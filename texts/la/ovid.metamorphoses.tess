<ovid. met. 1.1> In noua fert animus mutatas dicere formas
<ovid. met. 1.2> Corpora: di, coeptis (nam uos mutastis et illa)
<ovid. met. 1.3> Adspirate meis primaque ab origine mundi
<ovid. met. 1.4> Ad mea perpetuum deducite tempora carmen.
<ovid. met. 1.5_5> Ante mare et terras et, quod tegit omnia, caelum
<ovid. met. 1.6> Vnus erat toto naturae uultus in orbe,
<ovid. met. 1.7> Quem dixere Chaos, rudis indigestaque moles
<ovid. met. 1.8> Nec quicquam nisi pondus iners congestaque eodem
<ovid. met. 1.9> Non bene iunctarum discordia semina rerum.
<ovid. met. 1.10_10> Nullus adhuc mundo praebebat lumina Titan,
<ovid. met. 1.11> Nec noua crescendo reparabat cornua Phoebe,
<ovid. met. 1.12> Nec circumfuso pendebat in aere tellus
<ovid. met. 1.13> Ponderibus librata suis, nec bracchia longo
<ovid. met. 1.14> Margine terrarum porrexerat Amphitrite,
<ovid. met. 1.15_15> Vtque erat et tellus illic et pontus et aer,
<ovid. met. 1.16> Sic erat instabilis tellus, innabilis unda,
<ovid. met. 1.17> Lucis egens aer: nulli sua forma manebat,
<ovid. met. 1.18> Obstabatque aliis aliud, quia corpore in uno
<ovid. met. 1.19> Frigida pugnabant calidis, umentia siccis,
<ovid. met. 1.20_20> Mollia cum duris, sine pondere habentia pondus.
<ovid. met. 1.21> Hanc deus et melior litem natura diremit;
<ovid. met. 1.22> Nam caelo terras et terris abscidit undas
<ovid. met. 1.23> Et liquidum spisso secreuit ab aere caelum;
<ovid. met. 1.24> Quae postquam euoluit caecoque exemit aceruo,
<ovid. met. 1.25_25> Dissociata locis concordi pace ligauit.
<ovid. met. 1.26> Ignea conuexi uis et sine pondere caeli
<ovid. met. 1.27> Emicuit summaque locum sibi fecit in arce;
<ovid. met. 1.28> Proximus est aer illi leuitate locoque,
<ovid. met. 1.29> Densior his tellus elementaque grandia traxit
<ovid. met. 1.30_30> Et pressa est grauitate sua; circumfluus umor
<ovid. met. 1.31> Vltima possedit solidumque coercuit orbem.
<ovid. met. 1.32> Sic ubi dispositam, quisquis fuit ille deorum,
<ovid. met. 1.33> Congeriem secuit sectamque in membra redegit,
<ovid. met. 1.34> Principio terram, ne non aequalis ab omni
<ovid. met. 1.35_35> Parte foret, magni speciem glomerauit in orbis;
<ovid. met. 1.36> Tum freta diffudit rapidisque tumescere uentis
<ovid. met. 1.37> Iussit et ambitae circumdare litora terrae.
<ovid. met. 1.38> Addidit et fontes et stagna immensa lacusque
<ovid. met. 1.39> Fluminaque obliquis cinxit decliuia ripis,
<ovid. met. 1.40_40> Quae diuersa locis partim sorbentur ab ipsa,
<ovid. met. 1.41> In mare perueniunt partim campoque recepta
<ovid. met. 1.42> Liberioris aquae pro ripis litora pulsant.
<ovid. met. 1.43> Iussit et extendi campos, subsidere ualles,
<ovid. met. 1.44> Fronde tegi siluas, lapidosos surgere montes;
<ovid. met. 1.45_45> Vtque duae dextra caelum totidemque sinistra
<ovid. met. 1.46> Parte secant zonae, quinta est ardentior illis,
<ovid. met. 1.47> Sic onus inclusum numero distinxit eodem
<ovid. met. 1.48> Cura dei, totidemque plagae tellure premuntur.
<ovid. met. 1.49> Quarum quae media est, non est habitabilis aestu;
<ovid. met. 1.50_50> Nix tegit alta duas: totidem inter utrumque locauit
<ovid. met. 1.51> Temperiemque dedit mixta cum frigore flamma.
<ovid. met. 1.52> Inminet his aer; qui, quanto est pondere terrae,
<ovid. met. 1.53> Pondere aquae leuior, tanto est onerosior igni.
<ovid. met. 1.54> Illic et nebulas, illic consistere nubes
<ovid. met. 1.55_55> Iussit et humanas motura tonitrua mentes
<ovid. met. 1.56> Et cum fulminibus facientes fulgora uentos.
<ovid. met. 1.57> His quoque non passim mundi fabricator habendum
<ovid. met. 1.58> Aera permisit; uix nunc obsistitur illis,
<ovid. met. 1.59> Cum sua quisque regant diuerso flamina tractu,
<ovid. met. 1.60_60> Quin lanient mundum: tanta est discordia fratrum.
<ovid. met. 1.61> Eurus ad Auroram Nabataeaque regna recessit
<ovid. met. 1.62> Persidaque et radiis iuga subdita matutinis;
<ovid. met. 1.63> Vesper et occiduo quae litora sole tepescunt
<ovid. met. 1.64> Proxima sunt Zephyro; Scythiam Septemque triones
<ovid. met. 1.65_65> Horrifer inuasit Boreas; contraria tellus
<ovid. met. 1.66> Nubibus adsiduis pluuiaque madescit ab Austro.
<ovid. met. 1.67> Haec super inposuit liquidum et grauitate carentem
<ovid. met. 1.68> Aethera nec quicquam terrenae faecis habentem.
<ovid. met. 1.69> Vix ita limitibus dissaepserat omnia certis,
<ovid. met. 1.70_70> Cum, quae pressa diu fuerant caligine caeca,
<ovid. met. 1.71> Sidera coeperunt toto efferuescere caelo;
<ovid. met. 1.72> Neu regio foret ulla suis animalibus orba,
<ovid. met. 1.73> Astra tenent caeleste solum formaeque deorum,
<ovid. met. 1.74> Cesserunt nitidis habitandae piscibus undae,
<ovid. met. 1.75_75> Terra feras cepit, uolucres agitabilis aer.
<ovid. met. 1.76> Sanctius his animal mentisque capacius altae
<ovid. met. 1.77> Deerat adhuc et quod dominari in cetera posset:
<ovid. met. 1.78> Natus homo est, siue hunc diuino semine fecit
<ovid. met. 1.79> Ille opifex rerum, mundi melioris origo,
<ovid. met. 1.80_80> Siue recens tellus seductaque nuper ab alto
<ovid. met. 1.81> Aethere cognati retinebat semina caeli;
<ovid. met. 1.82> Quam satus Iapeto mixtam pluuialibus undis
<ovid. met. 1.83> Finxit in effigiem moderantum cuncta deorum,
<ovid. met. 1.84> Pronaque cum spectent animalia cetera terram,
<ovid. met. 1.85_85> Os homini sublime dedit caelumque uidere
<ovid. met. 1.86> Iussit et erectos ad sidera tollere uultus.
<ovid. met. 1.87> Sic, modo quae fuerat rudis et sine imagine, tellus
<ovid. met. 1.88> Induit ignotas hominum conuersa figuras.
<ovid. met. 1.89> Aurea prima sata est aetas, quae uindice nullo,
<ovid. met. 1.90_90> Sponte sua, sine lege fidem rectumque colebat.
<ovid. met. 1.91> Poena metusque aberant nec uerba minantia fixo
<ovid. met. 1.92> Aere legebantur nec supplex turba timebat
<ovid. met. 1.93> Iudicis ora sui, sed erant sine uindice tuti.
<ovid. met. 1.94> Nondum caesa suis, peregrinum ut uiseret orbem,
<ovid. met. 1.95_95> Montibus in liquidas pinus descenderat undas,
<ovid. met. 1.96> Nullaque mortales praeter sua litora norant.
<ovid. met. 1.97> Nondum praecipites cingebant oppida fossae,
<ovid. met. 1.98> Non tuba directi, non aeris cornua flexi,
<ovid. met. 1.99> Non galeae, non ensis erat: sine militis usu
<ovid. met. 1.100_100> Mollia securae peragebant otia gentes.
<ovid. met. 1.101> Ipsa quoque inmunis rastroque intacta nec ullis
<ovid. met. 1.102> Saucia uomeribus per se dabat omnia tellus,
<ovid. met. 1.103> Contentique cibis nullo cogente creatis
<ovid. met. 1.104> Arbuteos fetus montanaque fraga legebant
<ovid. met. 1.105_105> Cornaque et in duris haerentia mora rubetis
<ovid. met. 1.106> Et, quae deciderant patula Iouis arbore, glandes.
<ovid. met. 1.107> Ver erat aeternum, placidique tepentibus auris
<ovid. met. 1.108> Mulcebant Zephyri natos sine semine flores;
<ovid. met. 1.109> Mox etiam fruges tellus inarata ferebat,
<ovid. met. 1.110_110> Nec renouatus ager grauidis canebat aristis:
<ovid. met. 1.111> Flumina iam lactis, iam flumina nectaris ibant,
<ovid. met. 1.112> Flauaque de uiridi stillabant ilice mella.
<ovid. met. 1.113> Postquam Saturno tenebrosa in Tartara misso
<ovid. met. 1.114> Sub Ioue mundus erat, subiit argentea proles,
<ovid. met. 1.115_115> Auro deterior, fuluo pretiosior aere.
<ovid. met. 1.116> Iuppiter antiqui contraxit tempora ueris
<ovid. met. 1.117> Perque hiemes aestusque et inaequalis autumnos
<ovid. met. 1.118> Et breue uer spatiis exegit quattuor annum.
<ovid. met. 1.119> Tum primum siccis aer feruoribus ustus
<ovid. met. 1.120_120> Canduit, et uentis glacies adstricta pependit;
<ovid. met. 1.121> Tum primum subiere domos: domus antra fuerunt
<ovid. met. 1.122> Et densi frutices et uinctae cortice uirgae;
<ovid. met. 1.123> Semina tum primum longis Cerealia sulcis
<ovid. met. 1.124> Obruta sunt, pressique iugo gemuere iuuenci.
<ovid. met. 1.125_125> Tertia post illam successit aenea proles,
<ovid. met. 1.126> Saeuior ingeniis et ad horrida promptior arma,
<ovid. met. 1.127> Non scelerata tamen; de duro est ultima ferro.
<ovid. met. 1.128> Protinus inrupit uenae peioris in aeuum
<ovid. met. 1.129> Omne nefas, fugere pudor uerumque fidesque;
<ovid. met. 1.130_130> In quorum subiere locum fraudesque dolique
<ovid. met. 1.131> Insidiaeque et uis et amor sceleratus habendi.
<ovid. met. 1.132> Vela dabat uentis nec adhuc bene nouerat illos
<ovid. met. 1.133> Nauita, quaeque diu steterant in montibus altis,
<ovid. met. 1.134> Fluctibus ignotis insultauere carinae,
<ovid. met. 1.135_135> Communemque prius ceu lumina solis et auras
<ovid. met. 1.136> Cautus humum longo signauit limite mensor.
<ovid. met. 1.137> Nec tantum segetes alimentaque debita diues
<ovid. met. 1.138> Poscebatur humus, sed itum est in uiscera terrae
<ovid. met. 1.139> Quasque recondiderat Stygiisque admouerat umbris,
<ovid. met. 1.140_140> Effodiuntur opes, inritamenta malorum;
<ovid. met. 1.141> Iamque nocens ferrum ferroque nocentius aurum
<ovid. met. 1.142> Prodierat: prodit bellum, quod pugnat utroque,
<ovid. met. 1.143> Sanguineaque manu crepitantia concutit arma.
<ovid. met. 1.144> Viuitur ex rapto; non hospes ab hospite tutus,
<ovid. met. 1.145_145> Non socer a genero, fratrum quoque gratia rara est.
<ovid. met. 1.146> Inminet exitio uir coniugis, illa mariti;
<ovid. met. 1.147> Lurida terribiles miscent aconita nouercae;
<ovid. met. 1.148> Filius ante diem patrios inquirit in annos.
<ovid. met. 1.149> Victa iacet pietas, et Virgo caede madentes,
<ovid. met. 1.150_150> Vltima caelestum, terras Astraea reliquit.
<ovid. met. 1.151> Neue foret terris securior arduus aether,
<ovid. met. 1.152> Adfectasse ferunt regnum caeleste Gigantas
<ovid. met. 1.153> Altaque congestos struxisse ad sidera montes.
<ovid. met. 1.154> Tum pater omnipotens misso perfregit Olympum
<ovid. met. 1.155_155> Fulmine et excussit subiectae Pelion Ossae;
<ovid. met. 1.156> Obruta mole sua cum corpora dira iacerent,
<ovid. met. 1.157> Perfusam multo natorum sanguine Terram
<ovid. met. 1.158> Inmaduisse ferunt calidumque animasse cruorem
<ovid. met. 1.159> Et, ne nulla suae stirpis monimenta manerent,
<ovid. met. 1.160_160> In faciem uertisse hominum. sed et illa propago
<ovid. met. 1.161> Contemptrix superum saeuaeque auidissima caedis
<ovid. met. 1.162> Et uiolenta fuit: scires e sanguine natos.
<ovid. met. 1.163> Quae pater ut summa uidit Saturnius arce,
<ovid. met. 1.164> Ingemit et facto nondum uulgata recenti
<ovid. met. 1.165_165> Foeda Lycaoniae referens conuiuia mensae
<ovid. met. 1.166> Ingentes animo et dignas Ioue concipit iras
<ovid. met. 1.167> Conciliumque uocat; tenuit mora nulla uocatos.
<ovid. met. 1.168> Est uia sublimis caelo manifesta sereno:
<ovid. met. 1.169> Lactea nomen habet candore notabilis ipso;
<ovid. met. 1.170_170> Hac iter est superis ad magni tecta Tonantis
<ovid. met. 1.171> Regalemque domum: dextra laeuaque deorum
<ovid. met. 1.172> Atria nobilium ualuis(==VALVIS) celebrantur apertis,
<ovid. met. 1.173> Plebs habitat diuersa locis: hac parte potentes
<ovid. met. 1.174> Caelicolae clarique suos posuere penates;
<ovid. met. 1.175_175> Hic locus est, quem, si uerbis audacia detur,
<ovid. met. 1.176> Haud timeam magni dixisse Palatia caeli.
<ovid. met. 1.177> Ergo ubi marmoreo superi sedere recessu,
<ovid. met. 1.178> Celsior ipse loco sceptroque innixus eburno
<ovid. met. 1.179> Terrificam capitis concussit terque quaterque
<ovid. met. 1.180_180> Caesariem, cum qua terram, mare, sidera mouit;
<ovid. met. 1.181> Talibus inde modis ora indignantia soluit:
<ovid. met. 1.182>"Non ego pro mundi regno magis anxius illa
<ovid. met. 1.183> Tempestate fui, qua centum quisque parabat
<ovid. met. 1.184> Inicere anguipedum captiuo bracchia caelo.
<ovid. met. 1.185_185> Nam quamquam ferus hostis erat, tamen illud ab uno
<ovid. met. 1.186> Corpore et ex una pendebat origine bellum;
<ovid. met. 1.187> Nunc mihi, qua totum Nereus circumsonat orbem,
<ovid. met. 1.188> Perdendum est mortale genus: per flumina iuro
<ovid. met. 1.189> Infera sub terras Stygio labentia luco,
<ovid. met. 1.190_190> Cuncta prius temptata, sed inmedicabile corpus
<ovid. met. 1.191> Ense recidendum est, ne pars sincera trahatur.
<ovid. met. 1.192> Sunt mihi semidei, sunt, rustica numina, Nymphae
<ovid. met. 1.193> Faunique Satyrique et monticolae Siluani,
<ovid. met. 1.194> Quos, quoniam caeli nondum dignamur honore,
<ovid. met. 1.195_195> Quas dedimus certe terras habitare sinamus.
<ovid. met. 1.196> An satis, o superi, tutos fore creditis illos,
<ovid. met. 1.197> Cum mihi, qui fulmen, qui uos habeoque regoque,
<ovid. met. 1.198> Struxerit insidias notus feritate Lycaon?"
<ovid. met. 1.199> Confremuere omnes studiisque ardentibus ausum
<ovid. met. 1.200_200> Talia deposcunt: sic, cum manus inpia saeuit
<ovid. met. 1.201> Sanguine Caesareo Romanum extinguere nomen,
<ovid. met. 1.202> Attonitum tanto subitae terrore ruinae
<ovid. met. 1.203> Humanum genus est totusque perhorruit orbis,
<ovid. met. 1.204> Nec tibi grata minus pietas, Auguste, tuorum est,
<ovid. met. 1.205_205> Quam fuit illa Ioui. qui postquam uoce manuque
<ovid. met. 1.206> Murmura conpressit, tenuere silentia cuncti.
<ovid. met. 1.207> Substitit ut clamor pressus grauitate regentis,
<ovid. met. 1.208> Iuppiter hoc iterum sermone silentia rupit:
<ovid. met. 1.209>"Ille quidem poenas (curam hanc dimittite) soluit;
<ovid. met. 1.210_210> Quod tamen admissum, quae sit uindicta, docebo.
<ovid. met. 1.211> Contigerat nostras infamia temporis aures;
<ovid. met. 1.212> Quam cupiens falsam summo delabor Olympo
<ovid. met. 1.213> Et deus humana lustro sub imagine terras.
<ovid. met. 1.214> Longa mora est, quantum noxae sit ubique repertum,
<ovid. met. 1.215_215> Enumerare: minor fuit ipsa infamia uero.
<ovid. met. 1.216> Maenala transieram latebris horrenda ferarum
<ovid. met. 1.217> Et cum Cyllene gelidi pineta Lycaei:
<ovid. met. 1.218> Arcadis hinc sedes et inhospita tecta tyranni
<ovid. met. 1.219> Ingredior, traherent cum sera crepuscula noctem.
<ovid. met. 1.220_220> Signa dedi uenisse deum, uulgusque precari
<ovid. met. 1.221> Coeperat: inridet primo pia uota Lycaon,
<ovid. met. 1.222> Mox ait "experiar, deus hic, discrimine aperto,
<ovid. met. 1.223> An sit mortalis; nec erit dubitabile uerum."
<ovid. met. 1.224> Nocte grauem somno necopina perdere morte
<ovid. met. 1.225_225> Me parat: haec illi placet experientia ueri.
<ovid. met. 1.226> Nec contentus eo est: missi de gente Molossa
<ovid. met. 1.227> Obsidis unius iugulum mucrone resoluit
<ovid. met. 1.228> Atque ita semineces partim feruentibus artus
<ovid. met. 1.229> Mollit aquis, partim subiecto torruit igni.
<ovid. met. 1.230_230> Quod simul inposuit mensis, ego uindice flamma
<ovid. met. 1.231> In domino dignos euerti tecta penates;
<ovid. met. 1.232> Territus ipse fugit nactusque silentia ruris
<ovid. met. 1.233> Exululat frustraque loqui conatur; ab ipso
<ovid. met. 1.234> Colligit os rabiem solitaeque cupidine caedis
<ovid. met. 1.235_235> Vtitur in pecudes et nunc quoque sanguine gaudet.
<ovid. met. 1.236> In uillos abeunt uestes, in crura lacerti:
<ovid. met. 1.237> Fit lupus et ueteris seruat uestigia formae;
<ovid. met. 1.238> Canities eadem est, eadem uiolentia uultus,
<ovid. met. 1.239> Idem oculi lucent, eadem feritatis imago est.
<ovid. met. 1.240_240> Occidit una domus, sed non domus una perire
<ovid. met. 1.241> Digna fuit; qua terra patet, fera regnat Erinys.
<ovid. met. 1.242> In facinus iurasse putes; dent ocius omnes
<ovid. met. 1.243> Quas meruere pati, sic stat sententia, poenas."
<ovid. met. 1.244> Dicta Iouis pars uoce probant stimulosque frementi
<ovid. met. 1.245_245> Adiciunt, alii partes adsensibus inplent;
<ovid. met. 1.246> Est tamen humani generis iactura dolori
<ovid. met. 1.247> Omnibus, et, quae sit terrae mortalibus orbae
<ovid. met. 1.248> Forma futura, rogant, quis sit laturus in aras
<ovid. met. 1.249> Tura, ferisne paret populandas tradere terras.
<ovid. met. 1.250_250> Talia quaerentes (sibi enim fore cetera curae)
<ovid. met. 1.251> Rex superum trepidare uetat subolemque priori
<ovid. met. 1.252> Dissimilem populo promittit origine mira.
<ovid. met. 1.253> Iamque erat in totas sparsurus fulmina terras;
<ovid. met. 1.254> Sed timuit, ne forte sacer tot ab ignibus aether
<ovid. met. 1.255_255> Conciperet flammas longusque ardesceret axis.
<ovid. met. 1.256> Esse quoque in fatis reminiscitur adfore tempus,
<ovid. met. 1.257> Quo mare, quo tellus correptaque regia caeli
<ovid. met. 1.258> Ardeat et mundi moles operosa laboret.
<ovid. met. 1.259> Tela reponuntur manibus fabricata Cyclopum:
<ovid. met. 1.260_260> Poena placet diuersa, genus mortale sub undis
<ovid. met. 1.261> Perdere et ex omni nimbos demittere caelo.
<ovid. met. 1.262> Protinus Aeoliis Aquilonem claudit in antris
<ovid. met. 1.263> Et quaecumque fugant inductas flamina nubes,
<ovid. met. 1.264> Emittitque Notum: madidis Notus euolat alis
<ovid. met. 1.265_265> Terribilem picea tectus caligine uultum:
<ovid. met. 1.266> Barba grauis nimbis, canis fluit unda capillis,
<ovid. met. 1.267> Fronte sedent nebulae, rorant pennaeque sinusque;
<ovid. met. 1.268> Vtque manu late pendentia nubila pressit,
<ovid. met. 1.269> Fit fragor: hinc densi funduntur ab aethere nimbi.
<ovid. met. 1.270_270> Nuntia Iunonis uarios induta colores
<ovid. met. 1.271> Concipit Iris aquas alimentaque nubibus adfert:
<ovid. met. 1.272> Sternuntur segetes et deplorata colonis
<ovid. met. 1.273> Vota iacent longique perit labor inritus anni.
<ovid. met. 1.274> Nec caelo contenta suo est Iouis ira, sed illum
<ovid. met. 1.275_275> Caeruleus frater iuuat auxiliaribus undis.
<ovid. met. 1.276> Conuocat hic amnes. qui postquam tecta tyranni
<ovid. met. 1.277> Intrauere sui, "non est hortamine longo
<ovid. met. 1.278> Nunc" ait "utendum: uires effundite uestras;
<ovid. met. 1.279> Sic opus est. aperite domos ac mole remota
<ovid. met. 1.280_280> Fluminibus uestris totas inmittite habenas."
<ovid. met. 1.281> Iusserat; hi redeunt ac fontibus ora relaxant
<ovid. met. 1.282> Et defrenato uoluuntur in aequora cursu.
<ovid. met. 1.283> Ipse tridente suo terram percussit, at illa
<ovid. met. 1.284> Intremuit motuque uias patefecit aquarum.
<ovid. met. 1.285_285> Exspatiata ruunt per apertos flumina campos
<ovid. met. 1.286> Cumque satis arbusta simul pecudesque uirosque
<ovid. met. 1.287> Tectaque cumque suis rapiunt penetralia sacris.
<ovid. met. 1.288> Siqua domus mansit potuitque resistere tanto
<ovid. met. 1.289> Indeiecta malo, culmen tamen altior huius
<ovid. met. 1.290_290> Vnda tegit, pressaeque latent sub gurgite turres;
<ovid. met. 1.291> Iamque mare et tellus nullum discrimen habebant:
<ovid. met. 1.292> Omnia pontus erant, deerant quoque litora ponto.
<ovid. met. 1.293> Occupat hic collem, cumba sedet alter adunca
<ovid. met. 1.294> Et ducit remos illic, ubi nuper ararat;
<ovid. met. 1.295_295> Ille supra segetes aut mersae culmina uillae
<ovid. met. 1.296> Auigat, hic summa piscem deprendit in ulmo;
<ovid. met. 1.297> Figitur in uiridi, si fors tulit, ancora prato,
<ovid. met. 1.298> Aut subiecta terunt curuae uineta carinae,
<ovid. met. 1.299> Et, modo qua graciles gramen carpsere capellae,
<ovid. met. 1.300_300> Nunc ibi deformes ponunt sua corpora phocae.
<ovid. met. 1.301> Mirantur sub aqua lucos urbesque domosque
<ovid. met. 1.302> Nereides, siluasque tenent delphines et altis
<ovid. met. 1.303> Incursant ramis agitataque robora pulsant.
<ovid. met. 1.304> Nat lupus inter oues, fuluos uehit unda leones,
<ovid. met. 1.305_305> Vnda uehit tigres, nec uires fulminis apro,
<ovid. met. 1.306> Crura nec ablato prosunt uelocia ceruo,
<ovid. met. 1.307> Quaesitisque diu terris, ubi sistere possit,
<ovid. met. 1.308> In mare lassatis uolucris uaga decidit alis.
<ovid. met. 1.309> Obruerat tumulos inmensa licentia ponti,
<ovid. met. 1.310_310> Pulsabantque noui montana cacumina fluctus.
<ovid. met. 1.311> Maxima pars unda rapitur: quibus unda pepercit,
<ovid. met. 1.312> Illos longa domant inopi ieiunia uictu.
<ovid. met. 1.313> Separat Aonios Oetaeis Phocis ab aruis,
<ovid. met. 1.314> Terra ferax, dum terra fuit, sed tempore in illo
<ovid. met. 1.315_315> Pars maris et latus subitarum campus aquarum;
<ovid. met. 1.316> Mons ibi uerticibus petit arduus astra duobus,
<ovid. met. 1.317> Nomine Parnasus, superantque cacumina nubes:
<ovid. met. 1.318> Hic ubi Deucalion (nam cetera texerat aequor)
<ovid. met. 1.319> Cum consorte tori parua rate uectus adhaesit,
<ovid. met. 1.320_320> Corycidas nymphas et numina montis adorant
<ovid. met. 1.321> Fatidicamque Themin, quae tunc oracla tenebat:
<ovid. met. 1.322> Non illo melior quisquam nec amantior aequi
<ovid. met. 1.323> Vir fuit aut illa metuentior ulla deorum.
<ovid. met. 1.324> Iuppiter ut liquidis stagnare paludibus orbem
<ovid. met. 1.325_325> Et superesse uirum de tot modo milibus unum
<ovid. met. 1.326> Et superesse uidet de tot modo milibus unam,
<ovid. met. 1.327> Innocuos ambo, cultores numinis ambo,
<ovid. met. 1.328> Nubila disiecit nimbisque aquilone remotis
<ovid. met. 1.329> Et caelo terras ostendit et aethera terris.
<ovid. met. 1.330_330> Nec maris ira manet, positoque tricuspide telo
<ovid. met. 1.331> Mulcet aquas rector pelagi supraque profundum
<ovid. met. 1.332> Exstantem atque umeros innato murice tectum
<ovid. met. 1.333> Caeruleum Tritona uocat conchaeque sonanti
<ovid. met. 1.334> Inspirare iubet fluctusque et flumina signo
<ovid. met. 1.335_335> Iam reuocare dato: caua bucina sumitur illi,
<ovid. met. 1.336> Tortilis, in latum quae turbine crescit ab imo,
<ovid. met. 1.337> Bucina, quae medio concepit ubi aera ponto,
<ovid. met. 1.338> Litora uoce replet sub utroque iacentia Phoebo.
<ovid. met. 1.339> Tunc quoque, ut ora dei madida rorantia barba
<ovid. met. 1.340_340> Contigit et cecinit iussos inflata receptus,
<ovid. met. 1.341> Omnibus audita est telluris et aequoris undis
<ovid. met. 1.342> Et, quibus est undis audita, coercuit omnes.
<ovid. met. 1.343> Iam mare litus habet, plenos capit alueus amnes,
<ovid. met. 1.344> Flumina subsidunt collesque exire uidentur,
<ovid. met. 1.345_345> Surgit humus, crescunt loca decrescentibus undis,
<ovid. met. 1.346> Postque diem longam nudata cacumina siluae
<ovid. met. 1.347> Ostendunt limumque tenent in fronde relictum.
<ovid. met. 1.348> Redditus orbis erat; quem postquam uidit inanem
<ovid. met. 1.349> Et desolatas agere alta silentia terras,
<ovid. met. 1.350_350> Deucalion lacrimis ita Pyrrham adfatur obortis:
<ovid. met. 1.351>"O soror, o coniunx, o femina sola superstes,
<ovid. met. 1.352> Quam commune mihi genus et patruelis origo,
<ovid. met. 1.353> Deinde torus iunxit, nunc ipsa pericula iungunt,
<ovid. met. 1.354> Terrarum, quascumque uident occasus et ortus,
<ovid. met. 1.355_355> Nos duo turba sumus: possedit cetera pontus.
<ovid. met. 1.356> Haec quoque adhuc uitae non est fiducia nostrae
<ovid. met. 1.357> Certa satis; terrent etiam nunc nubila mentem.
<ovid. met. 1.358> Quis tibi, si sine me fatis erepta fuisses,
<ovid. met. 1.359> Nunc animus, miseranda, foret? quo sola timorem
<ovid. met. 1.360_360> Ferre modo posses? quo consolante doleres?
<ovid. met. 1.361> Namque ego, crede mihi, si te quoque pontus haberet,
<ovid. met. 1.362> Te sequerer, coniunx, et me quoque pontus haberet.
<ovid. met. 1.363> O utinam possim populos reparare paternis
<ovid. met. 1.364> Artibus atque animas formatae infundere terrae!
<ovid. met. 1.365_365> Nunc genus in nobis restat mortale duobus
<ovid. met. 1.366>(Sic uisum superis) hominumque exempla manemus."
<ovid. met. 1.367> Dixerat, et flebant; placuit caeleste precari
<ovid. met. 1.368> Numen et auxilium per sacras quaerere sortes.
<ovid. met. 1.369> Nulla mora est: adeunt pariter Cephisidas undas,
<ovid. met. 1.370_370> Vt nondum liquidas, sic iam uada nota secantes.
<ovid. met. 1.371> Inde ubi libatos inrorauere liquores
<ovid. met. 1.372> Vestibus et capiti, flectunt uestigia sanctae
<ovid. met. 1.373> Ad delubra deae, quorum fastigia turpi
<ovid. met. 1.374> Pallebant musco stabantque sine ignibus arae.
<ovid. met. 1.375_375> Vt templi tetigere gradus, procumbit uterque
<ovid. met. 1.376> Pronus humi gelidoque pauens dedit oscula saxo,
<ovid. met. 1.377> Atque ita "si precibus" dixerunt "numina iustis
<ovid. met. 1.378> Victa remollescunt, si flectitur ira deorum,
<ovid. met. 1.379> Dic, Themi, qua generis damnum reparabile nostri
<ovid. met. 1.380_380> Arte sit, et mersis fer opem, mitissima, rebus."
<ovid. met. 1.381> Mota dea est sortemque dedit: "discedite templo
<ovid. met. 1.382> Et uelate caput cinctasque resoluite uestes
<ovid. met. 1.383> Ossaque post tergum magnae iactate parentis."
<ovid. met. 1.384> Obstipuere diu, rumpitque silentia uoce
<ovid. met. 1.385_385> Pyrrha prior iussisque deae parere recusat,
<ovid. met. 1.386> Detque sibi ueniam, pauido rogat ore pauetque
<ovid. met. 1.387> Laedere iactatis maternas ossibus umbras.
<ovid. met. 1.388> Interea repetunt caecis obscura latebris
<ovid. met. 1.389> Verba datae sortis secum inter seque uolutant.
<ovid. met. 1.390_390> Inde Promethides placidis Epimethida dictis
<ovid. met. 1.391> Mulcet et "aut fallax" ait "est sollertia nobis,
<ovid. met. 1.392> Aut (pia sunt nullumque nefas oracula suadent)
<ovid. met. 1.393> Magna parens terra est: lapides in corpore terrae
<ovid. met. 1.394> Ossa reor dici; iacere hos post terga iubemur."
<ovid. met. 1.395_395> Coniugis augurio quamquam Titania mota est,
<ovid. met. 1.396> Spes tamen in dubio est: adeo caelestibus ambo
<ovid. met. 1.397> Diffidunt monitis. sed quid temptare nocebit?
<ovid. met. 1.398> Discedunt uelantque caput tunicasque recingunt
<ovid. met. 1.399> Et iussos lapides sua post uestigia mittunt.
<ovid. met. 1.400_400> Saxa (quis hoc credat, nisi sit pro teste uetustas?)
<ovid. met. 1.401> Ponere duritiem coepere suumque rigorem
<ovid. met. 1.402> Mollirique mora mollitaque ducere formam.
<ovid. met. 1.403> Mox ubi creuerunt naturaque mitior illis
<ovid. met. 1.404> Contigit, ut quaedam, sic non manifesta uideri
<ovid. met. 1.405_405> Forma potest hominis, sed, uti de marmore coepta,
<ovid. met. 1.406> Non exacta satis rudibusque simillima signis.
<ovid. met. 1.407> Quae tamen ex illis aliquo pars umida suco
<ovid. met. 1.408> Et terrena fuit, uersa est in corporis usum;
<ovid. met. 1.409> Quod solidum est flectique nequit, mutatur in ossa;
<ovid. met. 1.410_410> Quae modo uena fuit, sub eodem nomine mansit;
<ovid. met. 1.411> Inque breui spatio superorum numine saxa
<ovid. met. 1.412> Missa uiri manibus faciem traxere uirorum,
<ovid. met. 1.413> Et de femineo reparata est femina iactu.
<ovid. met. 1.414> Inde genus durum sumus experiensque laborum
<ovid. met. 1.415_415> Et documenta damus, qua simus origine nati.
<ovid. met. 1.416> Cetera diuersis tellus animalia formis
<ovid. met. 1.417> Sponte sua peperit, postquam uetus umor ab igne
<ovid. met. 1.418> Percaluit solis caenumque udaeque paludes
<ovid. met. 1.419> Intumuere aestu fecundaque semina rerum
<ovid. met. 1.420_420> Viuaci nutrita solo ceu matris in aluo
<ovid. met. 1.421> Creuerunt faciemque aliquam cepere morando.
<ovid. met. 1.422> Sic, ubi deseruit(==DESERUIT) madidos septemfluus agros
<ovid. met. 1.423> Nilus et antiquo sua flumina reddidit alueo
<ovid. met. 1.424> Aetherioque recens exarsit sidere limus,
<ovid. met. 1.425_425> Plurima cultores uersis animalia glaebis
<ovid. met. 1.426> Inueniunt et in his quaedam modo coepta per ipsum
<ovid. met. 1.427> Nascendi spatium, quaedam inperfecta suisque
<ovid. met. 1.428> Trunca uident numeris, et eodem in corpore saepe
<ovid. met. 1.429> Altera pars uiuit, rudis est pars altera tellus.
<ovid. met. 1.430_430> Quippe ubi temperiem sumpsere umorque calorque,
<ovid. met. 1.431> Concipiunt, et ab his oriuntur cuncta duobus,
<ovid. met. 1.432> Cumque sit ignis aquae pugnax, uapor umidus omnes
<ovid. met. 1.433> Res creat, et discors concordia fetibus apta est.
<ovid. met. 1.434> Ergo ubi diluuio tellus lutulenta recenti
<ovid. met. 1.435_435> Solibus aetheriis altoque recanduit aestu,
<ovid. met. 1.436> Edidit innumeras species partimque figuras
<ovid. met. 1.437> Rettulit antiquas, partim noua monstra creauit.
<ovid. met. 1.438> Illa quidem nollet, sed te quoque, maxime Python,
<ovid. met. 1.439> Tum genuit, populisque nouis, incognite serpens,
<ovid. met. 1.440_440> Terror eras: tantum spatii de monte tenebas.
<ovid. met. 1.441> Hunc deus arquitenens et numquam talibus armis
<ovid. met. 1.442> Ante nisi in dammis capreisque fugacibus usus
<ovid. met. 1.443> Mille grauem telis, exhausta paene pharetra,
<ovid. met. 1.444> Perdidit effuso per uulnera nigra ueneno.
<ovid. met. 1.445_445> Neue operis famam posset delere uetustas,
<ovid. met. 1.446> Instituit sacros celebri certamine ludos
<ovid. met. 1.447> Pythia perdomitae serpentis nomine dictos.
<ovid. met. 1.448> Hic iuuenum quicumque manu pedibusque rotaue
<ovid. met. 1.449> Vicerat, aesculeae capiebat frondis honorem;
<ovid. met. 1.450_450> Nondum laurus erat, longoque decentia crine
<ovid. met. 1.451> Tempora cingebat de qualibet arbore Phoebus.
<ovid. met. 1.452> Primus amor Phoebi Daphne Peneia: quem non
<ovid. met. 1.453> Fors ignara dedit, sed saeua Cupidinis ira.
<ovid. met. 1.454> Delius hunc nuper, uicto serpente superbus,
<ovid. met. 1.455_455> Viderat adducto flectentem cornua neruo
<ovid. met. 1.456>"Quid" que "tibi, lasciue puer, cum fortibus armis?"
<ovid. met. 1.457> Dixerat, "ista decent umeros gestamina nostros,
<ovid. met. 1.458> Qui dare certa ferae, dare uulnera possumus hosti,
<ovid. met. 1.459> Qui modo pestifero tot iugera uentre prementem
<ovid. met. 1.460_460> Strauimus innumeris tumidum Pythona sagittis.
<ovid. met. 1.461> Tu face nescio quos esto contentus amores
<ovid. met. 1.462> Inritare tua nec laudes adsere nostras."
<ovid. met. 1.463> Filius huic Veneris "figat tuus omnia, Phoebe,
<ovid. met. 1.464> Te meus arcus" ait, "quantoque animalia cedunt
<ovid. met. 1.465_465> Cuncta deo, tanto minor est tua gloria nostra".
<ovid. met. 1.466> Dixit et eliso percussis aere pennis
<ovid. met. 1.467> Inpiger umbrosa Parnasi constitit arce
<ovid. met. 1.468> Eque sagittifera prompsit duo tela pharetra
<ovid. met. 1.469> Diuersorum operum: fugat hoc, facit illud amorem;
<ovid. met. 1.470_470> Quod facit, auratum est et cuspide fulget acuta,
<ovid. met. 1.471> Quod fugat, obtusum est et habet sub harundine plumbum.
<ovid. met. 1.472> Hoc deus in nympha Peneide fixit, at illo
<ovid. met. 1.473> Laesit Apollineas traiecta per ossa medullas:
<ovid. met. 1.474> Protinus alter amat, fugit altera nomen amantis
<ovid. met. 1.475_475> Siluarum latebris captiuarumque ferarum
<ovid. met. 1.476> Exuuiis gaudens innuptaeque aemula Phoebes;
<ovid. met. 1.477> Vitta coercebat positos sine lege capillos.
<ovid. met. 1.478> Multi illam petiere, illa auersata petentes
<ovid. met. 1.479> Inpatiens expersque uiri nemora auia lustrat
<ovid. met. 1.480_480> Nec, quid Hymen, quid Amor, quid sint conubia, curat.
<ovid. met. 1.481> Saepe pater dixit "generum mihi, filia, debes,"
<ovid. met. 1.482> Saepe pater dixit "debes mihi, nata, nepotes:"
<ovid. met. 1.483> Illa uelut crimen taedas exosa iugales
<ovid. met. 1.484> Pulchra uerecundo subfuderat ora rubore
<ovid. met. 1.485_485> Inque patris blandis haerens ceruice lacertis
<ovid. met. 1.486>"Da mihi perpetua, genitor carissime," dixit
<ovid. met. 1.487>"Virginitate frui: dedit hoc pater ante Dianae."
<ovid. met. 1.488> Ille quidem obsequitur; sed te decor iste, quod optas,
<ovid. met. 1.489> Esse uetat, uotoque tuo tua forma repugnat.
<ovid. met. 1.490_490> Phoebus amat uisaeque cupit conubia Daphnes,
<ovid. met. 1.491> Quodque cupit, sperat, suaque illum oracula fallunt;
<ovid. met. 1.492> Vtque leues stipulae demptis adolentur aristis,
<ovid. met. 1.493> Vt facibus saepes ardent, quas forte uiator
<ovid. met. 1.494> Vel nimis admouit uel iam sub luce reliquit,
<ovid. met. 1.495_495> Sic deus in flammas abiit, sic pectore toto
<ovid. met. 1.496> Vritur et sterilem sperando nutrit amorem.
<ovid. met. 1.497> Spectat inornatos collo pendere capillos
<ovid. met. 1.498> Et "quid, si comantur?" ait; uidet igne micantes
<ovid. met. 1.499> Sideribus similes oculos, uidet oscula, quae non
<ovid. met. 1.500_500> Est uidisse satis; laudat digitosque manusque
<ovid. met. 1.501> Bracchiaque et nudos media plus parte lacertos:
<ovid. met. 1.502> Siqua latent, meliora putat. fugit ocior aura
<ovid. met. 1.503> Illa leui neque ad haec reuocantis uerba resistit:
<ovid. met. 1.504>"Nympha, precor, Penei, mane! non insequor hostis;
<ovid. met. 1.505_505> Nympha, mane! sic agna lupum, sic cerua leonem,
<ovid. met. 1.506> Sic aquilam penna fugiunt trepidante columbae,
<ovid. met. 1.507> Hostes quaeque suos; amor est mihi causa sequendi.
<ovid. met. 1.508> Me miserum! ne prona cadas indignaue laedi
<ovid. met. 1.509> Crura notent sentes, et sim tibi causa doloris.
<ovid. met. 1.510_510> Aspera, qua properas, loca sunt: moderatius, oro,
<ovid. met. 1.511> Curre fugamque inhibe: moderatius insequar ipse.
<ovid. met. 1.512> Cui placeas, inquire tamen; non incola montis,
<ovid. met. 1.513> Non ego sum pastor, non hic armenta gregesque
<ovid. met. 1.514> Horridus obseruo. nescis, temeraria, nescis
<ovid. met. 1.515_515> Quem fugias, ideoque fugis. mihi Delphica tellus
<ovid. met. 1.516> Et Claros et Tenedos Patareaque regia seruit(==SERVIT);
<ovid. met. 1.517> Iuppiter est genitor. per me, quod eritque fuitque
<ovid. met. 1.518> Estque, patet; per me concordant carmina neruis.
<ovid. met. 1.519> Certa quidem nostra est, nostra tamen una sagitta
<ovid. met. 1.520_520> Certior, in uacuo quae uulnera pectore fecit.
<ovid. met. 1.521> Inuentum medicina meum est, opiferque per orbem
<ovid. met. 1.522> Dicor, et herbarum subiecta potentia nobis:
<ovid. met. 1.523> Ei mihi, quod nullis amor est sanabilis herbis,
<ovid. met. 1.524> Nec prosunt domino, quae prosunt omnibus, artes!"
<ovid. met. 1.525_525> Plura locuturum timido Peneia cursu
<ovid. met. 1.526> Fugit cumque ipso uerba inperfecta reliquit,
<ovid. met. 1.527> Tum quoque uisa decens; nudabant corpora uenti,
<ovid. met. 1.528> Obuiaque aduersas uibrabant flamina uestes,
<ovid. met. 1.529> Et leuis inpulsos retro dabat aura capillos,
<ovid. met. 1.530_530> Auctaque forma fuga est. sed enim non sustinet ultra
<ovid. met. 1.531> Perdere blanditias iuuenis deus, utque monebat
<ovid. met. 1.532> Ipse amor, admisso sequitur uestigia passu.
<ovid. met. 1.533> Vt canis in uacuo leporem cum Gallicus aruo
<ovid. met. 1.534> Vidit, et hic praedam pedibus petit, ille salutem
<ovid. met. 1.535_535>(Alter inhaesuro similis iam iamque tenere
<ovid. met. 1.536> Sperat et extento stringit uestigia rostro;
<ovid. met. 1.537> Alter in ambiguo est, an sit conprensus, et ipsis
<ovid. met. 1.538> Morsibus eripitur tangentiaque ora relinquit):
<ovid. met. 1.539> Sic deus et uirgo; est hic spe celer, illa timore.
<ovid. met. 1.540_540> Qui tamen insequitur, pennis adiutus amoris
<ovid. met. 1.541> Ocior est requiemque negat tergoque fugacis
<ovid. met. 1.542> Inminet et crinem sparsum ceruicibus adflat.
<ovid. met. 1.543> Viribus absumptis expalluit illa citaeque
<ovid. met. 1.544> Victa labore fugae "Tellus",ait, "hisce uel istam,
<ovid. met. 1.544a_544a>[Victa labore fugae, spectans Peneidas undas]
<ovid. met. 1.545_545> Quae facit ut laedar, mutando perde figuram!
<ovid. met. 1.546>"Fer, pater," inquit "opem, si flumina numen habetis!
<ovid. met. 1.547> Qua nimium placui, mutando perde figuram!"
<ovid. met. 1.547a_547a>[Qua nimium placui, Tellus, ait, hisce uel istam]
<ovid. met. 1.548> Vix prece finita torpor grauis occupat artus:
<ovid. met. 1.549> Mollia cinguntur tenui praecordia libro,
<ovid. met. 1.550_550> In frondem crines, in ramos bracchia crescunt;
<ovid. met. 1.551> Pes modo tam uelox pigris radicibus haeret,
<ovid. met. 1.552> Ora cacumen habet: remanet nitor unus in illa.
<ovid. met. 1.553> Hanc quoque Phoebus amat positaque in stipite dextra
<ovid. met. 1.554> Sentit adhuc trepidare nouo sub cortice pectus
<ovid. met. 1.555_555> Conplexusque suis ramos, ut membra, lacertis
<ovid. met. 1.556> Oscula dat ligno: refugit tamen oscula lignum.
<ovid. met. 1.557> Cui deus "at quoniam coniunx mea non potes esse,
<ovid. met. 1.558> Arbor eris certe" dixit "mea. semper habebunt
<ovid. met. 1.559> Te coma, te citharae, te nostrae, laure, pharetrae.
<ovid. met. 1.560_560> Tu ducibus Latiis aderis, cum laeta triumphum
<ovid. met. 1.561> Vox canet et uisent longas Capitolia pompas.
<ovid. met. 1.562> Postibus Augustis eadem fidissima custos
<ovid. met. 1.563> Ante fores stabis mediamque tuebere quercum,
<ovid. met. 1.564> Vtque meum intonsis caput est iuuenale capillis,
<ovid. met. 1.565_565> Tu quoque perpetuos semper gere frondis honores".
<ovid. met. 1.566> Finierat Paean: factis modo laurea ramis
<ovid. met. 1.567> Adnuit utque caput uisa est agitasse cacumen.
<ovid. met. 1.568> Est nemus Haemoniae, praerupta quod undique claudit
<ovid. met. 1.569> Silua: uocant Tempe. per quae Peneus ab imo
<ovid. met. 1.570_570> Effusus Pindo spumosis uoluitur undis
<ovid. met. 1.571> Deiectuque graui tenues agitantia fumos
<ovid. met. 1.572> Nubila conducit summisque adspergine siluis
<ovid. met. 1.573> Inpluit et sonitu plus quam uicina fatigat:
<ovid. met. 1.574> Haec domus, haec sedes, haec sunt penetralia magni
<ovid. met. 1.575_575> Amnis; in his residens facto de cautibus antro
<ovid. met. 1.576> Vndis iura dabat nymphisque colentibus undas.
<ovid. met. 1.577> Conueniunt illuc popularia flumina primum,
<ovid. met. 1.578> Nescia, gratentur consolenturne parentem,
<ovid. met. 1.579> Populifer Sperchios et inrequietus Enipeus
<ovid. met. 1.580_580> Apidanusque senex lenisque Amphrysos et Aeas,
<ovid. met. 1.581> Moxque amnes alii, qui, qua tulit impetus illos,
<ovid. met. 1.582> In mare deducunt fessas erroribus undas.
<ovid. met. 1.583> Inachus unus abest imoque reconditus antro
<ovid. met. 1.584> Fletibus auget aquas natamque miserrimus Io
<ovid. met. 1.585_585> Luget ut amissam; nescit, uitane fruatur
<ovid. met. 1.586> An sit apud manes, sed quam non inuenit usquam,
<ovid. met. 1.587> Esse putat nusquam atque animo peiora ueretur.
<ovid. met. 1.588> Viderat a patrio redeuntem Iuppiter illam
<ovid. met. 1.589> Flumine et "o uirgo Ioue digna tuoque beatum
<ovid. met. 1.590_590> Nescio quem factura toro, pete" dixerat "umbras
<ovid. met. 1.591> Altorum nemorum" (et nemorum monstrauerat umbras)
<ovid. met. 1.592>"Dum calet et medio sol est altissimus orbe.
<ovid. met. 1.593> Quodsi sola times latebras intrare ferarum,
<ovid. met. 1.594> Praeside tuta deo nemorum secreta subibis,
<ovid. met. 1.595_595> Nec de plebe deo, sed qui caelestia magna
<ovid. met. 1.596> Sceptra manu teneo, sed qui uaga fulmina mitto.
<ovid. met. 1.597> Ne fuge me!" fugiebat enim. iam pascua Lernae
<ovid. met. 1.598> Consitaque arboribus Lyrcea reliquerat arua,
<ovid. met. 1.599> Cum deus inducta latas caligine terras
<ovid. met. 1.600_600> Occuluit tenuitque fugam rapuitque pudorem.
<ovid. met. 1.601> Interea medios Iuno despexit in agros,
<ovid. met. 1.602> Et noctis faciem nebulas fecisse uolucres
<ovid. met. 1.603> Sub nitido mirata die non fluminis illas
<ovid. met. 1.604> Esse nec umenti sensit tellure remitti
<ovid. met. 1.605_605> Atque, suus coniunx ubi sit, circumspicit, ut quae
<ovid. met. 1.606> Deprensi totiens iam nosset furta mariti.
<ovid. met. 1.607> Quem postquam caelo non repperit, "aut ego fallor
<ovid. met. 1.608> Aut ego laedor" ait delapsaque ab aethere summo
<ovid. met. 1.609> Constitit in terris nebulasque recedere iussit.
<ovid. met. 1.610_610> Coniugis aduentum praesenserat inque nitentem
<ovid. met. 1.611> Inachidos uultus mutauerat ille iuuencam
<ovid. met. 1.612>(Bos quoque formosa est): speciem Saturnia uaccae,
<ovid. met. 1.613> Quamquam inuita, probat nec non, et cuius et unde
<ovid. met. 1.614> Quoue sit armento, ueri quasi nescia quaerit;
<ovid. met. 1.615_615> Iuppiter e terra genitam mentitur, ut auctor
<ovid. met. 1.616> Desinat inquiri: petit hanc Saturnia munus.
<ovid. met. 1.617> Quid faciat? crudele suos addicere amores,
<ovid. met. 1.618> Non dare suspectum est: pudor est, qui suadeat illinc,
<ovid. met. 1.619> Hinc dissuadet amor. uictus pudor esset amore,
<ovid. met. 1.620_620> Sed, leue si munus sociae generisque torique
<ovid. met. 1.621> Vacca negaretur, poterat non uacca uideri.
<ovid. met. 1.622> Paelice donata non protinus exuit omnem
<ovid. met. 1.623> Diua metum timuitque Iouem et fuit anxia furti,
<ovid. met. 1.624> Donec Arestoridae seruandam tradidit Argo.
<ovid. met. 1.625_625> Centum luminibus cinctum caput Argus habebat:
<ovid. met. 1.626> Inde suis uicibus capiebant bina quietem,
<ovid. met. 1.627> Cetera seruabant atque in statione manebant.
<ovid. met. 1.628> Constiterat quocumque modo, spectabat ad Io:
<ovid. met. 1.629> Ante oculos Io, quamuis auersus, habebat.
<ovid. met. 1.630_630> Luce sinit pasci; cum sol tellure sub alta est,
<ovid. met. 1.631> Claudit et indigno circumdat uincula collo.
<ovid. met. 1.632> Frondibus arboreis et amara pascitur herba
<ovid. met. 1.633> Proque toro terrae non semper gramen habenti
<ovid. met. 1.634> Incubat infelix limosaque flumina potat;
<ovid. met. 1.635_635> Illa etiam supplex Argo cum bracchia uellet
<ovid. met. 1.636> Tendere, non habuit, quae bracchia tenderet Argo,
<ovid. met. 1.637> Et conata queri mugitus edidit ore
<ovid. met. 1.638> Pertimuitque sonos propriaque exterrita uoce est.
<ovid. met. 1.639> Venit et ad ripas, ubi ludere saepe solebat,
<ovid. met. 1.640_640> Inachidas ripas, nouaque ut conspexit in unda
<ovid. met. 1.641> Cornua, pertimuit seque exsternata refugit.
<ovid. met. 1.642> Naides ignorant, ignorat et Inachus ipse,
<ovid. met. 1.643> Quae sit; at illa patrem sequitur sequiturque sorores
<ovid. met. 1.644> Et patitur tangi seque admirantibus offert.
<ovid. met. 1.645_645> Decerptas senior porrexerat Inachus herbas:
<ovid. met. 1.646> Illa manus lambit patriisque dat oscula palmis
<ovid. met. 1.647> Nec retinet lacrimas, et, si modo uerba sequantur,
<ovid. met. 1.648> Oret opem nomenque suum casusque loquatur;
<ovid. met. 1.649> Littera pro uerbis, quam pes in puluere duxit,
<ovid. met. 1.650_650> Corporis indicium mutati triste peregit.
<ovid. met. 1.651>"Me miserum!" exclamat pater Inachus inque gementis
<ovid. met. 1.652> Cornibus et niueae pendens ceruice iuuencae
<ovid. met. 1.653>"Me miserum!" ingeminat, "tune es quaesita per omnes
<ovid. met. 1.654> Nata mihi terras? tu non inuenta reperta
<ovid. met. 1.655_655> Luctus eras leuior. retices nec mutua nostris
<ovid. met. 1.656> Dicta refers, alto tantum suspiria ducis
<ovid. met. 1.657> Pectore, quodque unum potes, ad mea uerba remugis.
<ovid. met. 1.658> At tibi ego ignarus thalamos taedasque parabam,
<ovid. met. 1.659> Spesque fuit generi mihi prima, secunda nepotum:
<ovid. met. 1.660_660> De grege nunc tibi uir et de grege natus habendus.
<ovid. met. 1.661> Nec finire licet tantos mihi morte dolores,
<ovid. met. 1.662> Sed nocet esse deum, praeclusaque ianua leti
<ovid. met. 1.663> Aeternum nostros luctus extendit in aeuum."
<ovid. met. 1.664> Talia maerentem stellatus submouet Argus,
<ovid. met. 1.665_665> Ereptamque patri diuersa in pascua natam
<ovid. met. 1.666> Abstrahit; ipse procul montis sublime cacumen
<ovid. met. 1.667> Occupat, unde sedens partes speculatur in omnes.
<ovid. met. 1.668> Nec superum rector mala tanta Phoronidos ultra
<ovid. met. 1.669> Ferre potest natumque uocat, quem lucida partu
<ovid. met. 1.670_670> Pleias enixa est, letoque det imperat Argum.
<ovid. met. 1.671> Parua mora est alas pedibus uirgamque potenti
<ovid. met. 1.672> Somniferam sumpsisse manu tegumenque capillis;
<ovid. met. 1.673> Haec ubi disposuit, patria Ioue natus ab arce
<ovid. met. 1.674> Desilit in terras. illic tegumenque remouit
<ovid. met. 1.675_675> Et posuit pennas, tantummodo uirga retenta est:
<ovid. met. 1.676> Hac agit ut pastor per deuia rura capellas,
<ovid. met. 1.677> Dum uenit, adductas et structis cantat auenis.
<ovid. met. 1.678> Voce noua captus custos Iunonius arte
<ovid. met. 1.679>"Quisquis es, hoc poteras mecum considere saxo",
<ovid. met. 1.680_680> Argus ait, "neque enim pecori fecundior ullo
<ovid. met. 1.681> Herba loco est, aptamque uides pastoribus umbram."
<ovid. met. 1.682> Sedit Atlantiades et euntem multa loquendo
<ovid. met. 1.683> Detinuit sermone diem iunctisque canendo
<ovid. met. 1.684> Vincere harundinibus seruantia lumina temptat.
<ovid. met. 1.685_685> Ille tamen pugnat molles euincere somnos
<ovid. met. 1.686> Et, quamuis sopor est oculorum parte receptus,
<ovid. met. 1.687> Parte tamen uigilat; quaerit quoque (namque reperta
<ovid. met. 1.688> Fistula nuper erat), qua sit ratione reperta.
<ovid. met. 1.689> Tum deus "Arcadiae gelidis in montibus" inquit
<ovid. met. 1.690_690>"Inter hamadryadas celeberrima Nonacrinas
<ovid. met. 1.691> Naias una fuit, nymphae Syringa uocabant.
<ovid. met. 1.692> Non semel et satyros eluserat illa sequentes
<ovid. met. 1.693> Et quoscumque deos umbrosaque silua feraxque
<ovid. met. 1.694> Rus habet; Ortygiam studiis ipsaque colebat
<ovid. met. 1.695_695> Virginitate deam; ritu quoque cincta Dianae
<ovid. met. 1.696> Falleret et posset credi Latonia, si non
<ovid. met. 1.697> Corneus huic arcus, si non foret aureus illi;
<ovid. met. 1.698> Sic quoque fallebat. redeuntem colle Lycaeo
<ovid. met. 1.699> Pan uidet hanc pinuque caput praecinctus acuta
<ovid. met. 1.700_700> Talia uerba refert" - restabat uerba referre
<ovid. met. 1.701> Et precibus spretis fugisse per auia nympham,
<ovid. met. 1.702> Donec harenosi placidum Ladonis ad amnem
<ovid. met. 1.703> Venerit: hic illam cursum inpedientibus undis,
<ovid. met. 1.704> Vt se mutarent, liquidas orasse sorores,
<ovid. met. 1.705_705> Panaque, cum prensam sibi iam Syringa putaret,
<ovid. met. 1.706> Corpore pro nymphae calamos tenuisse palustres,
<ovid. met. 1.707> Dumque ibi suspirat, motos in harundine uentos
<ovid. met. 1.708> Effecisse sonum tenuem similemque querenti;
<ovid. met. 1.709> Arte noua uocisque deum dulcedine captum
<ovid. met. 1.710_710>"Hoc mihi conloquium tecum" dixisse "manebit",
<ovid. met. 1.711> Atque ita disparibus calamis conpagine cerae
<ovid. met. 1.712> Inter se iunctis nomen tenuisse puellae.
<ovid. met. 1.713> Talia dicturus uidit Cyllenius omnes
<ovid. met. 1.714> Succubuisse oculos adopertaque lumina somno;
<ovid. met. 1.715_715> Supprimit extemplo uocem firmatque soporem
<ovid. met. 1.716> Languida permulcens medicata lumina uirga.
<ovid. met. 1.717> Nec mora, falcato nutantem uulnerat ense,
<ovid. met. 1.718> Qua collo est confine caput, saxoque cruentum
<ovid. met. 1.719> Deicit et maculat praeruptam sanguine rupem.
<ovid. met. 1.720_720> Arge, iaces, quodque in tot lumina lumen habebas,
<ovid. met. 1.721> Exstinctum est, centumque oculos nox occupat una.
<ovid. met. 1.722> Excipit hos uolucrisque suae Saturnia pennis
<ovid. met. 1.723> Conlocat et gemmis caudam stellantibus inplet.
<ovid. met. 1.724> Protinus exarsit nec tempora distulit irae
<ovid. met. 1.725_725> Horriferamque oculis animoque obiecit Erinyn
<ovid. met. 1.726> Paelicis Argolicae stimulosque in pectore caecos
<ovid. met. 1.727> Condidit et profugam per totum terruit orbem.
<ovid. met. 1.728> Vltimus inmenso restabas, Nile, labori;
<ovid. met. 1.729> Quem simulac tetigit, positisque in margine ripae
<ovid. met. 1.730_730> Procubuit genibus resupinoque ardua collo,
<ovid. met. 1.731> Quos potuit solos, tollens ad sidera uultus
<ovid. met. 1.732> Et gemitu et lacrimis et luctisono mugitu
<ovid. met. 1.733> Cum Ioue uisa queri finemque orare malorum.
<ovid. met. 1.734> Coniugis ille suae complexus colla lacertis,
<ovid. met. 1.735_735> Finiat ut poenas tandem, rogat "in" que "futurum
<ovid. met. 1.736> Pone metus" inquit, "numquam tibi causa doloris
<ovid. met. 1.737> Haec erit" et Stygias iubet hoc audire paludes.
<ovid. met. 1.738> Vt lenita dea est, uultus capit illa priores
<ovid. met. 1.739> Fitque, quod ante fuit: fugiunt e corpore saetae,
<ovid. met. 1.740_740> Cornua decrescunt, fit luminis artior orbis,
<ovid. met. 1.741> Contrahitur rictus, redeunt umerique manusque
<ovid. met. 1.742> Vngulaque in quinos dilapsa absumitur ungues:
<ovid. met. 1.743> De boue nil superest formae nisi candor in illa;
<ovid. met. 1.744> Officioque pedum nymphe contenta duorum
<ovid. met. 1.745_745> Erigitur metuitque loqui, ne more iuuencae
<ovid. met. 1.746> Mugiat, et timide uerba intermissa retemptat.
<ovid. met. 1.747> Nunc dea linigera colitur celeberrima turba,
<ovid. met. 1.748> Nunc Epaphus magni genitus de semine tandem
<ovid. met. 1.749> Creditur esse Iouis perque urbes iuncta parenti
<ovid. met. 1.750_750> Templa tenet. fuit huic animis aequalis et annis
<ovid. met. 1.751> Sole satus Phaethon; quem quondam magna loquentem
<ovid. met. 1.752> Nec sibi cedentem Phoeboque parente superbum
<ovid. met. 1.753> Non tulit Inachides "matri" que ait "omnia demens
<ovid. met. 1.754> Credis et es tumidus genitoris imagine falsi."
<ovid. met. 1.755_755> Erubuit Phaethon iramque pudore repressit
<ovid. met. 1.756> Et tulit ad Clymenen Epaphi conuicia matrem
<ovid. met. 1.757>"Quo" que magis doleas, genetrix," ait "ille ego liber,
<ovid. met. 1.758> Ille ferox tacui. pudet haec opprobria nobis
<ovid. met. 1.759> Et dici potuisse et non potuisse refelli;
<ovid. met. 1.760_760> At tu, si modo sum caelesti stirpe creatus,
<ovid. met. 1.761> Ede notam tanti generis meque adsere caelo."
<ovid. met. 1.762> Dixit et inplicuit materno bracchia collo
<ovid. met. 1.763> Perque suum Meropisque caput taedasque sororum
<ovid. met. 1.764> Traderet orauit ueri sibi signa parentis.
<ovid. met. 1.765_765> Ambiguum, Clymene precibus Phaethontis an ira
<ovid. met. 1.766> Mota magis dicti sibi criminis utraque caelo
<ovid. met. 1.767> Bracchia porrexit spectansque ad lumina solis
<ovid. met. 1.768>"Per iubar hoc" inquit "radiis insigne coruscis,
<ovid. met. 1.769> Nate, tibi iuro, quod nos auditque uidetque,
<ovid. met. 1.770_770> Hoc te, quem spectas, hoc te, qui temperat orbem,
<ovid. met. 1.771> Sole satum. si ficta loquor, neget ipse uidendum
<ovid. met. 1.772> Se mihi, sitque oculis lux ista nouissima nostris.
<ovid. met. 1.773> Nec longus patrios labor est tibi nosse penates:
<ovid. met. 1.774> Vnde oritur, domus est terrae contermina nostrae;
<ovid. met. 1.775_775> Si modo fert animus, gradere et scitabere ab ipso!"
<ovid. met. 1.776> Emicat extemplo laetus post talia matris
<ovid. met. 1.777> Dicta suae Phaethon et concipit aethera mente
<ovid. met. 1.778> Aethiopasque suos positosque sub ignibus Indos
<ovid. met. 1.779> Sidereis transit patriosque adit inpiger ortus.
<ovid. met. 3.1> Iamque deus posita fallacis imagine tauri
<ovid. met. 3.2> Se confessus erat Dictaeaque rura tenebat,
<ovid. met. 3.3> Cum pater ignarus Cadmo perquirere raptam
<ovid. met. 3.4> Imperat et poenam, si non inuenerit, addit
<ovid. met. 3.5_5> Exilium, facto pius et sceleratus eodem.
<ovid. met. 3.6> Orbe pererrato (quis enim deprendere possit
<ovid. met. 3.7> Furta Iouis?) profugus patriamque iramque parentis
<ovid. met. 3.8> Vitat Agenorides, Phoebique oracula supplex
<ovid. met. 3.9> Consulit et, quae sit tellus habitanda, requirit.
<ovid. met. 3.10_10>"Bos tibi" Phoebus ait "solis occurret in aruis,
<ovid. met. 3.11> Nullum passa iugum curuique inmunis aratri:
<ovid. met. 3.12> Hac duce carpe uias et, qua requieuerit herba,
<ovid. met. 3.13> Moenia fac condas Boeotiaque illa uocato."
<ovid. met. 3.14> Vix bene Castalio Cadmus descenderat antro,
<ovid. met. 3.15_15> Incustoditam lente uidet ire iuuencam
<ovid. met. 3.16> Nullum seruitii signum ceruice gerentem;
<ovid. met. 3.17> Subsequitur pressoque legit uestigia passu
<ovid. met. 3.18> Auctoremque uiae Phoebum taciturnus adorat.
<ovid. met. 3.19> Iam uada Cephisi Panopesque euaserat arua:
<ovid. met. 3.20_20> Bos stetit et tollens speciosam cornibus altis
<ovid. met. 3.21> Ad caelum frontem mugitibus inpulit auras
<ovid. met. 3.22> Atque ita respiciens comites sua terga sequentis
<ovid. met. 3.23> Procubuit teneraque latus submisit in herba.
<ovid. met. 3.24> Cadmus agit grates peregrinaeque oscula terrae
<ovid. met. 3.25_25> Figit et ignotos montes agrosque salutat;
<ovid. met. 3.26> Sacra Ioui facturus erat: iubet ire ministros
<ovid. met. 3.27> Et petere e uiuis libandas fontibus undas.
<ovid. met. 3.28> Silua uetus stabat nulla uiolata securi
<ovid. met. 3.29> Et specus in medio, uirgis ac uimine densus
<ovid. met. 3.30_30> Efficiens humilem lapidum conpagibus arcum,
<ovid. met. 3.31> Vberibus fecundus aquis; ubi conditus antro
<ovid. met. 3.32> Martius anguis erat cristis praesignis et auro:
<ovid. met. 3.33> Igne micant oculi, corpus tumet omne ueneno,
<ovid. met. 3.34> Tresque micant linguae, triplici stant ordine dentes.
<ovid. met. 3.35_35> Quem postquam Tyria lucum de gente profecti
<ovid. met. 3.36> Infausto tetigere gradu demissaque in undas
<ovid. met. 3.37> Vrna dedit sonitum, longo caput extulit antro
<ovid. met. 3.38> Caeruleus serpens horrendaque sibila misit:
<ovid. met. 3.39> Effluxere urnae manibus, sanguisque relinquit
<ovid. met. 3.40_40> Corpus et attonitos subitus tremor occupat artus.
<ovid. met. 3.41> Ille uolubilibus squamosos nexibus orbes
<ovid. met. 3.42> Torquet et inmensos saltu sinuatur in arcus
<ovid. met. 3.43> Ac media plus parte leues erectus in auras
<ovid. met. 3.44> Despicit omne nemus tantoque est corpore, quanto,
<ovid. met. 3.45_45> Si totum spectes, geminas qui separat Arctos.
<ovid. met. 3.46> Nec mora, Phoenicas, siue illi tela parabant
<ovid. met. 3.47> Siue fugam, siue ipse timor prohibebat utrumque,
<ovid. met. 3.48> Occupat: hos morsu, longis complexibus illos,
<ovid. met. 3.49> Hos necat adflatu funesti tabe ueneni.
<ovid. met. 3.50_50> Fecerat exiguas iam sol altissimus umbras:
<ovid. met. 3.51> Quae mora sit sociis, miratur Agenore natus
<ovid. met. 3.52> Vestigatque uiros. tegumen derepta leoni
<ovid. met. 3.53> Pellis erat, telum splendenti lancea ferro
<ovid. met. 3.54> Et iaculum teloque animus praestantior omni.
<ovid. met. 3.55_55> Vt nemus intrauit letataque corpora uidit
<ovid. met. 3.56> Victoremque supra spatiosi corporis hostem
<ovid. met. 3.57> Tristia sanguinea lambentem uulnera lingua,
<ovid. met. 3.58>"Aut ultor uestrae, fidissima corpora, mortis,
<ovid. met. 3.59> Aut comes" inquit "ero." dixit dextraque molarem
<ovid. met. 3.60_60> Sustulit et magnum magno conamine misit;
<ovid. met. 3.61> Illius inpulsu cum turribus ardua celsis
<ovid. met. 3.62> Moenia mota forent: serpens sine uulnere mansit,
<ovid. met. 3.63> Loricaeque modo squamis defensus et atrae
<ovid. met. 3.64> Duritia pellis ualidos cute reppulit ictus.
<ovid. met. 3.65_65> At non duritia iaculum quoque uicit eadem:
<ovid. met. 3.66> Quod medio lentae spinae curuamine fixum
<ovid. met. 3.67> Constitit et totum descendit in ilia ferrum.
<ovid. met. 3.68> Ille dolore ferox caput in sua terga retorsit
<ovid. met. 3.69> Vulneraque adspexit fixumque hastile momordit,
<ovid. met. 3.70_70> Idque, ubi ui multa partem labefecit in omnem,
<ovid. met. 3.71> Vix tergo eripuit; ferrum tamen ossibus haesit.
<ovid. met. 3.72> Tunc uero, postquam solitas accessit ad iras
<ovid. met. 3.73> Causa recens, plenis tumuerunt guttura uenis,
<ovid. met. 3.74> Spumaque pestiferos circumfluit albida rictus,
<ovid. met. 3.75_75> Terraque rasa sonat squamis quique halitus exit
<ovid. met. 3.76> Ore niger Stygio, uitiatas inficit auras.
<ovid. met. 3.77> Ipse modo inmensum spiris facientibus orbem
<ovid. met. 3.78> Cingitur, interdum longa trabe rectior adstat,
<ovid. met. 3.79> Impete nunc uasto ceu concitus imbribus amnis
<ovid. met. 3.80_80> Fertur et obstantes proturbat pectore siluas.
<ovid. met. 3.81> Cedit Agenorides paulum spolioque leonis
<ovid. met. 3.82> Sustinet incursus instantiaque ora retardat
<ovid. met. 3.83> Cuspide praetenta; furit ille et inania duro
<ovid. met. 3.84> Vulnera dat ferro figitque in acumine dentes;
<ovid. met. 3.85_85> Iamque uenenifero sanguis manare palato
<ovid. met. 3.86> Coeperat et uirides adspergine tinxerat herbas:
<ovid. met. 3.87> Sed leue uulnus erat, quia se retrahebat ab ictu
<ovid. met. 3.88> Laesaque colla dabat retro plagamque sedere
<ovid. met. 3.89> Cedendo arcebat nec longius ire sinebat,
<ovid. met. 3.90_90> Donec Agenorides coniectum in gutture ferrum
<ovid. met. 3.91> Vsque sequens pressit, dum retro quercus eunti
<ovid. met. 3.92> Obstitit et fixa est pariter cum robore ceruix.
<ovid. met. 3.93> Pondere serpentis curuata est arbor et imae
<ovid. met. 3.94> Parte flagellari gemuit sua robora caudae.
<ovid. met. 3.95_95> Dum spatium uictor uicti considerat hostis,
<ovid. met. 3.96> Vox subito audita est (neque erat cognoscere promptum,
<ovid. met. 3.97> Vnde, sed audita est): "quid, Agenore nate, peremptum
<ovid. met. 3.98> Serpentem spectas? et tu spectabere serpens."
<ovid. met. 3.99> Ille diu pauidus pariter cum mente colorem
<ovid. met. 3.100_100> Perdiderat, gelidoque comae terrore rigebant;
<ovid. met. 3.101> Ecce uiri fautrix superas delapsa per auras
<ovid. met. 3.102> Pallas adest motaeque iubet supponere terrae
<ovid. met. 3.103> Vipereos dentes, populi incrementa futuri.
<ovid. met. 3.104> Paret et, ut presso sulcum patefecit aratro,
<ovid. met. 3.105_105> Spargit humi iussos, mortalia semina, dentes.
<ovid. met. 3.106> Inde (fide maius) glaebae coepere moueri,
<ovid. met. 3.107> Primaque de sulcis acies apparuit hastae,
<ovid. met. 3.108> Tegmina mox capitum picto nutantia cono,
<ovid. met. 3.109> Mox umeri pectusque onerataque bracchia telis
<ovid. met. 3.110_110> Exsistunt, crescitque seges clipeata uirorum.
<ovid. met. 3.111> Sic ubi tolluntur festis aulaea theatris,
<ovid. met. 3.112> Surgere signa solent primumque ostendere uultus,
<ovid. met. 3.113> Cetera paulatim, placidoque educta tenore
<ovid. met. 3.114> Tota patent imoque pedes in margine ponunt.
<ovid. met. 3.115_115> Territus hoste nouo Cadmus capere arma parabat.
<ovid. met. 3.116>"Ne cape" de populo, quem terra creauerat, unus
<ovid. met. 3.117> Exclamat "nec te ciuilibus insere bellis."
<ovid. met. 3.118> Atque ita terrigenis rigido de fratribus unum
<ovid. met. 3.119> Comminus ense ferit; iaculo cadit eminus ipse.
<ovid. met. 3.120_120> Hunc quoque qui leto dederat, non longius illo
<ovid. met. 3.121> Viuit et exspirat, modo quas acceperat, auras,
<ovid. met. 3.122> Exemploque pari furit omnis turba, suoque
<ovid. met. 3.123> Marte cadunt subiti per mutua uulnera fratres;
<ovid. met. 3.124> Iamque breuis uitae spatium sortita iuuentus
<ovid. met. 3.125_125> Sanguineam tepido plangebant pectore matrem
<ovid. met. 3.126> Quinque superstitibus: quorum fuit unus Echion.
<ovid. met. 3.127> Is sua iecit humo monitu Tritonidis arma
<ovid. met. 3.128> Fraternaeque fidem pacis petiitque deditque.
<ovid. met. 3.129> Hos operis comites habuit Sidonius hospes,
<ovid. met. 3.130_130> Cum posuit iussus Phoebeis sortibus urbem.
<ovid. met. 3.131> Iam stabant Thebae: poteras iam, Cadme, uideri
<ovid. met. 3.132> Exilio felix: soceri tibi Marsque Venusque
<ovid. met. 3.133> Contigerant; huc adde genus de coniuge tanta,
<ovid. met. 3.134> Tot natas natosque et, pignora cara, nepotes,
<ovid. met. 3.135_135> Hos quoque iam iuuenes, sed scilicet ultima semper
<ovid. met. 3.136> Exspectanda dies homini est, dicique beatus
<ovid. met. 3.137> Ante obitum nemo supremaque funera debet.
<ovid. met. 3.138> Prima nepos inter tot res tibi, Cadme, secundas
<ovid. met. 3.139> Causa fuit luctus alienaque cornua fronti
<ovid. met. 3.140_140> Addita uosque, canes, satiatae sanguine erili;
<ovid. met. 3.141> At bene si quaeras, fortunae crimen in illo,
<ovid. met. 3.142> Non scelus inuenies; quod enim scelus error habebat?
<ovid. met. 3.143> Mons erat infectus uariarum caede ferarum,
<ovid. met. 3.144> Iamque dies medius rerum contraxerat umbras
<ovid. met. 3.145_145> Et sol ex aequo meta distabat utraque,
<ovid. met. 3.146> Cum iuuenis placido per deuia lustra uagantes
<ovid. met. 3.147> Participes operum conpellat Hyantius ore:
<ovid. met. 3.148>"Lina madent, comites, ferrumque cruore ferarum,
<ovid. met. 3.149> Fortunamque dies habuit satis. altera lucem
<ovid. met. 3.150_150> Cum croceis inuecta rotis Aurora reducet,
<ovid. met. 3.151> Propositum repetemus opus, nunc Phoebus utraque
<ovid. met. 3.152> Distat idem terra finditque uaporibus arua:
<ovid. met. 3.153> Sistite opus praesens nodosaque tollite lina."
<ovid. met. 3.154> Iussa uiri faciunt intermittuntque laborem.
<ovid. met. 3.155_155> Vallis erat piceis et acuta densa cupressu,
<ovid. met. 3.156> Nomine Gargaphie, succinctae sacra Dianae,
<ovid. met. 3.157> Cuius in extremo est antrum nemorale recessu
<ovid. met. 3.158> Arte laboratum nulla: simulauerat artem
<ovid. met. 3.159> Ingenio natura suo; nam pumice uiuo
<ovid. met. 3.160_160> Et leuibus tofis natiuum duxerat arcum.
<ovid. met. 3.161> Fons sonat a dextra tenui perlucidus unda,
<ovid. met. 3.162> Margine gramineo patulos succinctus hiatus:
<ovid. met. 3.163> Hic dea siluarum uenatu fessa solebat
<ovid. met. 3.164> Virgineos artus liquido perfundere rore.
<ovid. met. 3.165_165> Quo postquam subiit, nympharum tradidit uni
<ovid. met. 3.166> Armigerae iaculum pharetramque arcusque retentos;
<ovid. met. 3.167> Altera depositae subiecit bracchia pallae;
<ovid. met. 3.168> Vincla duae pedibus demunt; nam doctior illis
<ovid. met. 3.169> Ismenis Crocale sparsos per colla capillos
<ovid. met. 3.170_170> Conligit in nodum, quamuis erat ipsa solutis.
<ovid. met. 3.171> Excipiunt laticem Nepheleque Hyaleque Ranisque
<ovid. met. 3.172> Et Psecas et Phiale funduntque capacibus urnis.
<ovid. met. 3.173> Dumque ibi perluitur solita Titania lympha,
<ovid. met. 3.174> Ecce nepos Cadmi dilata parte laborum
<ovid. met. 3.175_175> Per nemus ignotum non certis passibus errans
<ovid. met. 3.176> Peruenit in lucum: sic illum fata ferebant.
<ovid. met. 3.177> Qui simul intrauit rorantia fontibus antra,
<ovid. met. 3.178> Sicut erant, uiso nudae sua pectora nymphae
<ovid. met. 3.179> Percussere uiro subitisque ululatibus omne
<ovid. met. 3.180_180> Inpleuere nemus circumfusaeque Dianam
<ovid. met. 3.181> Corporibus texere suis; tamen altior illis
<ovid. met. 3.182> Ipsa dea est colloque tenus supereminet omnes.
<ovid. met. 3.183> Qui color infectis aduersi solis ab ictu
<ovid. met. 3.184> Nubibus esse solet aut purpureae Aurorae,
<ovid. met. 3.185_185> Is fuit in uultu uisae sine ueste Dianae,
<ovid. met. 3.186> Quae quamquam comitum turba stipata suarum
<ovid. met. 3.187> In latus obliquum tamen adstitit oraque retro
<ovid. met. 3.188> Flexit et, ut uellet promptas habuisse sagittas,
<ovid. met. 3.189> Quas habuit, sic hausit aquas uultumque uirilem
<ovid. met. 3.190_190> Perfudit spargensque comas ultricibus undis
<ovid. met. 3.191> Addidit haec cladis praenuntia uerba futurae:
<ovid. met. 3.192>"Nunc tibi me posito uisam uelamine narres,
<ovid. met. 3.193> Si poteris narrare, licet." nec plura minata
<ovid. met. 3.194> Dat sparso capiti uiuacis cornua cerui,
<ovid. met. 3.195_195> Dat spatium collo summasque cacuminat aures
<ovid. met. 3.196> Cum pedibusque manus, cum longis bracchia mutat
<ovid. met. 3.197> Cruribus et uelat maculoso uellere corpus;
<ovid. met. 3.198> Additus et pauor est. fugit Autonoeius heros
<ovid. met. 3.199> Et se tam celerem cursu miratur in ipso.
<ovid. met. 3.200_200> Vt uero uultus et cornua uidit in unda,
<ovid. met. 3.201>"Me miserum!" dicturus erat: uox nulla secuta est;
<ovid. met. 3.202> Ingemuit: uox illa fuit, lacrimaeque per ora
<ovid. met. 3.203> Non sua fluxerunt; mens tantum pristina mansit.
<ovid. met. 3.204> Quid faciat? repetatne domum et regalia tecta
<ovid. met. 3.205_205> An lateat siluis? timor hoc, pudor inpedit illud.
<ovid. met. 3.206> Dum dubitat, uidere canes: primusque Melampus
<ovid. met. 3.207> Ichnobatesque sagax latratu signa dedere,
<ovid. met. 3.208> Gnosius Ichnobates, Spartana gente Melampus;
<ovid. met. 3.209> Inde ruunt alii rapida uelocius aura,
<ovid. met. 3.210_210> Pamphagos et Dorceus et Oribasos, Arcades omnes,
<ovid. met. 3.211> Nebrophonosque ualens et trux cum Laelape Theron
<ovid. met. 3.212> Et pedibus Pterelas et naribus utilis Agre
<ovid. met. 3.213> Hylaeusque ferox nuper percussus ab apro
<ovid. met. 3.214> Deque lupo concepta Nape pecudesque secuta
<ovid. met. 3.215_215> Poemenis et natis comitata Harpyia duobus
<ovid. met. 3.216> Et substricta gerens Sicyonius ilia Ladon
<ovid. met. 3.217> Et Dromas et Canache Sticteque et Tigris et Alce
<ovid. met. 3.218> Et niueis Leucon et uillis Asbolos atris
<ovid. met. 3.219> Praeualidusque Lacon et cursu fortis Aello
<ovid. met. 3.220_220> Et Thoos et Cyprio uelox cum fratre Lycisce
<ovid. met. 3.221> Et nigram medio frontem distinctus ab albo
<ovid. met. 3.222> Harpalos et Melaneus hirsutaque corpore Lachne
<ovid. met. 3.223> Et patre Dictaeo, sed matre Laconide nati
<ovid. met. 3.224> Labros et Agriodus(==AGRI-O-DU-S) et acutae uocis Hylactor
<ovid. met. 3.225_225> Quosque referre mora est: ea turba cupidine praedae
<ovid. met. 3.226> Per rupes scopulosque adituque carentia saxa,
<ovid. met. 3.227> Quaque est difficilis, quaque est uia nulla, sequuntur.
<ovid. met. 3.228> Ille fugit, per quae fuerat loca saepe secutus,
<ovid. met. 3.229> Heu famulos fugit ipse suos! clamare libebat:
<ovid. met. 3.230_230>"Actaeon ego sum, dominum cognoscite uestrum!
<ovid. met. 3.231> Verba animo desunt: resonat latratibus aether.
<ovid. met. 3.232> Prima Melanchaetes in tergo uulnera fecit,
<ovid. met. 3.233> Proxima Therodamas, Oresitrophos haesit in armo:
<ovid. met. 3.234> Tardius exierat, sed per conpendia montis
<ovid. met. 3.235_235> Anticipata uia est; dominum retinentibus illis
<ovid. met. 3.236> Cetera turba coit confertque in corpore dentes.
<ovid. met. 3.237> Iam loca uulneribus desunt, gemit ille sonumque,
<ovid. met. 3.238> Etsi non hominis, quem non tamen edere possit
<ovid. met. 3.239> Ceruus, habet maestisque replet iuga nota querelis
<ovid. met. 3.240_240> Et genibus pronis supplex similisque roganti
<ovid. met. 3.241> Circumfert tacitos tamquam sua bracchia uultus.
<ovid. met. 3.242> At comites rabidum solitis hortatibus agmen
<ovid. met. 3.243> Ignari instigant oculisque Actaeona quaerunt
<ovid. met. 3.244> Et uelut absentem certatim Actaeona clamant
<ovid. met. 3.245_245>(Ad nomen caput ille refert) et abesse queruntur
<ovid. met. 3.246> Nec capere oblatae segnem spectacula praedae.
<ovid. met. 3.247> Vellet abesse quidem, sed adest, uelletque uidere,
<ovid. met. 3.248> Non etiam sentire canum fera facta suorum.
<ovid. met. 3.249> Vndique circumstant mersisque in corpore rostris
<ovid. met. 3.250_250> Dilacerant falsi dominum sub imagine cerui,
<ovid. met. 3.251> Nec nisi finita per plurima uulnera uita
<ovid. met. 3.252> Ira pharetratae fertur satiata Dianae.
<ovid. met. 3.253> Rumor in ambiguo est: aliis uiolentior aequo
<ovid. met. 3.254> Visa dea est, alii laudant dignamque seuera
<ovid. met. 3.255_255> Virginitate uocant; pars inuenit utraque causas.
<ovid. met. 3.256> Sola Iouis coniunx non tam, culpetne probetne,
<ovid. met. 3.257> Eloquitur, quam clade domus ab Agenore ductae
<ovid. met. 3.258> Gaudet et a Tyria collectum paelice transfert
<ovid. met. 3.259> In generis socios odium: subit ecce priori
<ovid. met. 3.260_260> Causa recens, grauidamque dolet de semine magni
<ovid. met. 3.261> Esse Iouis Semelen: tum linguam ad iurgia soluit.
<ovid. met. 3.262>"Profeci quid enim totiens per iurgia!" dixit.
<ovid. met. 3.263>"Ipsa petenda mihi est; ipsam, si maxima Iuno
<ovid. met. 3.264> Rite uocor, perdam, si me gemmantia dextra
<ovid. met. 3.265_265> Sceptra tenere decet, si sum regina Iouisque
<ovid. met. 3.266> Et soror et coniunx, certe soror. at, puto, furto est
<ovid. met. 3.267> Contenta, et thalami breuis est iniuria nostri.
<ovid. met. 3.268> Concipit! id deerat! manifestaque crimina pleno
<ovid. met. 3.269> Fert utero et mater, quod uix mihi contigit, uno
<ovid. met. 3.270_270> De Ioue uult fieri: tanta est fiducia formae.
<ovid. met. 3.271> Fallat eam faxo, nec sum Saturnia, si non
<ovid. met. 3.272> Ab Ioue mersa suo Stygias penetrabit in undas."
<ovid. met. 3.273> Surgit ab his solio fuluaque recondita nube
<ovid. met. 3.274> Limen adit Semeles nec nubes ante remouit,
<ovid. met. 3.275_275> Quam simulauit anum posuitque ad tempora canos
<ovid. met. 3.276> Sulcauitque cutem rugis et curua trementi
<ovid. met. 3.277> Membra tulit passu, uocem quoque fecit anilem
<ovid. met. 3.278> Ipsaque erat Beroe, Semeles Epidauria nutrix.
<ovid. met. 3.279> Ergo ubi captato sermone diuque loquendo
<ovid. met. 3.280_280> Ad nomen uenere Iouis, suspirat et "opto,
<ovid. met. 3.281> Iuppiter ut sit" ait, "metuo tamen omnia: multi
<ovid. met. 3.282> Nomine diuorum thalamos iniere pudicos.
<ovid. met. 3.283> Nec tamen esse Iouem satis est; det pignus amoris,
<ovid. met. 3.284> Si modo uerus is est, quantusque et qualis ab alta
<ovid. met. 3.285_285> Iunone excipitur, tantus talisque, rogato,
<ovid. met. 3.286> Det tibi conplexus suaque ante insignia sumat."
<ovid. met. 3.287> Talibus ignaram Iuno Cadmeida dictis
<ovid. met. 3.288> Formarat: rogat illa Iouem sine nomine munus.
<ovid. met. 3.289> Cui deus "elige" ait, "nullam patiere repulsam,
<ovid. met. 3.290_290> Quoque magis credas, Stygii quoque conscia sunto
<ovid. met. 3.291> Numina torrentis; timor et deus ille deorum est."
<ovid. met. 3.292> Laeta malo nimiumque potens perituraque amantis
<ovid. met. 3.293> Obsequio Semele "qualem Saturnia" dixit
<ovid. met. 3.294>"Te solet amplecti, Veneris cum foedus initis,
<ovid. met. 3.295_295> Da mihi te talem." uoluit(==VOLUIT) deus ora loquentis
<ovid. met. 3.296> Opprimere: exierat iam uox properata sub auras.
<ovid. met. 3.297> Ingemuit; neque enim non haec optasse, neque ille
<ovid. met. 3.298> Non iurasse potest. ergo maestissimus altum
<ovid. met. 3.299> Aethera conscendit uultuque sequentia traxit
<ovid. met. 3.300_300> Nubila, quis nimbos inmixtaque fulgura uentis
<ovid. met. 3.301> Addidit et tonitrus et ineuitabile fulmen.
<ovid. met. 3.302> Qua tamen usque potest, uires sibi demere temptat
<ovid. met. 3.303> Nec, quo centimanum deiecerat igne Typhoea(==TYPHO_E.A),
<ovid. met. 3.304> Nunc armatur eo: nimium feritatis in illo est.
<ovid. met. 3.305_305> Est aliud leuius fulmen, cui dextra Cyclopum
<ovid. met. 3.306> Saeuitiae flammaeque minus, minus addidit irae:
<ovid. met. 3.307> Tela secunda uocant superi; capit illa domumque
<ovid. met. 3.308> Intrat Agenoream: corpus mortale tumultus
<ovid. met. 3.309> Non tulit aetherios donisque iugalibus arsit.
<ovid. met. 3.310_310> Inperfectus adhuc infans genetricis ab aluo
<ovid. met. 3.311> Eripitur patrioque tener, si credere dignum est,
<ovid. met. 3.312> Insuitur femori maternaque tempora conplet.
<ovid. met. 3.313> Furtim illum primis Ino matertera cunis
<ovid. met. 3.314> Educat: inde datum nymphae Nyseides antris
<ovid. met. 3.315_315> Occuluere suis lactisque alimenta dedere.
<ovid. met. 3.316> Dumque ea per terras fatali lege geruntur
<ovid. met. 3.317> Tutaque bis geniti sunt incunabula Bacchi,
<ovid. met. 3.318> Forte Iouem memorant diffusum nectare curas
<ovid. met. 3.319> Seposuisse grauis uacuaque agitasse remissos
<ovid. met. 3.320_320> Cum Iunone iocos et "maior uestra profecto est
<ovid. met. 3.321> Quam, quae contingit maribus" dixisse "uoluptas."
<ovid. met. 3.322> Illa negat; placuit quae sit sententia docti
<ovid. met. 3.323> Quaerere Tiresiae: Venus huic erat utraque nota.
<ovid. met. 3.324> Nam duo magnorum uiridi coeuntia silua
<ovid. met. 3.325_325> Corpora serpentum baculi uiolauerat ictu
<ovid. met. 3.326> Deque uiro factus, mirabile, femina septem
<ovid. met. 3.327> Egerat autumnos; octauo rursus eosdem
<ovid. met. 3.328> Vidit et "est uestrae si tanta potentia plagae,"
<ovid. met. 3.329> Dixit "ut auctoris sortem in contraria mutet,
<ovid. met. 3.330_330> Nunc quoque uos feriam." percussis anguibus isdem
<ovid. met. 3.331> Forma prior rediit genetiuaque uenit imago.
<ovid. met. 3.332> Arbiter hic igitur sumptus de lite iocosa
<ovid. met. 3.333> Dicta Iouis firmat; grauius Saturnia iusto
<ovid. met. 3.334> Nec pro materia fertur doluisse suique
<ovid. met. 3.335_335> Iudicis aeterna damnauit lumina nocte.
<ovid. met. 3.336> At pater omnipotens (neque enim licet inrita cuiquam
<ovid. met. 3.337> Facta dei fecisse deo) pro lumine adempto
<ovid. met. 3.338> Scire futura dedit poenamque leuauit honore.
<ovid. met. 3.339> Ille per Aonias fama celeberrimus urbes
<ovid. met. 3.340_340> Irreprehensa dabat populo responsa petenti;
<ovid. met. 3.341> Prima fide uocisque ratae temptamina sumpsit
<ovid. met. 3.342> Caerula Liriope, quam quondam flumine curuo
<ovid. met. 3.343> Implicuit clausaeque suis Cephisos in undis
<ovid. met. 3.344> Vim tulit. enixa est utero pulcherrima pleno
<ovid. met. 3.345_345> Infantem nymphe, iam tunc qui posset amari,
<ovid. met. 3.346> Narcissumque uocat; de quo consultus, an esset
<ovid. met. 3.347> Tempora maturae uisurus longa senectae,
<ovid. met. 3.348> Fatidicus uates "si se non nouerit" inquit.
<ovid. met. 3.349> Vana diu uisa est uox auguris, exitus illam
<ovid. met. 3.350_350> Resque probat letique genus nouitasque furoris.
<ovid. met. 3.351> Namque ter ad quinos unum Cephisius annum
<ovid. met. 3.352> Addiderat poteratque puer iuuenisque uideri:
<ovid. met. 3.353> Multi illum iuuenes, multae cupiere puellae;
<ovid. met. 3.354> Sed (fuit in tenera tam dura superbia forma)
<ovid. met. 3.355_355> Nulli illum iuuenes, nullae tetigere puellae.
<ovid. met. 3.356> Adspicit hunc trepidos agitantem in retia ceruos
<ovid. met. 3.357> Vocalis nymphe, quae nec reticere loquenti
<ovid. met. 3.358> Nec prius ipsa loqui didicit, resonabilis Echo.
<ovid. met. 3.359> Corpus adhuc Echo, non uox erat; et tamen usum
<ovid. met. 3.360_360> Garrula non alium, quam nunc habet, oris habebat,
<ovid. met. 3.361> Reddere de multis ut uerba nouissima posset.
<ovid. met. 3.362> Fecerat hoc Iuno, quia, cum deprendere posset
<ovid. met. 3.363> Sub Ioue saepe suo nymphas in monte iacentis,
<ovid. met. 3.364> Illa deam longo prudens sermone tenebat,
<ovid. met. 3.365_365> Dum fugerent nymphae. postquam hoc Saturnia sensit,
<ovid. met. 3.366>"Huius" ait "linguae, qua sum delusa, potestas
<ovid. met. 3.367> Parua tibi dabitur uocisque breuissimus usus,"
<ovid. met. 3.368> Reque minas firmat; tamen haec in fine loquendi
<ovid. met. 3.369> Ingeminat uoces auditaque uerba reportat.
<ovid. met. 3.370_370> Ergo ubi Narcissum per deuia rura uagantem
<ovid. met. 3.371> Vidit et incaluit, sequitur uestigia furtim,
<ovid. met. 3.372> Quoque magis sequitur, flamma propiore calescit,
<ovid. met. 3.373> Non aliter, quam cum summis circumlita taedis
<ovid. met. 3.374> Admotas rapiunt uiuacia sulphura flammas.
<ovid. met. 3.375_375> O quotiens uoluit(==VOLUIT) blandis accedere dictis
<ovid. met. 3.376> Et mollis adhibere preces! natura repugnat
<ovid. met. 3.377> Nec sinit, incipiat; sed, quod sinit, illa parata est
<ovid. met. 3.378> Exspectare sonos, ad quos sua uerba remittat.
<ovid. met. 3.379> Forte puer, comitum seductus ab agmine fido
<ovid. met. 3.380_380> Dixerat "ecquis adest?", et "adest" responderat Echo.
<ovid. met. 3.381> Hic stupet, utque aciem partes dimittit in omnis,
<ovid. met. 3.382> Voce "ueni" magna clamat: uocat illa uocantem.
<ovid. met. 3.383> Respicit et rursus nullo ueniente "quid" inquit
<ovid. met. 3.384>"Me fugis?" et totidem, quot dixit, uerba recepit.
<ovid. met. 3.385_385> Perstat et alternae deceptus imagine uocis
<ovid. met. 3.386>"Huc coeamus" ait, nullique libentius umquam
<ovid. met. 3.387> Responsura sono "coeamus" rettulit Echo,
<ovid. met. 3.388> Et uerbis fauet ipsa suis egressaque silua
<ovid. met. 3.389> Ibat, ut iniceret sperato bracchia collo.
<ovid. met. 3.390_390> Ille fugit fugiensque "manus conplexibus aufer!
<ovid. met. 3.391> Ante" ait "emoriar, quam sit tibi copia nostri."
<ovid. met. 3.392> Rettulit illa nihil nisi "sit tibi copia nostri."
<ovid. met. 3.393> Spreta latet siluis pudibundaque frondibus ora
<ovid. met. 3.394> Protegit et solis ex illo uiuit in antris;
<ovid. met. 3.395_395> Sed tamen haeret amor crescitque dolore repulsae:
<ovid. met. 3.396> Et tenuant uigiles corpus miserabile curae,
<ovid. met. 3.397> Adducitque cutem macies, et in aera sucus
<ovid. met. 3.398> Corporis omnis abit; uox tantum atque ossa supersunt:
<ovid. met. 3.399> Vox manet; ossa ferunt lapidis traxisse figuram.
<ovid. met. 3.400_400> Inde latet siluis nulloque in monte uidetur,
<ovid. met. 3.401> Omnibus auditur: sonus est, qui uiuit in illa.
<ovid. met. 3.402> Sic hanc, sic alias undis aut montibus ortas
<ovid. met. 3.403> Luserat hic nymphas, sic coetus ante uiriles;
<ovid. met. 3.404> Inde manus aliquis despectus ad aethera tollens
<ovid. met. 3.405_405>"Sic amet ipse licet, sic non potiatur amato!"
<ovid. met. 3.406> Dixerat: adsensit precibus Rhamnusia iustis.
<ovid. met. 3.407> Fons erat inlimis, nitidis argenteus undis,
<ovid. met. 3.408> Quem neque pastores neque pastae monte capellae
<ovid. met. 3.409> Contigerant aliudue pecus, quem nulla uolucris
<ovid. met. 3.410_410> Nec fera turbarat nec lapsus ab arbore ramus;
<ovid. met. 3.411> Gramen erat circa, quod proximus umor alebat,
<ovid. met. 3.412> Siluaque sole locum passura tepescere nullo.
<ovid. met. 3.413> Hic puer et studio uenandi lassus et aestu
<ovid. met. 3.414> Procubuit faciemque loci fontemque secutus,
<ovid. met. 3.415_415> Dumque sitim sedare cupit, sitis altera creuit,
<ovid. met. 3.416> Dumque bibit, uisae correptus imagine formae
<ovid. met. 3.417> Spem sine corpore amat, corpus putat esse, quod unda est.
<ovid. met. 3.418> Adstupet ipse sibi uultuque inmotus eodem
<ovid. met. 3.419> Haeret ut e Pario formatum marmore signum.
<ovid. met. 3.420_420> Spectat humi positus geminum, sua lumina, sidus
<ovid. met. 3.421> Et dignos Baccho, dignos et Apolline crines
<ovid. met. 3.422> Inpubesque genas et eburnea colla decusque
<ovid. met. 3.423> Oris et in niueo mixtum candore ruborem
<ovid. met. 3.424> Cunctaque miratur, quibus est mirabilis ipse.
<ovid. met. 3.425_425> Se cupit inprudens et, qui probat, ipse probatur,
<ovid. met. 3.426> Dumque petit, petitur pariterque accendit et ardet.
<ovid. met. 3.427> Inrita fallaci quotiens dedit oscula fonti!
<ovid. met. 3.428> In mediis quotiens uisum captantia collum
<ovid. met. 3.429> Bracchia mersit aquis nec se deprendit in illis!
<ovid. met. 3.430_430> Quid uideat, nescit, sed, quod uidet, uritur illo
<ovid. met. 3.431> Atque oculos idem, qui decipit, incitat error.
<ovid. met. 3.432> Credule, quid frustra simulacra fugacia captas?
<ovid. met. 3.433> Quod petis, est nusquam; quod amas, auertere, perdes.
<ovid. met. 3.434> Ista repercussae, quam cernis, imaginis umbra est:
<ovid. met. 3.435_435> Nil habet ista sui: tecum uenitque manetque,
<ovid. met. 3.436> Tecum discedet, si tu discedere possis.
<ovid. met. 3.437> Non illum Cereris, non illum cura quietis
<ovid. met. 3.438> Abstrahere inde potest, sed opaca fusus in herba
<ovid. met. 3.439> Spectat inexpleto mendacem lumine formam
<ovid. met. 3.440_440> Perque oculos perit ipse suos paulumque leuatus,
<ovid. met. 3.441> Ad circumstantes tendens sua bracchia siluas
<ovid. met. 3.442>"Ecquis, io siluae, crudelius" inquit "amauit?
<ovid. met. 3.443> Scitis enim et multis latebra opportuna fuistis.
<ovid. met. 3.444> Ecquem, cum uestrae tot agantur saecula uitae,
<ovid. met. 3.445_445> Qui sic tabuerit, longo meministis in aeuo?
<ovid. met. 3.446> Et placet et uideo, sed, quod uideoque placetque,
<ovid. met. 3.447> Non tamen inuenio: tantus tenet error amantem!
<ovid. met. 3.448> Quoque magis doleam, nec nos mare separat ingens
<ovid. met. 3.449> Nec uia nec montes nec clausis moenia portis:
<ovid. met. 3.450_450> Exigua prohibemur aqua! cupit ipse teneri!
<ovid. met. 3.451> Nam quotiens liquidis porreximus oscula lymphis,
<ovid. met. 3.452> Hic totiens ad me resupino nititur ore;
<ovid. met. 3.453> Posse putes tangi: minimum est, quod amantibus obstat.
<ovid. met. 3.454> Quisquis es, huc exi! quid me, puer unice, fallis
<ovid. met. 3.455_455> Quoue petitus abis? certe nec forma nec aetas
<ovid. met. 3.456> Est mea, quam fugias, et amarunt me quoque nymphae.
<ovid. met. 3.457> Spem mihi nescio quam uultu promittis amico,
<ovid. met. 3.458> Cumque ego porrexi tibi bracchia, porrigis ultro;
<ovid. met. 3.459> Cum risi, arrides; lacrimas quoque saepe notaui
<ovid. met. 3.460_460> Me lacrimante tuas; nutu quoque signa remittis
<ovid. met. 3.461> Et, quantum motu formosi suspicor oris,
<ovid. met. 3.462> Verba refers aures non peruenientia nostras.
<ovid. met. 3.463> Iste ego sum! sensi; nec me mea fallit imago:
<ovid. met. 3.464> Vror amore mei, flammas moueoque feroque.
<ovid. met. 3.465_465> Quid faciam? roger, anne rogem? quid deinde rogabo?
<ovid. met. 3.466> Quod cupio, mecum est: inopem me copia fecit.
<ovid. met. 3.467> O utinam a nostro secedere corpore possem!
<ovid. met. 3.468> Votum in amante nouum: uellem, quod amamus, abesset!
<ovid. met. 3.469> Iamque dolor uires adimit, nec tempora uitae
<ovid. met. 3.470_470> Longa meae superant, primoque exstinguor in aeuo.
<ovid. met. 3.471> Nec mihi mors grauis est, posituro morte dolores:
<ovid. met. 3.472> Hic, qui diligitur, uellem, diuturnior esset!
<ovid. met. 3.473> Nunc duo concordes anima moriemur in una".
<ovid. met. 3.474> Dixit et ad faciem rediit male sanus eandem
<ovid. met. 3.475_475> Et lacrimis turbauit aquas, obscuraque moto
<ovid. met. 3.476> Reddita forma lacu est. quam cum uidisset abire,
<ovid. met. 3.477>"Quo refugis? remane nec me, crudelis, amantem
<ovid. met. 3.478> Desere!" clamauit "liceat, quod tangere non est,
<ovid. met. 3.479> Adspicere et misero praebere alimenta furori!"
<ovid. met. 3.480_480> Dumque dolet, summa uestem deduxit ab ora
<ovid. met. 3.481> Nudaque marmoreis percussit pectora palmis.
<ovid. met. 3.482> Pectora traxerunt roseum percussa ruborem,
<ovid. met. 3.483> Non aliter quam poma solent, quae candida parte,
<ovid. met. 3.484> Parte rubent, aut ut uariis solet uua racemis
<ovid. met. 3.485_485> Ducere purpureum nondum matura colorem.
<ovid. met. 3.486> Quae simul adspexit liquefacta rursus in unda,
<ovid. met. 3.487> Non tulit ulterius, sed, ut intabescere flauae
<ovid. met. 3.488> Igne leui cerae matutinaeque pruinae
<ovid. met. 3.489> Sole tepente solent, sic attenuatus amore
<ovid. met. 3.490_490> Liquitur et tecto paulatim carpitur igni,
<ovid. met. 3.491> Et neque iam color est mixto candore rubori
<ovid. met. 3.492> Nec uigor et uires et quae modo uisa placebant,
<ovid. met. 3.493> Nec corpus remanet, quondam quod amauerat Echo.
<ovid. met. 3.494> Quae tamen ut uidit, quamuis irata memorque
<ovid. met. 3.495_495> Indoluit, quotiensque puer miserabilis "eheu"
<ovid. met. 3.496> Dixerat, haec resonis iterabat uocibus "eheu".
<ovid. met. 3.497> Cumque suos manibus percusserat ille lacertos,
<ovid. met. 3.498> Haec quoque reddebat sonitum plangoris eundem.
<ovid. met. 3.499> Vltima uox solitam fuit haec spectantis in undam:
<ovid. met. 3.500_500>"Heu frustra dilecte puer!", totidemque remisit
<ovid. met. 3.501> Verba locus, dictoque uale "uale" inquit et Echo.
<ovid. met. 3.502> Ille caput uiridi fessum submisit in herba,
<ovid. met. 3.503> Lumina mors clausit domini mirantia formam.
<ovid. met. 3.504> Tum quoque se, postquam est inferna sede receptus,
<ovid. met. 3.505_505> In Stygia spectabat aqua. planxere sorores
<ovid. met. 3.506> Naides et sectos fratri posuere capillos,
<ovid. met. 3.507> Planxerunt dryades: plangentibus adsonat Echo.
<ovid. met. 3.508> Iamque rogum quassasque faces feretrumque parabant:
<ovid. met. 3.509> Nusquam corpus erat, croceum pro corpore florem
<ovid. met. 3.510_510> Inueniunt foliis medium cingentibus albis.
<ovid. met. 3.511> Cognita res meritam uati per Achaidas urbes
<ovid. met. 3.512> Attulerat famam, nomenque erat auguris ingens.
<ovid. met. 3.513> Spernit Echionides tamen hunc ex omnibus unus,
<ovid. met. 3.514> Contemptor superum Pentheus, praesagaque ridet
<ovid. met. 3.515_515> Verba senis tenebrasque et cladem lucis ademptae
<ovid. met. 3.516> Obicit. ille mouens albentia tempora canis
<ovid. met. 3.517>"Quam felix esses, si tu quoque luminis huius
<ovid. met. 3.518> Orbus" ait "fieres, ne Bacchica sacra uideres!
<ovid. met. 3.519> Namque dies aderit, quam non procul auguror esse,
<ovid. met. 3.520_520> Qua nouus huc ueniat, proles Semeleia, Liber;
<ovid. met. 3.521> Quem nisi templorum fueris dignatus honore,
<ovid. met. 3.522> Mille lacer spargere locis et sanguine siluas
<ovid. met. 3.523> Foedabis matremque tuam matrisque sorores.
<ovid. met. 3.524> Eueniet! neque enim dignabere numen honore,
<ovid. met. 3.525_525> Meque sub his tenebris nimium uidisse quereris."
<ovid. met. 3.526> Talia dicentem proturbat Echione natus.
<ovid. met. 3.527> Dicta fides sequitur, responsaque uatis aguntur.
<ovid. met. 3.528> Liber adest, festisque fremunt ululatibus agri:
<ovid. met. 3.529> Turba ruit, mixtaeque uiris matresque nurusque
<ovid. met. 3.530_530> Vulgusque proceresque ignota ad sacra feruntur.
<ovid. met. 3.531>"Quis furor, anguigenae, proles Mauortia, uestras
<ovid. met. 3.532> Attonuit mentes?" Pentheus ait "aerane tantum
<ovid. met. 3.533> Aere repulsa ualent et adunco tibia cornu
<ovid. met. 3.534> Et magicae fraudes, ut, quos non bellicus ensis,
<ovid. met. 3.535_535> Non tuba terruerit, non strictis agmina telis,
<ovid. met. 3.536> Femineae uoces et mota insania uino
<ovid. met. 3.537> Obscenique greges et inania tympana uincant?
<ovid. met. 3.538> Vosne, senes, mirer, qui longa per aequora uecti
<ovid. met. 3.539> Hac Tyron, hac profugos posuistis sede Penates,
<ovid. met. 3.540_540> Nunc sinitis sine Marte capi? uosne, acrior aetas,
<ovid. met. 3.541> O iuuenes, propiorque meae, quos arma tenere,
<ovid. met. 3.542> Non thyrsos, galeaque tegi, non fronde decebat?
<ovid. met. 3.543> Este, precor, memores, qua sitis stirpe creati,
<ovid. met. 3.544> Illiusque animos, qui multos perdidit unus,
<ovid. met. 3.545_545> Sumite serpentis! pro fontibus ille lacuque
<ovid. met. 3.546> Interiit: at uos pro fama uincite uestra!
<ovid. met. 3.547> Ille dedit leto fortes, uos pellite molles
<ovid. met. 3.548> Et patrium retinete decus! si fata uetabant
<ovid. met. 3.549> Stare diu Thebas, utinam tormenta uirique
<ovid. met. 3.550_550> Moenia diruerent, ferrumque ignisque sonarent!
<ovid. met. 3.551> Essemus miseri sine crimine, sorsque querenda,
<ovid. met. 3.552> Non celanda foret, lacrimaeque pudore carerent:
<ovid. met. 3.553> At nunc a puero Thebae capientur inermi,
<ovid. met. 3.554> Quem neque bella iuuant nec tela nec usus equorum,
<ovid. met. 3.555_555> Sed madidus murra crinis mollesque coronae
<ovid. met. 3.556> Purpuraque et pictis intextum uestibus aurum.
<ovid. met. 3.557> Quem quidem ego actutum (modo uos absistite) cogam
<ovid. met. 3.558> Adsumptumque patrem commentaque sacra fateri.
<ovid. met. 3.559> An satis Acrisio est animi contemnere uanum
<ovid. met. 3.560_560> Numen et Argolicas uenienti claudere portas,
<ovid. met. 3.561> Penthea terrebit cum totis aduena Thebis?
<ovid. met. 3.562> Ite citi" - famulis hoc imperat - "ite ducemque
<ovid. met. 3.563> Attrahite huc uinctum! iussis mora segnis abesto!"
<ovid. met. 3.564> Hunc auus, hunc Athamas, hunc cetera turba suorum
<ovid. met. 3.565_565> Corripiunt dictis frustraque inhibere laborant;
<ovid. met. 3.566> Acrior admonitu est inritaturque retenta
<ovid. met. 3.567> Et crescit rabies, moderaminaque ipsa nocebant:
<ovid. met. 3.568> Sic ego torrentem, qua nil obstabat eunti,
<ovid. met. 3.569> Lenius et modico strepitu decurrere uidi;
<ovid. met. 3.570_570> At quacumque trabes obstructaque saxa tenebant,
<ovid. met. 3.571> Spumeus et feruens et ab obice saeuior ibat.
<ovid. met. 3.572> Ecce cruentati redeunt et, Bacchus ubi esset,
<ovid. met. 3.573> Quaerenti domino Bacchum uidisse negarunt;
<ovid. met. 3.574>"Hunc" dixere "tamen comitem famulumque sacrorum
<ovid. met. 3.575_575> Cepimus" et tradunt manibus post terga ligatis
<ovid. met. 3.576> Sacra dei quondam Tyrrhena gente secutum.
<ovid. met. 3.577> Adspicit hunc Pentheus oculis, quos ira tremendos
<ovid. met. 3.578> Fecerat et, quamquam poenae uix tempora differt,
<ovid. met. 3.579>"O periture tuaque aliis documenta dature
<ovid. met. 3.580_580> Morte" ait, "ede tuum nomen nomenque parentum
<ovid. met. 3.581> Et patriam morisque noui cur sacra frequentes."
<ovid. met. 3.582> Ille metu uacuus "nomen mihi" dixit "Acoetes,
<ovid. met. 3.583> Patria Maeonia est, humili de plebe parentes.
<ovid. met. 3.584> Non mihi quae duri colerent pater arua iuuenci,
<ovid. met. 3.585_585> Lanigerosue greges, non ulla armenta reliquit;
<ovid. met. 3.586> Pauper et ipse fuit linoque solebat et hamis
<ovid. met. 3.587> Decipere et calamo salientes ducere pisces.
<ovid. met. 3.588> Ars illi sua census erat; cum traderet artem,
<ovid. met. 3.589>"Accipe, quas habeo, studii successor et heres,"
<ovid. met. 3.590_590> Dixit "opes", moriensque mihi nihil ille reliquit
<ovid. met. 3.591> Praeter aquas; unum hoc possum appellare paternum.
<ovid. met. 3.592> Mox ego, ne scopulis haererem semper in isdem,
<ovid. met. 3.593> Addidici regimen dextra moderante carinae
<ovid. met. 3.594> Flectere et Oleniae sidus pluuiale Capellae
<ovid. met. 3.595_595> Taygetenque Hyadasque oculis Arctonque notaui
<ovid. met. 3.596> Ventorumque domos et portus puppibus aptos.
<ovid. met. 3.597> Forte petens Delon Chiae telluris ad oras
<ovid. met. 3.598> Adplicor et dextris adducor litora remis
<ovid. met. 3.599> Doque leues saltus udaeque inmittor harenae.
<ovid. met. 3.600_600> Nox ubi consumpta est (Aurora rubescere primo
<ovid. met. 3.601> Coeperat), exsurgo laticesque inferre recentes
<ovid. met. 3.602> Admoneo monstroque uiam, quae ducat ad undas.
<ovid. met. 3.603> Ipse quid aura mihi tumulo promittat ab alto
<ovid. met. 3.604> Prospicio comitesque uoco repetoque carinam.
<ovid. met. 3.605_605>"Adsumus en!" inquit sociorum primus Opheltes,
<ovid. met. 3.606> Vtque putat, praedam deserto nactus in agro
<ovid. met. 3.607> Virginea puerum ducit per litora forma.
<ovid. met. 3.608> Ille mero somnoque grauis titubare uidetur
<ovid. met. 3.609> Vixque sequi; specto cultum faciemque gradumque:
<ovid. met. 3.610_610> Nil ibi, quod credi posset mortale, uidebam.
<ovid. met. 3.611> Et sensi et dixi sociis: "quod numen in isto
<ovid. met. 3.612> Corpore sit, dubito, sed corpore numen in isto est.
<ovid. met. 3.613> Quisquis es, o faueas nostrisque laboribus adsis.
<ovid. met. 3.614> His quoque des ueniam." "Pro nobis mitte precari"
<ovid. met. 3.615_615> Dictys ait, quo non alius conscendere summas
<ovid. met. 3.616> Ocior antemnas prensoque rudente relabi;
<ovid. met. 3.617> Hoc Libys, hoc flauus, prorae tutela, Melanthus,
<ovid. met. 3.618> Hoc probat Alcimedon et, qui requiemque modumque
<ovid. met. 3.619> Voce dabat remis, animorum hortator, Epopeus,
<ovid. met. 3.620_620> Hoc omnes alii: praedae tam caeca cupido est.
<ovid. met. 3.621>"Non tamen hanc sacro uiolari pondere pinum
<ovid. met. 3.622> Perpetiar" dixi; "pars hic mihi maxima iuris",
<ovid. met. 3.623> Inque aditu obsisto. furit audacissimus omni
<ovid. met. 3.624> De numero Lycabas, qui Tusca pulsus ab urbe
<ovid. met. 3.625_625> Exilium dira poenam pro caede luebat.
<ovid. met. 3.626> Is mihi, dum resto, iuuenali guttura pugno
<ovid. met. 3.627> Rupit et excussum misisset in aequora, si non
<ovid. met. 3.628> Haesissem quamuis amens in fune retentus.
<ovid. met. 3.629> Inpia turba probat factum; tum denique Bacchus
<ovid. met. 3.630_630>(Bacchus enim fuerat), ueluti clamore solutus
<ovid. met. 3.631> Sit sopor aque mero redeant in pectora sensus,
<ovid. met. 3.632>"Quid facitis? quis clamor?" ait "qua, dicite, nautae,
<ovid. met. 3.633> Huc ope perueni? quo me deferre paratis?"
<ovid. met. 3.634>"Pone metum" Proreus "et quos contingere portus
<ovid. met. 3.635_635> Ede uelis" dixit: "terra sistere petita."
<ovid. met. 3.636>"Naxon" ait Liber "cursus aduertite uestros!
<ovid. met. 3.637> Illa mihi domus est, uobis erit hospita tellus."
<ovid. met. 3.638> Per mare fallaces perque omnia numina iurant
<ovid. met. 3.639> Sic fore meque iubent pictae dare uela carinae.
<ovid. met. 3.640_640> Dextera Naxus erat: dextra mihi lintea danti
<ovid. met. 3.641>"Quid facis, o demens? quis te furor" inquit, "Acoete?"
<ovid. met. 3.642> Pro se quisque timet: "laeuam pete!" maxima nutu
<ovid. met. 3.643> Pars mihi significat, pars, quid uelit, aure susurrat.
<ovid. met. 3.644> Obstipui "capiat" que "aliquis moderamina!" dixi
<ovid. met. 3.645_645> Meque ministerio scelerisque artisque remoui.
<ovid. met. 3.646> Increpor a cunctis, totumque inmurmurat agmen;
<ovid. met. 3.647> E quibus Aethalion "te scilicet omnis in uno
<ovid. met. 3.648> Nostra salus posita est" ait et subit ipse meumque
<ovid. met. 3.649> Explet opus Naxoque petit diuersa relicta.
<ovid. met. 3.650_650> Tum deus inludens, tamquam modo denique fraudem
<ovid. met. 3.651> Senserit, e puppi pontum prospectat adunca
<ovid. met. 3.652> Et flenti similis "non haec mihi litora, nautae,
<ovid. met. 3.653> Pomisistis" ait, "non haec mihi terra rogata est.
<ovid. met. 3.654> Quo merui poenam facto? quae gloria uestra est,
<ovid. met. 3.655_655> Si puerum iuuenes, si multi fallitis unum?"
<ovid. met. 3.656> Iamdudum flebam: lacrimas manus inpia nostras
<ovid. met. 3.657> Ridet et inpellit properantibus aequora remis.
<ovid. met. 3.658> Per tibi nunc ipsum (nec enim praesentior illo
<ovid. met. 3.659> Est deus) adiuro, tam me tibi uera referre
<ovid. met. 3.660_660> Quam ueri maiora fide: stetit aequore puppis
<ovid. met. 3.661> Haud aliter, quam si siccum nauale teneret.
<ovid. met. 3.662> Illi admirantes remorum in uerbere perstant
<ovid. met. 3.663> Velaque deducunt geminaque ope currere temptant.
<ovid. met. 3.664> Inpediunt hederae remos nexuque recuruo
<ovid. met. 3.665_665> Serpunt et grauidis distingunt uela corymbis.
<ovid. met. 3.666> Ipse racemiferis frontem circumdatus uuis
<ovid. met. 3.667> Pampineis agitat uelatam frondibus hastam;
<ovid. met. 3.668> Quem circa tigres simulacraque inania lyncum
<ovid. met. 3.669> Pictarumque iacent fera corpora pantherarum.
<ovid. met. 3.670_670> Exsiluere uiri, siue hoc insania fecit.
<ovid. met. 3.671> Siue timor, primusque Medon nigrescere coepit
<ovid. met. 3.672> Corpore et expresso spinae curuamine flecti.
<ovid. met. 3.673> Incipit huic Lycabas: "in quae miracula" dixit
<ovid. met. 3.674>"Verteris?" et lati rictus et panda loquenti
<ovid. met. 3.675_675> Naris erat squamamque cutis durata trahebat.
<ovid. met. 3.676> At Libys obstantes dum uult obuertere remos,
<ovid. met. 3.677> In spatium resilire manus breue uidit et illas
<ovid. met. 3.678> Iam non esse manus, iam pinnas posse uocari.
<ovid. met. 3.679> Alter ad intortos cupiens dare bracchia funes
<ovid. met. 3.680_680> Bracchia non habuit truncoque repandus in undas
<ovid. met. 3.681> Corpore desiluit: falcata nouissima cauda est,
<ovid. met. 3.682> Qualia dimidiae sinuantur cornua lunae.
<ovid. met. 3.683> Vndique dant saltus multaque adspergine rorant
<ovid. met. 3.684> Emerguntque iterum redeuntque sub aequora rursus
<ovid. met. 3.685_685> Inque chori ludunt speciem lasciuaque iactant
<ovid. met. 3.686> Corpora et acceptum patulis mare naribus efflant.
<ovid. met. 3.687> De modo uiginti (tot enim ratis illa ferebat)
<ovid. met. 3.688> Restabam solus: pauidum gelidumque trementi
<ovid. met. 3.689> Corpore uixque meum firmat deus "excute" dicens
<ovid. met. 3.690_690>"Corde metum Diamque tene." delatus in illam
<ovid. met. 3.691> Accessi sacris Baccheaque sacra frequento."
<ovid. met. 3.692>"Praebuimus longis" Pentheus "ambagibus aures"
<ovid. met. 3.693> Inquit, "ut ira mora uires absumere posset.
<ovid. met. 3.694> Praecipitem famuli rapite hunc cruciataque diris
<ovid. met. 3.695_695> Corpora tormentis Stygiae demittite nocti!"
<ovid. met. 3.696> Protinus abstractus solidis Tyrrhenus Acoetes
<ovid. met. 3.697> Clauditur in tectis; et dum crudelia iussae
<ovid. met. 3.698> Instrumenta necis ferrumque ignesque parantur,
<ovid. met. 3.699> Sponte sua patuisse fores lapsasque lacertis
<ovid. met. 3.700_700> Sponte sua fama est nullo soluente catenas.
<ovid. met. 3.701> Perstat Echionides nec iam iubet ire, sed ipse
<ovid. met. 3.702> Vadit, ubi electus facienda ad sacra Cithaeron
<ovid. met. 3.703> Cantibus et clara bacchantum uoce sonabat.
<ovid. met. 3.704> Vt fremit acer equus, cum bellicus aere canoro
<ovid. met. 3.705_705> Signa dedit tubicen, pugnaeque adsumit amorem,
<ovid. met. 3.706> Penthea sic ictus longis ululatibus aether
<ovid. met. 3.707> Mouit, et audito clamore recanduit ira.
<ovid. met. 3.708> Monte fere medio est cingentibus ultima siluis,
<ovid. met. 3.709> Purus ab arboribus, spectabilis undique campus.
<ovid. met. 3.710_710> Hic oculis illum cernentem sacra profanis
<ovid. met. 3.711> Prima uidet, prima est insano concita cursu,
<ovid. met. 3.712> Prima suum misso uiolauit Penthea thyrso
<ovid. met. 3.713> Mater et "o geminae" clamauit "adeste sorores!
<ovid. met. 3.714> Ille aper, in nostris errat qui maximus agris,
<ovid. met. 3.715_715> Ille mihi feriendus aper." ruit omnis in unum
<ovid. met. 3.716> Turba furens: cunctae coeunt trepidumque sequuntur
<ovid. met. 3.717> Iam trepidum, iam uerba minus uiolenta loquentem,
<ovid. met. 3.718> Iam se damnantem, iam se peccasse fatentem.
<ovid. met. 3.719> Saucius ille tamen "fer opem, matertera" dixit
<ovid. met. 3.720_720>"Autonoe! moueant animos Actaeonis umbrae!"
<ovid. met. 3.721> Illa, quis Actaeon, nescit dextramque precantis
<ovid. met. 3.722> Abstulit, Inoo lacerata est altera raptu.
<ovid. met. 3.723> Non habet infelix, quae matri bracchia tendat,
<ovid. met. 3.724> Trunca sed ostendens deiectis uulnera membris
<ovid. met. 3.725_725>"Adspice, mater!" ait. uisis ululauit Agaue
<ovid. met. 3.726> Collaque iactauit mouitque per aera crinem
<ovid. met. 3.727> Auulsumque caput digitis conplexa cruentis
<ovid. met. 3.728> Clamat "io comites, opus hoc uictoria nostra est!"
<ovid. met. 3.729> Non citius frondes autumni frigore tactas
<ovid. met. 3.730_730> Iamque male haerentes alta rapit arbore uentus,
<ovid. met. 3.731> Quam sunt membra uiri manibus direpta nefandis.
<ovid. met. 3.732> Talibus exemplis monitae noua sacra frequentant
<ovid. met. 3.733> Turaque dant sanctasque colunt Ismenides aras.
<ovid. met. 5.1> Dumque ea Cephenum medio Danaeius heros
<ovid. met. 5.2> Agmine commemorat, fremida regalia turba
<ovid. met. 5.3> Atria conplentur, nec coniugialia festa
<ovid. met. 5.4> Qui canat est clamor, sed qui fera nuntiet arma,
<ovid. met. 5.5_5> Inque repentinos conuiuia uersa tumultus
<ovid. met. 5.6> Adsimilare freto possis, quod saeua quietum
<ovid. met. 5.7> Ventorum rabies motis exasperat undis.
<ovid. met. 5.8> Primus in his Phineus, belli temerarius auctor,
<ovid. met. 5.9> Fraxineam quatiens aeratae cuspidis hastam,
<ovid. met. 5.10_10>"En" ait "en adsum praereptae coniugis ultor,
<ovid. met. 5.11> Nec mihi te pennae nec falsum uersus in aurum
<ovid. met. 5.12> Iuppiter eripiet." conanti mittere Cepheus
<ovid. met. 5.13>"Quid facis?" exclamat "quae te, germane, furentem
<ovid. met. 5.14> Mens agit in facinus? meritisne haec gratia tantis
<ovid. met. 5.15_15> Redditur? hac uitam seruatae dote rependis?
<ovid. met. 5.16> Quam tibi non Perseus, uerum si quaeris, ademit,
<ovid. met. 5.17> Sed graue Nereidum numen, sed corniger Ammon,
<ovid. met. 5.18> Sed quae uisceribus ueniebat belua ponti
<ovid. met. 5.19> Exsaturanda meis. illo tibi tempore rapta est,
<ovid. met. 5.20_20> Quo peritura fuit, nisi si crudelis id ipsum
<ovid. met. 5.21> Exigis, ut pereat, luctuque leuabere nostro.
<ovid. met. 5.22> Scilicet haud satis est, quod te spectante reuincta est
<ovid. met. 5.23> Et nullam quod opem patruus sponsusue tulisti:
<ovid. met. 5.24> Insuper, a quoquam quod sit seruata, dolebis
<ovid. met. 5.25_25> Praemiaque eripies? quae si tibi magna uidentur,
<ovid. met. 5.26> Ex illis scopulis, ubi erant adfixa, petisses.
<ovid. met. 5.27> Nunc sine, qui petiit, per quem haec non orba senectus,
<ovid. met. 5.28> Ferre, quod et meritis et uoce est pactus, eumque
<ovid. met. 5.29> Non tibi, sed certae praelatum intellege morti."
<ovid. met. 5.30_30> Ille nihil contra, sed et hunc et Persea uultu
<ovid. met. 5.31> Alterno spectans petat hunc ignorat an illum
<ovid. met. 5.32> Cunctatusque breui contortam uiribus hastam,
<ovid. met. 5.33> Quantas ira dabat, nequiquam in Persea misit.
<ovid. met. 5.34> Vt stetit illa toro, stratis tum denique Perseus
<ovid. met. 5.35_35> Exsiluit teloque ferox inimica remisso
<ovid. met. 5.36> Pectora rupisset, nisi post altaria Phineus
<ovid. met. 5.37> Isset: et (indignum) scelerato profuit ara.
<ovid. met. 5.38> Fronte tamen Rhoeti non inrita cuspis adhaesit;
<ovid. met. 5.39> Qui postquam cecidit ferrumque ex osse reuulsum est,
<ovid. met. 5.40_40> Calcitrat et positas adspergit sanguine mensas.
<ovid. met. 5.41> Tum uero indomitas ardescit uulgus in iras
<ovid. met. 5.42> Telaque coniciunt et sunt, qui Cephea dicunt
<ovid. met. 5.43> Cum genero debere mori; sed limine tecti
<ovid. met. 5.44> Exierat Cepheus testatus iusque fidemque
<ovid. met. 5.45_45> Hospitiique deos ea se prohibente moueri.
<ovid. met. 5.46> Bellica Pallas adest et protegit aegide fratrem
<ovid. met. 5.47> Datque animos. erat Indus Athis, quem flumine Gange
<ovid. met. 5.48> Edita Limnaee uitreis peperisse sub undis
<ovid. met. 5.49> Creditur, egregius forma, quam diuite cultu
<ovid. met. 5.50_50> Augebat bis adhuc octonis integer annis,
<ovid. met. 5.51> Indutus chlamydem Tyriam, quam limbus obibat
<ovid. met. 5.52> Aureus; ornabant aurata monilia collum
<ovid. met. 5.53> Et madidos murra curuum crinale capillos;
<ovid. met. 5.54> Ille quidem iaculo quamuis distantia misso
<ovid. met. 5.55_55> Figere doctus erat, sed tendere doctior arcus.
<ovid. met. 5.56> Tum quoque lenta manu flectentem cornua Perseus
<ovid. met. 5.57> Stipite, qui media positus fumabat in ara,
<ovid. met. 5.58> Perculit et fractis confudit in ossibus ora.
<ovid. met. 5.59> Hunc ubi laudatos iactantem in sanguine uultus
<ovid. met. 5.60_60> Assyrius uidit Lycabas, iunctissimus illi
<ovid. met. 5.61> Et comes et ueri non dissimulator amoris,
<ovid. met. 5.62> Postquam exhalantem sub acerbo uulnere uitam
<ovid. met. 5.63> Deplorauit Athin, quos ille tetenderat arcus
<ovid. met. 5.64> Adripit et "mecum tibi sint certamina" dixit,
<ovid. met. 5.65_65>"Nec longum pueri fato laetabere, quo plus
<ovid. met. 5.66> Inuidiae quam laudis habes." haec omnia nondum
<ovid. met. 5.67> Dixerat, emicuit neruo penetrabile telum
<ovid. met. 5.68> Vitatumque tamen sinuosa ueste pependit.
<ovid. met. 5.69> Vertit in hunc harpen spectatam caede Medusae
<ovid. met. 5.70_70> Acrisioniades adigitque in pectus; at ille
<ovid. met. 5.71> Iam moriens oculis sub nocte natantibus atra
<ovid. met. 5.72> Circumspexit Athin seque adclinauit ad illum
<ovid. met. 5.73> Et tulit ad manes iunctae solacia mortis.
<ovid. met. 5.74> Ecce Suenites, genitus Metione, Phorbas
<ovid. met. 5.75_75> Et Libys Amphimedon, auidi committere pugnam,
<ovid. met. 5.76> Sanguine, quo late tellus madefacta tepebat,
<ovid. met. 5.77> Conciderant lapsi; surgentibus obstitit ensis,
<ovid. met. 5.78> Alterius costis, iugulo Phorbantis adactus.
<ovid. met. 5.79> At non Actoriden Erytum, cui lata bipennis
<ovid. met. 5.80_80> Telum erat, admoto Perseus petit ense, sed altis
<ovid. met. 5.81> Exstantem signis multaeque in pondere massae
<ovid. met. 5.82> Ingentem manibus tollit cratera duabus
<ovid. met. 5.83> Infligitque uiro: rutilum uomit ille cruorem
<ovid. met. 5.84> Et resupinus humum moribundo uertice pulsat.
<ovid. met. 5.85_85> Inde Semiramio Polydegmona sanguine cretum
<ovid. met. 5.86> Caucasiumque Abarim Sperchionidenque Lycetum
<ovid. met. 5.87> Intonsumque comas Helicem Phlegyamque Clytumque
<ovid. met. 5.88> Sternit et exstructos morientum calcat aceruos.
<ovid. met. 5.89> Nec Phineus ausus concurrere comminus hosti
<ovid. met. 5.90_90> Intorquet iaculum: quod detulit error in Idan
<ovid. met. 5.91> Expertem frustra belli et neutra(==NE-U-TRA) arma secutum.
<ovid. met. 5.92> Ille tuens oculis inmitem Phinea toruis
<ovid. met. 5.93>"Quandoquidem in partes" ait "abstrahor, accipe, Phineu,
<ovid. met. 5.94> Quem fecisti hostem, pensaque hoc uulnere uulnus!"
<ovid. met. 5.95_95> Iamque remissurus tractum de uulnere telum
<ovid. met. 5.96> Sanguine defectos cecidit conlapsus in artus.
<ovid. met. 5.97> Tum quoque Cephenum post regem primus Hodites
<ovid. met. 5.98> Ense iacet Clymeni; Prothoenora percutit Hypseus,
<ovid. met. 5.99> Hypsea Lyncides. fuit et grandaeuus in illis
<ovid. met. 5.100_100> Emathion, aequi cultor timidusque deorum,
<ovid. met. 5.101> Qui, quoniam prohibent anni bellare, loquendo
<ovid. met. 5.102> Pugnat et incessit scelerataque deuouet arma.
<ovid. met. 5.103> Huic Chromis amplexo tremulis altaria palmis
<ovid. met. 5.104> Decutit ense caput, quod protinus incidit arae
<ovid. met. 5.105_105> Atque ibi semianimi uerba exsecrantia lingua
<ovid. met. 5.106> Edidit et medios animam exspirauit in ignes.
<ovid. met. 5.107> Hinc gemini fratres Broteasque et caestibus Ammon
<ovid. met. 5.108> Inuicti, uinci si possent caestibus enses,
<ovid. met. 5.109> Phinea cecidere manu Cererisque sacerdos
<ovid. met. 5.110_110> Ampycus albenti uelatus tempora uitta;
<ovid. met. 5.111> Tu quoque, Lampetide, non hos adhibendus ad usus,
<ovid. met. 5.112> Sed qui, pacis opus, citharam cum uoce moueres:
<ovid. met. 5.113> Iussus eras celebrare dapes festumque canendo.
<ovid. met. 5.114> Quem procul adstantem plectrumque inbelle tenentem
<ovid. met. 5.115_115> Paetalus inridens "Stygiis cane cetera" dixit
<ovid. met. 5.116>"Manibus" et laeuo mucronem tempore fixit;
<ovid. met. 5.117> Concidit et digitis morientibus ille retemptat
<ovid. met. 5.118> Fila lyrae, casuque fuit miserabile carmen.
<ovid. met. 5.119> Nec sinit hunc inpune ferox cecidisse Lycormas
<ovid. met. 5.120_120> Raptaque de dextro robusta repagula posti
<ovid. met. 5.121> Ossibus inlisit mediae ceruicis, at ille
<ovid. met. 5.122> Procubuit terrae mactati more iuuenci.
<ovid. met. 5.123> Demere temptabat laeui quoque robora postis
<ovid. met. 5.124> Cinyphius Pelates: temptanti dextera fixa est
<ovid. met. 5.125_125> Cuspide Marmaridae Corythi lignoque cohaesit;
<ovid. met. 5.126> Haerenti latus hausit Abas, nec corruit ille,
<ovid. met. 5.127> Sed retinente manum moriens e poste pependit.
<ovid. met. 5.128> Sternitur et Melaneus Perseia castra secutus
<ovid. met. 5.129> Et Nasamoniaci Dorylas ditissimus agri,
<ovid. met. 5.130_130> Diues agri Dorylas, quo non possederat alter
<ovid. met. 5.131> Latius aut totidem tollebat turis aceruos.
<ovid. met. 5.132> Huius in obliquo missum stetit inguine ferrum:
<ovid. met. 5.133> Letifer ille locus; quem postquam uulneris auctor
<ovid. met. 5.134> Singultantem animam et uersantem lumina uidit
<ovid. met. 5.135_135> Bactrius Halcyoneus, "hoc, quod premis" inquit "habeto
<ovid. met. 5.136> De tot agris terrae" corpusque exsangue reliquit.
<ovid. met. 5.137> Torquet in hunc hastam calido de uulnere raptam
<ovid. met. 5.138> Vltor Abantiades, media quae nare recepta
<ovid. met. 5.139> Ceruice exacta est in partesque eminet ambas,
<ovid. met. 5.140_140> Dumque manum Fortuna iuuat, Clytiumque Claninque
<ovid. met. 5.141> Matre satos una diuerso uulnere fudit;
<ovid. met. 5.142> Nam Clytii per utrumque graui librata lacerto
<ovid. met. 5.143> Fraxinus acta femur, iaculum Clanis ore momordit.
<ovid. met. 5.144> Occidit et Celadon Mendesius, occidit Astreus
<ovid. met. 5.145_145> Matre Palaestina, dubio genitore creatus,
<ovid. met. 5.146> Aethionque sagax quondam uentura uidere,
<ovid. met. 5.147> Tunc aue deceptus falsa, regisque Thoactes
<ovid. met. 5.148> Armiger et caeso genitore infamis Agyrtes.
<ovid. met. 5.149> Plus tamen exhausto superest; namque omnibus unum
<ovid. met. 5.150_150> Opprimere est animus, coniurata undique pugnant
<ovid. met. 5.151> Agmina pro causa meritum inpugnante fidemque.
<ovid. met. 5.152> Hac pro parte socer frustra pius et noua coniunx
<ovid. met. 5.153> Cum genetrice fauent ululatuque atria conplent,
<ovid. met. 5.154> Sed sonus armorum superat gemitusque cadentum,
<ovid. met. 5.155_155> Pollutosque simul multo Bellona penates
<ovid. met. 5.156> Sanguine perfundit renouataque proelia miscet.
<ovid. met. 5.157> Circueunt unum Phineus et mille secuti
<ovid. met. 5.158> Phinea; tela uolant hiberna grandine plura
<ovid. met. 5.159> Praeter utrumque latus praeterque et lumen et aures.
<ovid. met. 5.160_160> Adplicat hic umeros ad magnae saxa columnae
<ovid. met. 5.161> Tutaque terga gerens aduersaque in agmina uersus
<ovid. met. 5.162> Sustinet instantes; instabat parte sinistra
<ovid. met. 5.163> Chaonius Molpeus, dextra Nabataeus Echemmon.
<ovid. met. 5.164> Tigris ut auditis diuersa ualle duorum
<ovid. met. 5.165_165> Exstimulata fame mugitibus armentorum
<ovid. met. 5.166> Nescit, utro potius ruat, et ruere ardet utroque:
<ovid. met. 5.167> Sic dubius Perseus, dextra laeuane feratur,
<ovid. met. 5.168> Molpea traiecti summouit uulnere cruris
<ovid. met. 5.169> Contentusque fuga est; neque enim dat tempus Echemmon;
<ovid. met. 5.170_170> Sed furit et cupiens alto dare uulnera collo
<ovid. met. 5.171> Non circumspectis exactum uiribus ensem
<ovid. met. 5.172> Fregit, et extrema percussae parte columnae
<ovid. met. 5.173> Lammina dissiluit dominique in gutture fixa est.
<ovid. met. 5.174> Non tamen ad letum causas satis illa ualentes
<ovid. met. 5.175_175> Plaga dedit: trepidum Perseus et inertia frustra
<ovid. met. 5.176> Bracchia tendentem Cyllenide confodit harpe.
<ovid. met. 5.177> Verum ubi uirtutem turbae succumbere uidit,
<ovid. met. 5.178>"Auxilium" Perseus "quoniam sic cogitis ipsi,"
<ovid. met. 5.179> Dixit "ab hoste petam. uultus auertite uestros,
<ovid. met. 5.180_180> Siquis amicus adest" et Gorgonis extulit ora.
<ovid. met. 5.181>"Quaere alium, tua quem moueant oracula" dixit
<ovid. met. 5.182> Thescelus, utque manu iaculum fatale parabat
<ovid. met. 5.183> Mittere, in hoc haesit signum de marmore gestu.
<ovid. met. 5.184> Proximus huic Ampyx animi plenissima magni
<ovid. met. 5.185_185> Pectora Lyncidae gladio petit, inque petendo
<ovid. met. 5.186> Dextera deriguit nec citra mota nec ultra est.
<ovid. met. 5.187> At Nileus, qui se genitum septemplice Nilo
<ovid. met. 5.188> Ementitus erat, clipeo quoque flumina septem
<ovid. met. 5.189> Argento partim, partim caelauerat auro,
<ovid. met. 5.190_190>"Adspice," ait "Perseu, nostrae primordia gentis!
<ovid. met. 5.191> Magna feres tacitas solacia mortis ad umbras,
<ovid. met. 5.192> A tanto cecidisse uiro" - pars ultima uocis
<ovid. met. 5.193> In medio suppressa sono est, adapertaque uelle
<ovid. met. 5.194> Ora loqui credas, nec sunt ea peruia uerbis.
<ovid. met. 5.195_195> Increpat hos "uitio" que "animi, non uiribus" inquit
<ovid. met. 5.196>"Gorgoneis torpetis" Eryx, "incurrite mecum
<ovid. met. 5.197> Et prosternite humi iuuenem magica arma mouentem!"
<ovid. met. 5.198> Incursurus erat: tenuit uestigia tellus,
<ovid. met. 5.199> Inmotusque silex armataque mansit imago.
<ovid. met. 5.200_200> Hi tamen ex merito poenas subiere, sed unus
<ovid. met. 5.201> Miles erat Persei, pro quo dum pugnat, Aconteus,
<ovid. met. 5.202> Gorgone conspecta saxo concreuit oborto;
<ovid. met. 5.203> Quem ratus Astyages etiamnum uiuere, longo
<ovid. met. 5.204> Ense ferit: sonuit tinnitibus ensis acutis;
<ovid. met. 5.205_205> Dum stupet Astyages, naturam traxit eandem
<ovid. met. 5.206> Marmoreoque manet uultus mirantis in ore.
<ovid. met. 5.207> Nomina longa mora est media de plebe uirorum
<ovid. met. 5.208> Dicere: bis centum restabant corpora pugnae,
<ovid. met. 5.209> Gorgone bis centum riguerunt corpora uisa.
<ovid. met. 5.210_210> Paenitet iniusti tunc denique Phinea belli.
<ovid. met. 5.211> Sed quid agat? simulacra uidet diuersa figuris
<ovid. met. 5.212> Agnoscitque suos et nomine quemque uocatum
<ovid. met. 5.213> Poscit opem credensque parum sibi proxima tangit
<ovid. met. 5.214> Corpora: marmor erant; auertitur atque ita supplex
<ovid. met. 5.215_215> Confessasque manus obliquaque bracchia tendens
<ovid. met. 5.216>"Vincis," ait "Perseu! remoue tua monstra, tuaeque
<ovid. met. 5.217> Saxificos uultus, quaecumque ea, tolle Medusae:
<ovid. met. 5.218> Tolle, precor. non nos odium regnique cupido
<ovid. met. 5.219> Conpulit ad bellum: pro coniuge mouimus arma;
<ovid. met. 5.220_220> Causa fuit meritis melior tua, tempore nostra.
<ovid. met. 5.221> Non cessisse piget; nihil, o fortissime, praeter
<ovid. met. 5.222> Hanc animam concede mihi, tua cetera sunto."
<ovid. met. 5.223> Talia dicenti neque eum, quem uoce rogabat,
<ovid. met. 5.224> Respicere audenti "quod" ait, "timidissime Phineu,
<ovid. met. 5.225_225> Et possum tribuisse et magnum est munus inerti,
<ovid. met. 5.226>(Pone metum) tribuam: nullo uiolabere ferro;
<ovid. met. 5.227> Quin etiam mansura dabo monimenta per aeuum,
<ovid. met. 5.228> Inque domo soceri semper spectabere nostri,
<ovid. met. 5.229> Vt mea se sponsi soletur imagine coniunx."
<ovid. met. 5.230_230> Dixit et in partem Phorcynida transtulit illam,
<ovid. met. 5.231> Ad quam se trepido Phineus obuerterat ore.
<ovid. met. 5.232> Tum quoque conanti sua uertere lumina ceruix
<ovid. met. 5.233> Deriguit, saxoque oculorum induruit umor;
<ovid. met. 5.234> Sed tamen os timidum uultusque in marmore supplex
<ovid. met. 5.235_235> Submissaeque manus faciesque obnoxia mansit.
<ovid. met. 5.236> Victor Abantiades patrios cum coniuge muros
<ovid. met. 5.237> Intrat et inmeriti uindex ultorque parentis
<ovid. met. 5.238> Adgreditur Proetum: nam fratre per arma fugato
<ovid. met. 5.239> Acrisioneas Proetus possederat arces,
<ovid. met. 5.240_240> Sed nec ope armorum nec, quam male ceperat, arce
<ovid. met. 5.241> Torua colubriferi superauit lumina monstri.
<ovid. met. 5.242> Te tamen, o paruae rector, Polydecta, Seriphi,
<ovid. met. 5.243> Nec iuuenis uirtus per tot spectata labores
<ovid. met. 5.244> Nec mala mollierant, sed inexorabile durus
<ovid. met. 5.245_245> Exerces odium, nec iniqua finis in ira est.
<ovid. met. 5.246> Detrectas etiam laudem fictamque Medusae
<ovid. met. 5.247> Arguis esse necem. "dabimus tibi pignora ueri.
<ovid. met. 5.248> Parcite luminibus!" Perseus ait oraque regis
<ovid. met. 5.249> Ore Medusaeo silicem sine sanguine fecit.
<ovid. met. 5.250_250> Hactenus aurigenae comitem Tritonia fratri
<ovid. met. 5.251> Se dedit: inde caua circumdata nube Seriphon
<ovid. met. 5.252> Deserit, a dextra Cythno Gyaroque relictis,
<ovid. met. 5.253> Quaque super pontum uia uisa breuissima, Thebas
<ovid. met. 5.254> Virgineumque Helicona petit; quo monte potita
<ovid. met. 5.255_255> Constitit et doctas sic est adfata sorores:
<ovid. met. 5.256>"Fama noui fontis nostras peruenit ad aures,
<ovid. met. 5.257> Dura Medusaei quem praepetis ungula rupit.
<ovid. met. 5.258> Is mihi causa uiae: uolui(==VOLUI) mirabile factum
<ovid. met. 5.259> Cernere; uidi ipsum materno sanguine nasci."
<ovid. met. 5.260_260> Excipit Vranie: "quaecumque est causa uidendi
<ovid. met. 5.261> Has tibi, diua, domos, animo gratissima nostro es.
<ovid. met. 5.262> Vera tamen fama est: est Pegasus huius origo
<ovid. met. 5.263> Fontis," et ad latices deduxit Pallada sacros.
<ovid. met. 5.264> Quae mirata diu factas pedis ictibus undas
<ovid. met. 5.265_265> Siluarum lucos circumspicit antiquarum,
<ovid. met. 5.266> Antraque et innumeris distinctas floribus herbas
<ovid. met. 5.267> Felicesque uocat pariter studioque locoque
<ovid. met. 5.268> Mnemonidas; quam sic adfata est una sororum:
<ovid. met. 5.269>"O, nisi te uirtus opera ad maiora tulisset,
<ovid. met. 5.270_270> In partem uentura chori Tritonia nostri,
<ovid. met. 5.271> Vera refers, meritoque probas artesque locumque,
<ovid. met. 5.272> Et gratam sortem, tutae modo simus, habemus.
<ovid. met. 5.273> Sed (uetitum est adeo sceleri nihil) omnia terrent
<ovid. met. 5.274> Virgineas mentes, dirusque ante ora Pyreneus
<ovid. met. 5.275_275> Vertitur, et nondum tota me mente recepi.
<ovid. met. 5.276> Daulida Threicio Phoceaque milite rura
<ovid. met. 5.277> Ceperat ille ferox iniustaque regna tenebat.
<ovid. met. 5.278> Templa petebamus Parnasia: uidit euntes
<ovid. met. 5.279> Nostraque fallaci ueneratus numina uultu
<ovid. met. 5.280_280>"Mnemonides" (cognorat enim) "consistite" dixit
<ovid. met. 5.281>"Nec dubitate, precor, tecto graue sidus et imbrem"
<ovid. met. 5.282>(Imber erat) "uitare meo: subiere minores
<ovid. met. 5.283> Saepe casas superi." dictis et tempore motae
<ovid. met. 5.284> Adnuimusque uiro primasque intrauimus aedes.
<ovid. met. 5.285_285> Desierant imbres, uictoque aquilonibus austro
<ovid. met. 5.286> Fusca repurgato fugiebant nubila caelo;
<ovid. met. 5.287> Inpetus ire fuit: claudit sua tecta Pyreneus
<ovid. met. 5.288> Vimque parat; quam nos sumptis effugimus alis.
<ovid. met. 5.289> Ipse secuturo similis stetit arduus arce
<ovid. met. 5.290_290>"Qua" que "uia est uobis, erit et mihi" dixit "eadem,"
<ovid. met. 5.291> Seque iacit uecors e summae culmine turris
<ovid. met. 5.292> Et cadit in uultus discussisque ossibus oris
<ovid. met. 5.293> Tundit humum moriens scelerato sanguine tinctam."
<ovid. met. 5.294> Musa loquebatur: pennae sonuere per auras,
<ovid. met. 5.295_295> Voxque salutantum ramis ueniebat ab altis.
<ovid. met. 5.296> Suspicit et linguae quaerit tam certa loquentes
<ovid. met. 5.297> Vnde sonent hominemque putat Ioue nata locutum.
<ovid. met. 5.298> Ales erat, numeroque nouem sua fata querentes
<ovid. met. 5.299> Institerant ramis imitantes omnia picae.
<ovid. met. 5.300_300> Miranti sic orsa deae dea: "nuper et istae
<ovid. met. 5.301> Auxerunt uolucrum uictae certamine turbam.
<ovid. met. 5.302> Pieros has genuit Pellaeis diues in aruis;
<ovid. met. 5.303> Paeonis Euippe mater fuit: illa potentem
<ovid. met. 5.304> Lucinam nouiens, nouiens paritura, uocauit.
<ovid. met. 5.305_305> Intumuit numero stolidarum turba sororum
<ovid. met. 5.306> Perque tot Haemonias et per tot Achaidas urbes
<ovid. met. 5.307> Huc uenit et tali committit proelia uoce:
<ovid. met. 5.308>"Desinite indoctum uana dulcedine uulgus
<ovid. met. 5.309> Fallere. nobiscum, siqua est fiducia uobis,
<ovid. met. 5.310_310> Thespiades, certate, deae. nec uoce nec arte
<ovid. met. 5.311> Vincemur totidemque sumus. uel cedite uictae
<ovid. met. 5.312> Fonte Medusaeo et Hyantea Aganippe,
<ovid. met. 5.313> Vel nos Emathiis ad Paeonas usque niuosos
<ovid. met. 5.314> Cedamus campis. dirimant certamina nymphae."
<ovid. met. 5.315_315> Turpe quidem contendere erat, sed cedere uisum
<ovid. met. 5.316> Turpius; electae iurant per flumina nymphae
<ovid. met. 5.317> Factaque de uiuo pressere sedilia saxo.
<ovid. met. 5.318> Tunc sine sorte prior, quae se certare professa est,
<ovid. met. 5.319> Bella canit superum falsoque in honore Gigantas
<ovid. met. 5.320_320> Ponit et extenuat magnorum facta deorum,
<ovid. met. 5.321> Emissumque ima de sede Typhoea terrae
<ovid. met. 5.322> Caelitibus fecisse metum cunctosque dedisse
<ovid. met. 5.323> Terga fugae, donec fessos Aegyptia tellus
<ovid. met. 5.324> Ceperit et septem discretus in ostia Nilus.
<ovid. met. 5.325_325> Huc quoque terrigenam uenisse Typhoea narrat
<ovid. met. 5.326> Et se mentitis superos celasse figuris
<ovid. met. 5.327>"Dux" que "gregis" dixit "fit Iuppiter, unde recuruis
<ovid. met. 5.328> Nunc quoque formatus Libys est cum cornibus Ammon;
<ovid. met. 5.329> Delius in coruo est, proles Semeleia capro,
<ovid. met. 5.330_330> Fele soror Phoebi, niuea Saturnia uacca,
<ovid. met. 5.331> Pisce Venus latuit, Cyllenius ibidis alis."
<ovid. met. 5.332> Hactenus ad citharam uocalia mouerat ora:
<ovid. met. 5.333> Poscimur Aonides - sed forsitan otia non sint,
<ovid. met. 5.334> Nec nostris praebere uacet tibi cantibus aures?"
<ovid. met. 5.335_335>"Ne dubita uestrumque mihi refer ordine carmen"
<ovid. met. 5.336> Pallas ait nemorisque leui consedit in umbra.
<ovid. met. 5.337> Musa refert: "dedimus summam certaminis uni.
<ovid. met. 5.338> Surgit et inmissos hedera collecta capillos
<ovid. met. 5.339> Calliope querulas praetemptat pollice chordas
<ovid. met. 5.340_340> Atque haec percussis subiungit carmina neruis:
<ovid. met. 5.341>"Prima Ceres unco glaebam dimouit aratro,
<ovid. met. 5.342> Prima dedit fruges alimentaque mitia terris,
<ovid. met. 5.343> Prima dedit leges: Cereris sunt omnia munus.
<ovid. met. 5.344> Illa canenda mihi est; utinam modo dicere possim
<ovid. met. 5.345_345> Carmina digna dea! certe dea carmine digna est.
<ovid. met. 5.346> Vasta Giganteis ingesta est insula membris
<ovid. met. 5.347> Trinacris et magnis subiectum molibus urget
<ovid. met. 5.348> Aetherias ausum sperare Typhoea sedes.
<ovid. met. 5.349> Nititur ille quidem pugnatque resurgere saepe,
<ovid. met. 5.350_350> Dextra sed Ausonio manus est subiecta Peloro,
<ovid. met. 5.351> Laeua, Pachyne, tibi, Lilybaeo crura premuntur;
<ovid. met. 5.352> Degrauat Aetna caput; sub qua resupinus harenas
<ovid. met. 5.353> Eiectat flammamque ferox uomit ore Typhoeus.
<ovid. met. 5.354> Saepe remoliri luctatur pondera terrae
<ovid. met. 5.355_355> Oppidaque et magnos deuoluere corpore montes:
<ovid. met. 5.356> Inde tremit tellus, et rex pauet ipse silentum,
<ovid. met. 5.357> Ne pateat latoque solum retegatur hiatu
<ovid. met. 5.358> Inmissusque dies trepidantes terreat umbras.
<ovid. met. 5.359> Hanc metuens cladem tenebrosa sede tyrannus
<ovid. met. 5.360_360> Exierat curruque atrorum uectus equorum
<ovid. met. 5.361> Ambibat Siculae cautus fundamina terrae;
<ovid. met. 5.362> Postquam exploratum satis est loca nulla labare
<ovid. met. 5.363> Depositoque metu uidet hunc Erycina uagantem,
<ovid. met. 5.364> Monte suo residens natumque amplexa uolucrem
<ovid. met. 5.365_365>"Arma manusque meae, mea, nate, potentia" dixit,
<ovid. met. 5.366>"Illa, quibus superas omnes, cape tela, Cupido,
<ovid. met. 5.367> Inque dei pectus celeres molire sagittas,
<ovid. met. 5.368> Cui triplicis cessit fortuna nouissima regni.
<ovid. met. 5.369> Tu superos ipsumque Iouem, tu numina ponti
<ovid. met. 5.370_370> Victa domas ipsumque, regit qui numina ponti.
<ovid. met. 5.371> Tartara quid cessant? cur non matrisque tuumque
<ovid. met. 5.372> Imperium profers? agitur pars tertia mundi!
<ovid. met. 5.373> Et tamen in caelo, quae iam patientia nostra est,
<ovid. met. 5.374> Spernimur, ac mecum uires minuuntur Amoris.
<ovid. met. 5.375_375> Pallada nonne uides iaculatricemque Dianam
<ovid. met. 5.376> Abscessisse mihi? Cereris quoque filia uirgo,
<ovid. met. 5.377> Si patiemur, erit: nam spes adfectat easdem.
<ovid. met. 5.378> At tu pro socio, siqua est ea gratia, regno
<ovid. met. 5.379> Iunge deam patruo!" dixit Venus. ille pharetram
<ovid. met. 5.380_380> Soluit et arbitrio matris de mille sagittis
<ovid. met. 5.381> Vnam seposuit, sed qua nec acutior ulla
<ovid. met. 5.382> Nec minus incerta est nec quae magis audiat arcum,
<ovid. met. 5.383> Oppositoque genu curuauit flexile cornum
<ovid. met. 5.384> Inque cor hamata percussit harundine Ditem.
<ovid. met. 5.385_385> Haud procul Hennaeis lacus est a moenibus altae,
<ovid. met. 5.386> Nomine Pergus, aquae; non illo plura Caystros
<ovid. met. 5.387> Carmina cygnorum labentibus edit in undis.
<ovid. met. 5.388> Silua coronat aquas cingens latus omne suisque
<ovid. met. 5.389> Frondibus ut uelo Phoebeos submouet ictus.
<ovid. met. 5.390_390> Frigora dant rami, Tyrios humus umida flores:
<ovid. met. 5.391> Perpetuum uer est. quo dum Proserpina luco
<ovid. met. 5.392> Ludit et aut uiolas aut candida lilia carpit,
<ovid. met. 5.393> Dumque puellari studio calathosque sinumque
<ovid. met. 5.394> Inplet et aequales certat superare legendo,
<ovid. met. 5.395_395> Paene simul uisa est dilectaque raptaque Diti:
<ovid. met. 5.396> Vsque adeo est properatus amor. dea territa maesto
<ovid. met. 5.397> Et matrem et comites, sed matrem saepius, ore
<ovid. met. 5.398> Clamat, et, ut summa uestem laniarat ab ora,
<ovid. met. 5.399> Conlecti flores tunicis cecidere remissis,
<ovid. met. 5.400_400> Tantaque simplicitas puerilibus adfuit annis:
<ovid. met. 5.401> Haec quoque uirgineum mouit iactura dolorem.
<ovid. met. 5.402> Raptor agit currus et nomine quemque uocando
<ovid. met. 5.403> Exhortatur equos, quorum per colla iubasque
<ovid. met. 5.404> Excutit obscura tinctas ferrugine habenas,
<ovid. met. 5.405_405> Perque lacus altos et olentia sulphure fertur
<ovid. met. 5.406> Stagna Palicorum rupta feruentia terra
<ovid. met. 5.407> Et qua Bacchiadae, bimari gens orta Corintho,
<ovid. met. 5.408> Inter inaequales posuerunt moenia portus.
<ovid. met. 5.409> Est medium Cyanes et Pisaeae Arethusae,
<ovid. met. 5.410_410> Quod coit angustis inclusum cornibus aequor:
<ovid. met. 5.411> Hic fuit, a cuius stagnum quoque nomine dictum est,
<ovid. met. 5.412> Inter Sicelidas Cyane celeberrima nymphas;
<ovid. met. 5.413> Gurgite quae medio summa tenus exstitit aluo
<ovid. met. 5.414> Agnouitque deam. "nec longius ibitis!" inquit,
<ovid. met. 5.415_415>"Non potes inuitae Cereris gener esse: roganda,
<ovid. met. 5.416> Non rapienda fuit. quodsi conponere magnis
<ovid. met. 5.417> Parua mihi fas est, et me dilexit Anapis,
<ovid. met. 5.418> Exorata tamen, nec, ut haec, exterrita nupsi."
<ovid. met. 5.419> Dixit et in partes diuersas bracchia tendens
<ovid. met. 5.420_420> Obstitit. haud ultra tenuit Saturnius iram
<ovid. met. 5.421> Terribilesque hortatus equos in gurgitis ima
<ovid. met. 5.422> Contortum ualido sceptrum regale lacerto
<ovid. met. 5.423> Condidit. icta uiam tellus in Tartara fecit
<ovid. met. 5.424> Et pronos currus medio cratere recepit.
<ovid. met. 5.425_425> At Cyane raptamque deam contemptaque fontis
<ovid. met. 5.426> Iura sui maerens, inconsolabile uulnus
<ovid. met. 5.427> Mente gerit tacita lacrimisque absumitur omnis
<ovid. met. 5.428> Et, quarum fuerat magnum modo numen, in illas
<ovid. met. 5.429> Extenuatur aquas: molliri membra uideres,
<ovid. met. 5.430_430> Ossa pati flexus, ungues posuisse rigorem,
<ovid. met. 5.431> Primaque de tota tenuissima quaeque liquescunt,
<ovid. met. 5.432> Caerulei crines digitique et crura pedesque:
<ovid. met. 5.433> Nam breuis in gelidas membris exilibus undas
<ovid. met. 5.434> Transitus est; post haec umeri tergusque latusque
<ovid. met. 5.435_435> Pectoraque in tenues abeunt euanida riuos;
<ovid. met. 5.436> Denique pro uiuo uitiatas sanguine uenas
<ovid. met. 5.437> Lympha subit, restatque nihil, quod prendere posses.
<ovid. met. 5.438> Interea pauidae nequiquam filia matri
<ovid. met. 5.439> Omnibus est terris, omni quaesita profundo:
<ovid. met. 5.440_440> Illam non udis ueniens Aurora capillis
<ovid. met. 5.441> Cessantem uidit, non Hesperus; illa duabus
<ovid. met. 5.442> Flammiferas pinus manibus succendit ab Aetna
<ovid. met. 5.443> Perque pruinosas tulit inrequieta tenebras.
<ovid. met. 5.444> Rursus ubi alma dies hebetarat sidera, natam
<ovid. met. 5.445_445> Solis ab occasu solis quaerebat ad ortus.
<ovid. met. 5.446> Fessa labore sitim conceperat, oraque nulli
<ovid. met. 5.447> Conluerant fontes, cum tectam stramine uidit
<ovid. met. 5.448> Forte casam paruasque fores pulsauit; at inde
<ovid. met. 5.449> Prodit anus diuamque uidet lymphamque roganti
<ovid. met. 5.450_450> Dulce dedit, tosta quod texerat ante polenta.
<ovid. met. 5.451> Dum bibit illa datum, duri puer oris et audax
<ovid. met. 5.452> Constitit ante deam risitque auidamque uocauit.
<ovid. met. 5.453> Offensa est neque adhuc epota parte loquentem
<ovid. met. 5.454> Cum liquido mixta perfudit diua polenta;
<ovid. met. 5.455_455> Conbibit os maculas et, quae modo bracchia gessit,
<ovid. met. 5.456> Crura gerit, cauda est mutatis addita membris,
<ovid. met. 5.457> Inque breuem formam, ne sit uis magna nocendi,
<ovid. met. 5.458> Contrahitur, paruaque minor mensura lacerta est.
<ovid. met. 5.459> Mirantem flentemque et tangere monstra parantem
<ovid. met. 5.460_460> Fugit anum latebramque petit aptumque colori
<ovid. met. 5.461> Nomen habet uariis stellatus corpora guttis.
<ovid. met. 5.462> Quas dea per terras et quas errauerit undas,
<ovid. met. 5.463> Dicere longa mora est: quaerenti defuit orbis.
<ovid. met. 5.464> Sicaniam repetit, dumque omnia lustrat eundo,
<ovid. met. 5.465_465> Venit et ad Cyanen; ea ni mutata fuisset,
<ovid. met. 5.466> Omnia narrasset, sed et os et lingua uolenti
<ovid. met. 5.467> Dicere non aderant, nec qua loqueretur habebat;
<ovid. met. 5.468> Signa tamen manifesta dedit notamque parenti
<ovid. met. 5.469> Illo forte loco delapsam in gurgite sacro
<ovid. met. 5.470_470> Persephones zonam summis ostendit in undis.
<ovid. met. 5.471> Quam simul agnouit, tamquam tunc denique raptam
<ovid. met. 5.472> Scisset, inornatos laniauit diua capillos
<ovid. met. 5.473> Et repetita suis percussit pectora palmis.
<ovid. met. 5.474> Nescit adhuc, ubi sit; terras tamen increpat omnes
<ovid. met. 5.475_475> Ingratasque uocat nec frugum munere dignas,
<ovid. met. 5.476> Trinacriam ante alias, in qua uestigia damni
<ovid. met. 5.477> Repperit. ergo illic saeua uertentia glaebas
<ovid. met. 5.478> Fregit aratra manu parilique irata colonos
<ovid. met. 5.479> Ruricolasque boues leto dedit aruaque iussit
<ovid. met. 5.480_480> Fallere depositum uitiataque semina fecit.
<ovid. met. 5.481> Fertilitas terrae latum uulgata per orbem
<ovid. met. 5.482> Falsa iacet: primis segetes moriuntur in herbis,
<ovid. met. 5.483> Et modo sol nimius, nimius modo corripit imber,
<ovid. met. 5.484> Sideraque uentique nocent, auidaeque uolucres
<ovid. met. 5.485_485> Semina iacta legunt; lolium tribulique fatigant
<ovid. met. 5.486> Triticeas messes et inexpugnabile gramen.
<ovid. met. 5.487> Tum caput Eleis Alpheias extulit undis
<ovid. met. 5.488> Rorantesque comas a fronte remouit ad aures
<ovid. met. 5.489> Atque ait: "o toto quaesitae uirginis orbe
<ovid. met. 5.490_490> Et frugum genetrix, inmensos siste labores,
<ovid. met. 5.491> Neue tibi fidae uiolenta irascere terrae!
<ovid. met. 5.492> Terra nihil meruit patuitque inuita rapinae;
<ovid. met. 5.493> Nec sum pro patria supplex: huc hospita ueni.
<ovid. met. 5.494> Pisa mihi patria est et ab Elide ducimus ortus;
<ovid. met. 5.495_495> Sicaniam peregrina colo, sed gratior omni
<ovid. met. 5.496> Haec mihi terra solo est: hos nunc Arethusa penates,
<ovid. met. 5.497> Hanc habeo sedem; quam tu, mitissima, serua!
<ovid. met. 5.498> Mota loco cur sim tantique per aequoris undas
<ovid. met. 5.499> Aduehar Ortygiam, ueniet narratibus hora
<ovid. met. 5.500_500> Tempestiua meis, cum tu curaque leuata
<ovid. met. 5.501> Et uultus melioris eris. mihi peruia tellus
<ovid. met. 5.502> Praebet iter subterque imas ablata cauernas
<ovid. met. 5.503> Hic caput attollo desuetaque sidera cerno.
<ovid. met. 5.504> Ergo dum Stygio sub terris gurgite labor,
<ovid. met. 5.505_505> Visa tua est oculis illic Proserpina nostris:
<ovid. met. 5.506> Illa quidem tristis neque adhuc interrita uultu,
<ovid. met. 5.507> Sed regina tamen, sed opaci maxima mundi,
<ovid. met. 5.508> Sed tamen inferni pollens matrona tyranni".
<ovid. met. 5.509> Mater ad auditas stupuit ceu saxea uoces
<ovid. met. 5.510_510> Attonitaeque diu similis fuit, utque dolore
<ovid. met. 5.511> Pulsa graui grauis est amentia, curribus auras
<ovid. met. 5.512> Exit in aetherias. ibi toto nubila uultu
<ovid. met. 5.513> Ante Iouem passis stetit inuidiosa capillis,
<ovid. met. 5.514>"Pro" que "meo ueni supplex tibi, Iuppiter," inquit
<ovid. met. 5.515_515>"Sanguine proque tuo. si nulla est gratia matris,
<ovid. met. 5.516> Nata patrem moueat, neu sit tibi cura precamur
<ovid. met. 5.517> Vilior illius, quod nostro est edita partu.
<ovid. met. 5.518> En quaesita diu tandem mihi nata reperta est,
<ovid. met. 5.519> Si reperire uocas amittere certius, aut si
<ovid. met. 5.520_520> Scire, ubi sit, reperire uocas. quod rapta, feremus,
<ovid. met. 5.521> Dummodo reddat eam! neque enim praedone marito
<ovid. met. 5.522> Filia digna tua est, si iam mea filia non est."
<ovid. met. 5.523> Iuppiter excepit: "commune est pignus onusque
<ovid. met. 5.524> Nata mihi tecum; sed si modo nomina rebus
<ovid. met. 5.525_525> Addere uera placet, non hoc iniuria factum,
<ovid. met. 5.526> Verum amor est, neque erit nobis gener ille pudori,
<ovid. met. 5.527> Tu modo, diua, uelis. ut desint cetera, quantum est
<ovid. met. 5.528> Esse Iouis fratrem! quid quod non cetera desunt
<ovid. met. 5.529> Nec cedit nisi sorte mihi! sed tanta cupido
<ovid. met. 5.530_530> Si tibi discidii est, repetet Proserpina caelum,
<ovid. met. 5.531> Lege tamen certa, si nullos contigit illic
<ovid. met. 5.532> Ore cibos; nam sic Parcarum foedere cautum est."
<ovid. met. 5.533> Dixerat, at Cereri certum est educere natam.
<ovid. met. 5.534> Non ita fata sinunt, quoniam ieiunia uirgo
<ovid. met. 5.535_535> Soluerat et, cultis dum simplex errat in hortis,
<ovid. met. 5.536> Puniceum curua decerpserat arbore pomum
<ovid. met. 5.537> Sumptaque pallenti septem de cortice grana
<ovid. met. 5.538> Presserat ore suo; solusque ex omnibus illud
<ovid. met. 5.539> Ascalaphus uidit, quem quondam dicitur Orphne,
<ovid. met. 5.540_540> Inter Auernales haud ignotissima nymphas,
<ovid. met. 5.541> Ex Acheronte suo siluis peperisse sub atris;
<ovid. met. 5.542> Vidit et indicio reditum crudelis ademit.
<ovid. met. 5.543> Ingemuit regina Erebi testemque profanam
<ovid. met. 5.544> Fecit auem sparsumque caput Phlegethontide lympha
<ovid. met. 5.545_545> In rostrum et plumas et grandia lumina uertit.
<ovid. met. 5.546> Ille sibi ablatus fuluis amicitur in alis
<ovid. met. 5.547> Inque caput crescit longosque reflectitur ungues
<ovid. met. 5.548> Vixque mouet natas per inertia bracchia pennas
<ovid. met. 5.549> Foedaque fit uolucris, uenturi nuntia luctus,
<ovid. met. 5.550_550> Ignauus bubo, dirum mortalibus omen.
<ovid. met. 5.551> Hic tamen indicio poenam linguaque uideri
<ovid. met. 5.552> Commeruisse potest: uobis, Acheloides, unde
<ovid. met. 5.553> Pluma pedesque auium, cum uirginis ora geratis?
<ovid. met. 5.554> An quia, cum legeret uernos Proserpina flores,
<ovid. met. 5.555_555> In comitum numero, doctae Sirenes, eratis?
<ovid. met. 5.556> Quam postquam toto frustra quaesistis in orbe,
<ovid. met. 5.557> Protinus, ut uestram sentirent aequora curam,
<ovid. met. 5.558> Posse super fluctus alarum insistere remis
<ovid. met. 5.559> Optastis facilesque deos habuistis et artus
<ovid. met. 5.560_560> Vidistis uestros subitis flauescere pennis;
<ovid. met. 5.561> Ne tamen ille canor mulcendas natus ad aures
<ovid. met. 5.562> Tantaque dos oris linguae deperderet usum,
<ovid. met. 5.563> Virginei uultus et uox humana remansit.
<ovid. met. 5.564> At medius fratrisque sui maestaeque sororis
<ovid. met. 5.565_565> Iuppiter ex aequo uoluentem diuidit annum:
<ovid. met. 5.566> Nunc dea, regnorum numen commune duorum,
<ovid. met. 5.567> Cum matre est totidem, totidem cum coniuge menses.
<ovid. met. 5.568> Vertitur extemplo facies et mentis et oris;
<ovid. met. 5.569> Nam, modo quae poterat Diti quoque maesta uideri,
<ovid. met. 5.570_570> Laeta deae frons est, ut sol, qui tectus aquosis
<ovid. met. 5.571> Nubibus ante fuit, uictis e nubibus exit.
<ovid. met. 5.572> Exigit alma Ceres, nata secura recepta,
<ovid. met. 5.573> Quae tibi causa fugae, cur sis, Arethusa, sacer fons.
<ovid. met. 5.574> Conticuere undae, quarum dea sustulit alto
<ovid. met. 5.575_575> Fonte caput uiridesque manu siccata capillos
<ovid. met. 5.576> Fluminis Elei ueteres narrauit amores.
<ovid. met. 5.577>"Pars ego nympharum, quae sunt in Achaide," dixit,
<ovid. met. 5.578>"Vna fui: nec me studiosius altera saltus
<ovid. met. 5.579> Legit nec posuit studiosius altera casses.
<ovid. met. 5.580_580> Sed quamuis formae numquam mihi fama petita est,
<ovid. met. 5.581> Quamuis fortis eram, formosae nomen habebam.
<ovid. met. 5.582> Nec mea me facies nimium laudata iuuabat,
<ovid. met. 5.583> Quaque aliae gaudere solent, ego rustica dote
<ovid. met. 5.584> Corporis erubui crimenque placere putaui.
<ovid. met. 5.585_585> Lassa reuertebar (memini) Stymphalide silua:
<ovid. met. 5.586> Aestus erat, magnumque labor geminauerat aestum.
<ovid. met. 5.587> Inuenio sine uertice aquas, sine murmure euntes,
<ovid. met. 5.588> Perspicuas ad humum, per quas numerabilis alte
<ovid. met. 5.589> Calculus omnis erat, quas tu uix ire putares;
<ovid. met. 5.590_590> Cana salicta dabant nutritaque populus unda
<ovid. met. 5.591> Sponte sua natas ripis decliuibus umbras:
<ovid. met. 5.592> Accessi primumque pedis uestigia tinxi,
<ovid. met. 5.593> Poplite deinde tenus neque eo contenta recingor
<ovid. met. 5.594> Molliaque inpono salici uelamina curuae
<ovid. met. 5.595_595> Nudaque mergor aquis; quas dum ferioque trahoque
<ovid. met. 5.596> Mille modis labens excussaque bracchia iacto,
<ovid. met. 5.597> Nescio quod medio sensi sub gurgite murmur
<ovid. met. 5.598> Territaque insisto propiori margine fontis.
<ovid. met. 5.599>"Quo properas, Arethusa?" suis Alpheus ab undis,
<ovid. met. 5.600_600>"Quo properas?" iterum rauco mihi dixerat ore.
<ovid. met. 5.601> Sicut eram, fugio sine uestibus: altera uestes
<ovid. met. 5.602> Ripa meas habuit. tanto magis instat et ardet,
<ovid. met. 5.603> Et, quia nuda fui, sum uisa paratior illi.
<ovid. met. 5.604> Sic ego currebam, sic me ferus ille premebat,
<ovid. met. 5.605_605> Vt fugere accipitrem penna trepidante columbae,
<ovid. met. 5.606> Vt solet accipiter trepidas urgere columbas.
<ovid. met. 5.607> Vsque sub Orchomenon Psophidaque Cyllenenque
<ovid. met. 5.608> Maenaliosque sinus gelidumque Erymanthon et Elim
<ovid. met. 5.609> Currere sustinui, nec me uelocior ille;
<ovid. met. 5.610_610> Sed tolerare diu cursus ego uiribus inpar
<ovid. met. 5.611> Non poteram, longi patiens erat ille laboris.
<ovid. met. 5.612> Per tamen et campos, per opertos arbore montes
<ovid. met. 5.613> Saxa quoque et rupes et, qua uia nulla, cucurri.
<ovid. met. 5.614> Sol erat a tergo: uidi praecedere longam
<ovid. met. 5.615_615> Ante pedes umbram, nisi si timor illa uidebat;
<ovid. met. 5.616> Sed certe sonitusque pedum terrebat, et ingens
<ovid. met. 5.617> Crinalis uittas adflabat anhelitus oris.
<ovid. met. 5.618> Fessa labore fugae "fer opem, deprendimur" inquam,
<ovid. met. 5.619>"Armigerae, Diana, tuae, cui saepe dedisti
<ovid. met. 5.620_620> Ferre tuos arcus inclusaque tela pharetra."
<ovid. met. 5.621> Mota dea est spissisque ferens e nubibus unam
<ovid. met. 5.622> Me super iniecit: lustrat caligine tectam
<ovid. met. 5.623> Amnis et ignarus circum caua nubila quaerit
<ovid. met. 5.624> Bisque locum, quo me dea texerat, inscius ambit
<ovid. met. 5.625_625> Et bis "io(==I-O+) Arethusa, io(==I-O+) Arethusa!" uocauit.
<ovid. met. 5.626> Quid mihi tunc animi miserae fuit? anne quod agnae est,
<ovid. met. 5.627> Siqua lupos audit circum stabula alta frementes,
<ovid. met. 5.628> Aut lepori, qui uepre latens hostilia cernit
<ovid. met. 5.629> Ora canum nullosque audet dare corpore motus?
<ovid. met. 5.630_630> Non tamen abscedit; neque enim uestigia cernit
<ovid. met. 5.631> Longius ulla pedum: seruat nubemque locumque.
<ovid. met. 5.632> Occupat obsessos sudor mihi frigidus artus
<ovid. met. 5.633> Caeruleaeque cadunt toto de corpore guttae,
<ovid. met. 5.634> Quaque pedem moui, manat locus, eque capillis
<ovid. met. 5.635_635> Ros cadit, et citius, quam nunc tibi facta renarro,
<ovid. met. 5.636> In latices mutor. sed enim cognoscit amatas
<ovid. met. 5.637> Amnis aquas positoque uiri, quod sumpserat, ore
<ovid. met. 5.638> Vertitur in proprias, ut se mihi misceat, undas.
<ovid. met. 5.639> Delia rupit humum, caecisque ego mersa cauernis
<ovid. met. 5.640_640> Aduehor Ortygiam, quae me cognomine diuae
<ovid. met. 5.641> Grata meae superas eduxit prima sub auras."
<ovid. met. 5.642> Hac Arethusa tenus; geminos dea fertilis angues
<ovid. met. 5.643> Curribus admouit frenisque coercuit ora
<ovid. met. 5.644> Et medium caeli terraeque per aera uecta est
<ovid. met. 5.645_645> Atque leuem currum Tritonida misit in urbem
<ovid. met. 5.646> Triptolemo partimque rudi data semina iussit
<ovid. met. 5.647> Spargere humo, partim post tempora longa recultae.
<ovid. met. 5.648> Iam super Europen sublimis et Asida terram
<ovid. met. 5.649> Vectus erat iuuenis: Scythicas aduertitur oras.
<ovid. met. 5.650_650> Rex ibi Lyncus erat; regis subit ille penates.
<ovid. met. 5.651> Qua ueniat causamque uiae nomenque rogatus
<ovid. met. 5.652> Et patriam "patria est clarae mihi" dixit "Athenae,
<ovid. met. 5.653> Triptolemus nomen; ueni nec puppe per undas,
<ovid. met. 5.654> Nec pede per terras: patuit mihi peruius aether.
<ovid. met. 5.655_655> Dona fero Cereris, latos quae sparsa per agros
<ovid. met. 5.656> Frugiferas messes alimentaque mitia reddant."
<ovid. met. 5.657> Barbaras inuidit, tantique ut muneris auctor
<ovid. met. 5.658> Ipse sit, hospitio recipit somnoque grauatum
<ovid. met. 5.659> Adgreditur ferro. conantem figere pectus
<ovid. met. 5.660_660> Lynca Ceres fecit rursusque per aera iussit
<ovid. met. 5.661> Mopsopium iuuenem sacros agitare iugales".
<ovid. met. 5.662> Finierat doctos e nobis maxima cantus;
<ovid. met. 5.663> At nymphae uicisse deas Helicona colentes
<ovid. met. 5.664> Concordi dixere sono; conuicia uictae
<ovid. met. 5.665_665> Cum iacerent, "quoniam" dixit "certamine uobis
<ovid. met. 5.666> Supplicium meruisse parum est maledictaque culpae
<ovid. met. 5.667> Additis et non est patientia libera nobis,
<ovid. met. 5.668> Ibimus in poenas et, qua uocat ira, sequemur."
<ovid. met. 5.669> Rident Emathides spernuntque minacia uerba
<ovid. met. 5.670_670> Conantesque oculis magno clamore proteruas
<ovid. met. 5.671> Intentare manus pennas exire per ungues
<ovid. met. 5.672> Adspexere suos, operiri bracchia plumis,
<ovid. met. 5.673> Alteraque alterius rigido concrescere rostro
<ovid. met. 5.674> Ora uidet uolucresque nouas accedere siluis,
<ovid. met. 5.675_675> Dumque uolunt plangi, per bracchia mota leuatae
<ovid. met. 5.676> Aere pendebant, nemorum conuicia, picae.
<ovid. met. 5.677> Nunc quoque in alitibus facundia prisca remansit
<ovid. met. 5.678> Raucaque garrulitas studiumque inmane loquendi."
<ovid. met. 6.1> Praebuerat dictis Tritonia talibus aures,
<ovid. met. 6.2> Carminaque Aonidum iustamque probauerat iram.
<ovid. met. 6.3> Tum secum "laudare parum est, laudemur et ipsae
<ovid. met. 6.4> Numina nec sperni sine poena nostra sinamus",
<ovid. met. 6.5_5> Maeoniaeque animum fatis intendit Arachnes,
<ovid. met. 6.6> Quam sibi lanificae non cedere laudibus artis
<ovid. met. 6.7> Audierat. non illa loco nec origine gentis
<ovid. met. 6.8> Clara sed arte fuit; pater huic Colophonius Idmon
<ovid. met. 6.9> Phocaico bibulas tingebat murice lanas;
<ovid. met. 6.10_10> Occiderat mater, sed et haec de plebe suoque
<ovid. met. 6.11> Aequa uiro fuerat. Lydas tamen illa per urbes
<ovid. met. 6.12> Quaesierat studio nomen memorabile, quamuis
<ovid. met. 6.13> Orta domo parua paruis habitabat Hypaepis.
<ovid. met. 6.14> Huius ut adspicerent opus admirabile saepe
<ovid. met. 6.15_15> Deseruere sui nymphae dumeta Timoli,
<ovid. met. 6.16> Deseruere suas nymphae Pactolides undas.
<ovid. met. 6.17> Nec factas solum uestes, spectare iuuabat
<ovid. met. 6.18> Tum quoque cum fierent (tantus decor adfuit arti),
<ovid. met. 6.19> Siue rudem primos lanam glomerabat in orbes,
<ovid. met. 6.20_20> Seu digitis subigebat opus repetitaque longo
<ovid. met. 6.21> Vellera mollibat nebulas aequantia tractu,
<ovid. met. 6.22> Siue leui teretem uersabat pollice fusum,
<ovid. met. 6.23> Seu pingebat acu: scires a Pallade doctam.
<ovid. met. 6.24> Quod tamen ipsa negat tantaque offensa magistra
<ovid. met. 6.25_25>"Certet" ait "mecum! nihil est, quod uicta recusem."
<ovid. met. 6.26> Pallas anum simulat falsosque in tempora canos
<ovid. met. 6.27> Addit et infirmos baculo quoque sustinet artus.
<ovid. met. 6.28> Tum sic orsa loqui: "non omnia grandior aetas,
<ovid. met. 6.29> Quae fugiamus, habet: seris uenit usus ab annis.
<ovid. met. 6.30_30> Consilium ne sperne meum. tibi fama petatur
<ovid. met. 6.31> Inter mortales faciendae maxima lanae:
<ovid. met. 6.32> Cede deae ueniamque tuis, temeraria, dictis
<ovid. met. 6.33> Supplice uoce roga: ueniam dabit illa roganti."
<ovid. met. 6.34> Adspicit hanc toruis inceptaque fila relinquit
<ovid. met. 6.35_35> Vixque manum retinens confessaque uultibus iram
<ovid. met. 6.36> Talibus obscuram resecuta est Pallada dictis:
<ovid. met. 6.37>"Mentis inops longaque uenis confecta senecta
<ovid. met. 6.38> Et nimium uixisse diu nocet. audiat istas,
<ovid. met. 6.39> Siqua tibi nurus est, tibi siqua est filia, uoces.
<ovid. met. 6.40_40> Consilii satis est in me mihi; neue monendo
<ovid. met. 6.41> Profecisse putes, eadem est sententia nobis.
<ovid. met. 6.42> Cur non ipsa uenit? cur haec certamina uitat?"
<ovid. met. 6.43> Tum dea: "uenit" ait formamque remouit anilem
<ovid. met. 6.44> Palladaque exhibuit. uenerantur numina nymphae
<ovid. met. 6.45_45> Mygdonidesque nurus, sola est non territa uirgo;
<ovid. met. 6.46> Sed tamen erubuit, subitusque inuita notauit
<ovid. met. 6.47> Ora rubor rursusque euanuit, ut solet aer
<ovid. met. 6.48> Purpureus fieri, cum primum aurora mouetur,
<ovid. met. 6.49> Et breue post tempus candescere solis ab ortu.
<ovid. met. 6.50_50> Perstat in incepto stolidaeque cupidine palmae
<ovid. met. 6.51> In sua fata ruit: neque enim Ioue nata recusat
<ovid. met. 6.52> Nec monet ulterius nec iam certamina differt.
<ovid. met. 6.53> Haud mora, constituunt diuersis partibus ambae
<ovid. met. 6.54> Et gracili geminas intendunt stamine telas:
<ovid. met. 6.55_55> Tela iugo uincta est, stamen secernit harundo,
<ovid. met. 6.56> Inseritur medium radiis subtemen acutis,
<ovid. met. 6.57> Quod digiti expediunt, atque inter stamina ductum
<ovid. met. 6.58> Percusso pauiunt insecti pectine dentes.
<ovid. met. 6.59> Vtraque festinant cinctaeque ad pectora uestes
<ovid. met. 6.60_60> Bracchia docta mouent, studio fallente laborem.
<ovid. met. 6.61> Illic et Tyrium quae purpura sensit aenum
<ovid. met. 6.62> Texitur et tenues parui discriminis umbrae,
<ovid. met. 6.63> Qualis ab imbre solet percussis solibus arcus
<ovid. met. 6.64> Inficere ingenti longum curuamine caelum,
<ovid. met. 6.65_65> In quo diuersi niteant cum mille colores,
<ovid. met. 6.66> Transitus ipse tamen spectantia lumina fallit:
<ovid. met. 6.67> Vsque adeo, quod tangit, idem est; tamen ultima distant.
<ovid. met. 6.68> Illic et lentum filis immittitur aurum
<ovid. met. 6.69> Et uetus in tela deducitur argumentum.
<ovid. met. 6.70_70> Cecropia Pallas scopulum Mauortis in arce
<ovid. met. 6.71> Pingit et antiquam de terrae nomine litem.
<ovid. met. 6.72> Bis sex caelestes medio Ioue sedibus altis
<ovid. met. 6.73> Augusta grauitate sedent; sua quemque deorum
<ovid. met. 6.74> Inscribit facies: Iouis est regalis imago.
<ovid. met. 6.75_75> Stare deum pelagi longoque ferire tridente
<ovid. met. 6.76> Aspera saxa facit medioque e uulnere saxi
<ovid. met. 6.77> Exsiluisse fretum, quo pignore uindicet urbem;
<ovid. met. 6.78> At sibi dat clipeum, dat acutae cuspidis hastam,
<ovid. met. 6.79> Dat galeam capiti; defenditur aegide pectus,
<ovid. met. 6.80_80> Percussamque sua simulat de cuspide terram
<ovid. met. 6.81> Edere cum bacis fetum canentis oliuae
<ovid. met. 6.82> Mirarique deos; operi uictoria finis.
<ovid. met. 6.83> Vt tamen exemplis intellegat aemula laudis,
<ovid. met. 6.84> Quod pretium speret pro tam furialibus ausis,
<ovid. met. 6.85_85> Quattuor in partes certamina quattuor addit
<ovid. met. 6.86> Clara colore suo, breuibus distincta sigillis.
<ovid. met. 6.87> Threiciam Rhodopen habet angulus unus et Haemum,
<ovid. met. 6.88> Nunc gelidos montes, mortalia corpora quondam,
<ovid. met. 6.89> Nomina summorum sibi qui tribuere deorum.
<ovid. met. 6.90_90> Altera Pygmaeae fatum miserabile matris
<ovid. met. 6.91> Pars habet: hanc Iuno uictam certamine iussit
<ovid. met. 6.92> Esse gruem populisque suis indicere bellum.
<ovid. met. 6.93> Pinxit et Antigonen ausam contendere quondam
<ovid. met. 6.94> Cum magni consorte Iouis, quam regia Iuno
<ovid. met. 6.95_95> In uolucrem uertit, nec profuit Ilion illi
<ovid. met. 6.96> Laomedonue pater, sumptis quin candida pennis
<ovid. met. 6.97> Ipsa sibi plaudat crepitante ciconia rostro.
<ovid. met. 6.98> Qui superest solus, Cinyran habet angulus orbum,
<ovid. met. 6.99> Isque gradus templi, natarum membra suarum,
<ovid. met. 6.100_100> Amplectens saxoque iacens lacrimare uidetur.
<ovid. met. 6.101> Circuit extremas oleis pacalibus oras
<ovid. met. 6.102>(Is modus est) operisque sua facit arbore finem.
<ovid. met. 6.103> Maeonis elusam designat imagine tauri
<ovid. met. 6.104> Europam: uerum taurum, freta uera putares;
<ovid. met. 6.105_105> Ipsa uidebatur terras spectare relictas
<ovid. met. 6.106> Et comites clamare suas tactumque uereri
<ovid. met. 6.107> Adsilientis aquae timidasque reducere plantas.
<ovid. met. 6.108> Fecit et Asterien aquila luctante teneri,
<ovid. met. 6.109> Fecit olorinis Ledam recubare sub alis;
<ovid. met. 6.110_110> Addidit, ut satyri celatus imagine pulchram
<ovid. met. 6.111> Iuppiter implerit gemino Nycteida fetu,
<ovid. met. 6.112> Amphitryon fuerit, cum te, Tirynthia, cepit,
<ovid. met. 6.113> Aureus ut Danaen, Asopida luserit ignis,
<ovid. met. 6.114> Mnemosynen pastor, uarius Deoida serpens.
<ovid. met. 6.115_115> Te quoque mutatum toruo, Neptune, iuuenco
<ovid. met. 6.116> Virgine in Aeolia posuit, tu uisus Enipeus
<ovid. met. 6.117> Gignis Aloidas, aries Bisaltida fallis;
<ovid. met. 6.118> Et te flaua comas frugum mitissima mater
<ovid. met. 6.119> Sensit equum, sensit uolucrem crinita colubris
<ovid. met. 6.120_120> Mater equi uolucris, sensit delphina Melantho:
<ovid. met. 6.121> Omnibus his faciemque suam faciemque locorum
<ovid. met. 6.122> Reddidit. est illic agrestis imagine Phoebus,
<ovid. met. 6.123> Vtque modo accipitris pennas, modo terga leonis
<ovid. met. 6.124> Gesserit, ut pastor Macareida luserit Issen,
<ovid. met. 6.125_125> Liber ut Erigonen falsa deceperit uua,
<ovid. met. 6.126> Vt Saturnus equo geminum Chirona crearit.
<ovid. met. 6.127> Vltima pars telae tenui circumdata limbo,
<ovid. met. 6.128> Nexilibus flores hederis habet intertextos.
<ovid. met. 6.129> Non illud Pallas, non illud carpere Liuor
<ovid. met. 6.130_130> Possit opus: doluit successu flaua uirago
<ovid. met. 6.131> Et rupit pictas, caelestia crimina, uestes;
<ovid. met. 6.132> Vtque Cytoriaco radium de monte tenebat,
<ovid. met. 6.133> Ter quater Idmoniae frontem percussit Arachnes.
<ovid. met. 6.134> Non tulit infelix laqueoque animosa ligauit
<ovid. met. 6.135_135> Guttura; pendentem Pallas miserata leuauit
<ovid. met. 6.136> Atque ita: "uiue quidem, pende tamen, improba" dixit
<ovid. met. 6.137>"Lexque eadem poenae, ne sis secura futuri,
<ovid. met. 6.138> Dicta tuo generi serisque nepotibus esto!"
<ovid. met. 6.139> Post ea discedens sucis Hecateidos herbae
<ovid. met. 6.140_140> Sparsit, et extemplo tristi medicamine tactae
<ovid. met. 6.141> Defluxere comae, cum quis et naris et aures,
<ovid. met. 6.142> Fitque caput minimum, toto quoque corpore parua est;
<ovid. met. 6.143> In latere exiles digiti pro cruribus haerent,
<ovid. met. 6.144> Cetera uenter habet, de quo tamen illa remittit
<ovid. met. 6.145_145> Stamen et antiquas exercet aranea telas.
<ovid. met. 6.146> Lydia tota fremit Phrygiaeque per oppida facti
<ovid. met. 6.147> Rumor it et magnum sermonibus occupat orbem.
<ovid. met. 6.148> Ante suos Niobe thalamos cognouerat illam,
<ovid. met. 6.149> Tum cum Maeoniam uirgo Sipylumque colebat;
<ovid. met. 6.150_150> Nec tamen admonita est poena popularis Arachnes
<ovid. met. 6.151> Cedere caelitibus uerbisque minoribus uti.
<ovid. met. 6.152> Multa dabant animos, sed enim nec coniugis artes
<ovid. met. 6.153> Nec genus amborum magnique potentia regni
<ovid. met. 6.154> Sic placuere illi, quamuis ea cuncta placerent,
<ovid. met. 6.155_155> Vt sua progenies, et felicissima matrum
<ovid. met. 6.156> Dicta foret Niobe, si non sibi uisa fuisset.
<ovid. met. 6.157> Nam sata Tiresia, uenturi praescia Manto,
<ovid. met. 6.158> Per medias fuerat, diuino concita motu,
<ovid. met. 6.159> Vaticinata uias: "Ismenides, ite frequentes
<ovid. met. 6.160_160> Et date Latonae Latonigenisque duobus
<ovid. met. 6.161> Cum prece tura pia lauroque innectite crinem.
<ovid. met. 6.162> Ore meo Latona iubet." paretur, et omnes
<ovid. met. 6.163> Thebaides iussis sua tempora frondibus ornant
<ovid. met. 6.164> Turaque dant sanctis et uerba precantia flammis.
<ovid. met. 6.165_165> Ecce uenit comitum Niobe celeberrima turba,
<ovid. met. 6.166> Vestibus intexto Phrygiis spectabilis auro
<ovid. met. 6.167> Et, quantum ira sinit, formosa mouensque decoro
<ovid. met. 6.168> Cum capite inmissos umerum per utrumque capillos
<ovid. met. 6.169> Constitit; utque oculos circumtulit alta superbos,
<ovid. met. 6.170_170>"Quis furor, auditos" inquit "praeponere uisis
<ovid. met. 6.171> Caelestes? aut cur colitur Latona per aras,
<ovid. met. 6.172> Numen adhuc sine ture meum est? mihi Tantalus auctor,
<ovid. met. 6.173> Cui licuit soli superorum tangere mensas;
<ovid. met. 6.174> Pleiadum soror est genetrix mea; maximus Atlas
<ovid. met. 6.175_175> Est auus, aetherium qui fert ceruicibus axem;
<ovid. met. 6.176> Iuppiter alter auus: socero quoque glorior illo.
<ovid. met. 6.177> Me gentes metuunt Phrygiae, me regia Cadmi
<ovid. met. 6.178> Sub domina est, fidibusque mei commissa mariti
<ovid. met. 6.179> Moenia cum populis a meque uiroque reguntur.
<ovid. met. 6.180_180> In quamcumque domus aduerti lumina partem,
<ovid. met. 6.181> Inmensae spectantur opes. accedit eodem
<ovid. met. 6.182> Digna dea facies; huc natas adice septem
<ovid. met. 6.183> Et totidem iuuenes et mox generosque nurusque.
<ovid. met. 6.184> Quaerite nunc, habeat quam nostra superbia causam,
<ovid. met. 6.185_185> Nescio quoque(==QVO+QVE) audete satam Titanida Coeo(==CO.EO)
<ovid. met. 6.186> Latonam praeferre mihi, cui maxima quondam
<ovid. met. 6.187> Exiguam sedem pariturae terra negauit!
<ovid. met. 6.188> Nec caelo nec humo nec aquis dea uestra recepta est:
<ovid. met. 6.189> Exsul erat mundi, donec miserata uagantem:
<ovid. met. 6.190_190>"Hospita tu terris erras, ego" dixit "in undis",
<ovid. met. 6.191> Instabilemque locum Delos dedit. illa duorum
<ovid. met. 6.192> Facta parens: uteri pars haec est septima nostri.
<ovid. met. 6.193> Sum felix (quis enim neget hoc?) felixque manebo
<ovid. met. 6.194>(Hoc quoque quis dubitet?): tutam me copia fecit.
<ovid. met. 6.195_195> Maior sum, quam cui possit Fortuna nocere;
<ovid. met. 6.196> Multaque ut eripiat, multo mihi plura relinquet.
<ovid. met. 6.197> Excessere metum mea iam bona: fingite demi
<ovid. met. 6.198> Huic aliquid populo natorum posse meorum,
<ovid. met. 6.199> Non tamen ad numerum redigar spoliata duorum,
<ovid. met. 6.200_200> Latonae turbam: qua quantam distat ab orba?
<ovid. met. 6.201> Ite +satis propere sacris+ laurumque capillis
<ovid. met. 6.202> Ponite." deponunt et sacra infecta relinquunt,
<ovid. met. 6.203> Quodque licet, tacito uenerantur murmure numen.
<ovid. met. 6.204> Indignata dea est summoque in uertice Cynthi
<ovid. met. 6.205_205> Talibus est dictis gemina cum prole locuta:
<ovid. met. 6.206>"En ego, uestra parens, uobis animosa creatis
<ovid. met. 6.207> Et nisi Iunoni nulli cessura dearum,
<ovid. met. 6.208> An dea sim, dubitor perque omnia saecula cultis
<ovid. met. 6.209> Arceor, o nati, nisi uos succurritis, aris.
<ovid. met. 6.210_210> Nec dolor hic solus: diro conuicia facto
<ovid. met. 6.211> Tantalis adiecit uosque est postponere natis
<ovid. met. 6.212> Ausa suis et me, quod in ipsam reccidat, orbam
<ovid. met. 6.213> Dixit et exhibuit linguam scelerata paternam."
<ovid. met. 6.214> Adiectura preces erat his Latona relatis:
<ovid. met. 6.215_215>"Desine" Phoebus ait, "poenae mora longa querella est."
<ovid. met. 6.216> Dixit idem Phoebe celerique per aera lapsu
<ovid. met. 6.217> Contigerant tecti Cadmeida nubibus arcem.
<ovid. met. 6.218> Planus erat lateque patens prope moenia campus,
<ovid. met. 6.219> Adsiduis pulsatus equis, ubi turba rotarum
<ovid. met. 6.220_220> Duraque mollierat subiectas ungula glaebas.
<ovid. met. 6.221> Pars ibi de septem genitis Amphione fortes
<ovid. met. 6.222> Conscendunt in equos Tyrioque rubentia suco
<ovid. met. 6.223> Terga premunt auroque graues moderantur habenas.
<ovid. met. 6.224> E quibus Ismenus, qui matri sarcina quondam
<ovid. met. 6.225_225> Prima suae fuerat, dum certum flectit in orbem
<ovid. met. 6.226> Quadripedis cursus spumantiaque ora coercet;
<ovid. met. 6.227>"Ei mihi!" conclamat medioque in pectore fixa
<ovid. met. 6.228> Tela gerit frenisque manu moriente remissis
<ovid. met. 6.229> In latus a dextro paulatim defluit armo.
<ovid. met. 6.230_230> Proximus audito sonitu per inane pharetrae
<ovid. met. 6.231> Frena dabat Sipylus, ueluti cum praescius imbris
<ovid. met. 6.232> Nube fugit uisa pendentiaque undique rector
<ovid. met. 6.233> Carbasa deducit, ne qua leuis effluat aura;
<ovid. met. 6.234> Frena tamen dantem non euitabile telum
<ovid. met. 6.235_235> Consequitur summaque tremens ceruice sagitta
<ovid. met. 6.236> Haesit et exstabat nudum de gutture ferrum.
<ovid. met. 6.237> Ille, ut erat pronus, per crura admissa iubasque
<ovid. met. 6.238> Voluitur et calido tellurem sanguine foedat.
<ovid. met. 6.239> Phaedimus infelix et auiti nominis heres
<ovid. met. 6.240_240> Tantalus, ut solito finem inposuere labori,
<ovid. met. 6.241> Transierant ad opus nitidae iuuenale palaestrae
<ovid. met. 6.242> Et iam contulerant arto luctantia nexu
<ovid. met. 6.243> Pectora pectoribus; contento concita neruo,
<ovid. met. 6.244> Sicut erant iuncti, traiecit utrumque sagitta.
<ovid. met. 6.245_245> Ingemuere simul, simul incuruata dolore
<ovid. met. 6.246> Membra solo posuere, simul suprema iacentes
<ovid. met. 6.247> Lumina uersarunt, animam simul exhalarunt.
<ovid. met. 6.248> Adspicit Alphenor laniataque pectora plangens
<ovid. met. 6.249> Aduolat, ut gelidos complexibus adleuet artus,
<ovid. met. 6.250_250> Inque pio cadit officio; nam Delius illi
<ovid. met. 6.251> Intima fatifero rupit praecordia ferro.
<ovid. met. 6.252> Quod simul eductum est, pars est pulmonis in hamis
<ovid. met. 6.253> Eruta cumque anima cruor est effusus in auras.
<ovid. met. 6.254> At non intonsum simplex Damasichthona uulnus
<ovid. met. 6.255_255> Adficit: ictus erat, qua crus esse incipit et qua
<ovid. met. 6.256> Mollia neruosus facit internodia poples,
<ovid. met. 6.257> Dumque manu temptat trahere exitiabile telum,
<ovid. met. 6.258> Altera per iugulum pennis tenus acta sagitta est;
<ovid. met. 6.259> Expulit hanc sanguis seque eiaculatus in altum
<ovid. met. 6.260_260> Emicat et longe terebrata prosilit aura.
<ovid. met. 6.261> Vltimus Ilioneus non profectura precando
<ovid. met. 6.262> Bracchia sustulerat "di" que "o communiter omnes"
<ovid. met. 6.263> Dixerat ignarus non omnes esse rogandos,
<ovid. met. 6.264>"Parcite!" motus erat, cum iam reuocabile telum
<ovid. met. 6.265_265> Non fuit, arquitenens: minimo tamen occidit ille
<ovid. met. 6.266> Vulnere, non alte percusso corde sagitta.
<ovid. met. 6.267> Fama mali populique dolor lacrimaeque suorum
<ovid. met. 6.268> Tam subitae matrem certam fecere ruinae
<ovid. met. 6.269> Mirantem potuisse irascentemque, quod ausi
<ovid. met. 6.270_270> Hoc essent superi, quod tantum iuris haberent;
<ovid. met. 6.271> Nam pater Amphion ferro per pectus adacto
<ovid. met. 6.272> Finierat moriens pariter cum luce dolorem.
<ovid. met. 6.273> Heu quantum haec Niobe Niobe distabat ab illa,
<ovid. met. 6.274> Quae modo Latois populum submouerat aris
<ovid. met. 6.275_275> Et mediam tulerat gressus resupina per urbem,
<ovid. met. 6.276> Inuidiosa suis, at nunc miseranda uel hosti.
<ovid. met. 6.277> Corporibus gelidis incumbit et ordine nullo
<ovid. met. 6.278> Oscula dispensat natos suprema per omnes;
<ovid. met. 6.279> A quibus ad caelum liuentia bracchia tollens
<ovid. met. 6.280_280>"Pascere, crudelis, nostro, Latona, dolore,
<ovid. met. 6.281> Pascere" ait "satiaque meo tua pectora luctu
<ovid. met. 6.282> Corque ferum satia!" dixit; "per funera septem
<ovid. met. 6.283> Efferor. exsulta uictrixque inimica triumpha!
<ovid. met. 6.284> Cur autem uictrix? miserae mihi plura supersunt
<ovid. met. 6.285_285> Quam tibi felici: post tot quoque funera uinco."
<ovid. met. 6.286> Dixerat et sonuit contento neruus ab arcu,
<ovid. met. 6.287> Qui praeter Nioben unam conterruit omnes:
<ovid. met. 6.288> Illa malo est audax. stabant cum uestibus atris
<ovid. met. 6.289> Ante toros fratrum demisso crine sorores.
<ovid. met. 6.290_290> E quibus una trahens haerentia uiscere tela
<ovid. met. 6.291> Inposito fratri moribunda relanguit ore;
<ovid. met. 6.292> Altera solari miseram conata parentem
<ovid. met. 6.293> Conticuit subito duplicataque uulnere caeco est.
<ovid. met. 6.294>[Oraque compressit, nisi postquam spiritus ibat]
<ovid. met. 6.295_295> Haec frustra fugiens collabitur, illa sorori
<ovid. met. 6.296> Inmoritur; latet haec, illam trepidare uideres;
<ovid. met. 6.297> Sexque datis leto diuersaque uulnera passis
<ovid. met. 6.298> Vltima restabat: quam toto corpore mater,
<ovid. met. 6.299> Tota ueste tegens "unam minimamque relinque!
<ovid. met. 6.300_300> De multis minimam posco" clamauit "et unam."
<ovid. met. 6.301> Dumque rogat, pro qua rogat, occidit. orba resedit
<ovid. met. 6.302> Exanimes inter natos natasque uirumque
<ovid. met. 6.303> Deriguitque malis: nullos mouet aura capillos,
<ovid. met. 6.304> In uultu color est sine sanguine, lumina maestis
<ovid. met. 6.305_305> Stant inmota genis; nihil est in imagine uiuum.
<ovid. met. 6.306> Ipsa quoque interius cum duro lingua palato
<ovid. met. 6.307> Congelat, et uenae desistunt posse moueri;
<ovid. met. 6.308> Nec flecti ceruix nec bracchia reddere motus
<ovid. met. 6.309> Nec pes ire potest; intra quoque uiscera saxum est.
<ovid. met. 6.310_310> Flet tamen et ualidi circumdata turbine uenti
<ovid. met. 6.311> In patriam rapta est; ibi fixa cacumine montis
<ovid. met. 6.312> Liquitur et lacrimas etiam nunc marmora manant.
<ovid. met. 6.313> Tunc uero cuncti manifestam numinis iram
<ovid. met. 6.314> Femina uirque timent, cultuque inpensius omnes
<ovid. met. 6.315_315> Magna gemelliparae uenerantur numina diuae,
<ovid. met. 6.316> Vtque fit, a facto propiore priora renarrant.
<ovid. met. 6.317> E quibus unus ait: "Lyciae quoque fertilis agris
<ovid. met. 6.318> Non inpune deam ueteres spreuere coloni.
<ovid. met. 6.319> Res obscura quidem est ignobilitate uirorum,
<ovid. met. 6.320_320> Mira tamen. uidi praesens stagnumque locumque
<ovid. met. 6.321> Prodigio notum; nam me iam grandior aeuo
<ovid. met. 6.322> Inpatiensque uiae genitor deducere lectos
<ovid. met. 6.323> Iusserat inde boues gentisque illius eunti
<ovid. met. 6.324> Ipse ducem dederat; cum quo dum pascua lustro,
<ovid. met. 6.325_325> Ecce lacu medio sacrorum nigra fauilla
<ovid. met. 6.326> Ara uetus stabat tremulis circumdata cannis.
<ovid. met. 6.327> Restitit et pauido "faueas mihi" murmure dixit
<ovid. met. 6.328> Dux meus, et simili "faueas" ego murmure dixi.
<ovid. met. 6.329> Naiadum Faunine foret tamen ara rogabam
<ovid. met. 6.330_330> Indigenaene dei, cum talia rettulit hospes:
<ovid. met. 6.331>"Non hac, o iuuenis, montanum numen in ara est:
<ovid. met. 6.332> Illa suam uocat hanc, cui quondam regia coniunx
<ovid. met. 6.333> Orbem interdixit, quam uix erratica Delos
<ovid. met. 6.334> Orantem accepit, tum cum leuis insula nabat.
<ovid. met. 6.335_335> Illic incumbens cum Palladis arbore palmae
<ovid. met. 6.336> Edidit inuita geminos Latona nouerca.
<ovid. met. 6.337> Hinc quoque Iunonem fugisse puerpera fertur
<ovid. met. 6.338> Inque suo portasse sinu, duo numina, natos.
<ovid. met. 6.339> Iamque Chimaeriferae, cum sol grauis ureret arua,
<ovid. met. 6.340_340> Finibus in Lyciae longo dea fessa labore
<ovid. met. 6.341> Sidereo siccata sitim collegit ab aestu,
<ovid. met. 6.342> Vberaque ebiberant auidi lactantia nati.
<ovid. met. 6.343> Forte lacum mediocris aquae prospexit in imis
<ovid. met. 6.344> Vallibus: agrestes illic fruticosa legebant
<ovid. met. 6.345_345> Vimina cum iuncis gratamque paludibus uluam.
<ovid. met. 6.346> Accessit positoque genu Titania terram
<ovid. met. 6.347> Pressit, ut hauriret gelidos potura liquoris;
<ovid. met. 6.348> Rustica turba uetat, dea sic affata uetantes:
<ovid. met. 6.349>"Quid prohibetis aquis? usus communis aquarum est;
<ovid. met. 6.350_350> Nec solem proprium natura nec aera fecit
<ovid. met. 6.351> Nec tenues undas: ad publica munera ueni,
<ovid. met. 6.352> Quae tamen ut detis, supplex peto. non ego nostros
<ovid. met. 6.353> Abluere hic artus lassataque membra parabam,
<ovid. met. 6.354> Sed releuare sitim. caret os umore loquentis
<ovid. met. 6.355_355> Et fauces arent uixque est uia uocis in illis.
<ovid. met. 6.356> Haustus aquae mihi nectar erit, uitamque fatebor
<ovid. met. 6.357> Accepisse simul: uitam dederitis in unda.
<ovid. met. 6.358> Hi quoque uos moueant, qui nostro bracchia tendunt
<ovid. met. 6.359> Parua sinu." et casu tendebant bracchia nati.
<ovid. met. 6.360_360> Quem non blanda deae potuissent uerba mouere?
<ovid. met. 6.361> Hi tamen orantem perstant prohibere minasque,
<ovid. met. 6.362> Ni procul abscedat, conuiciaque insuper addunt;
<ovid. met. 6.363> Nec satis est, ipsos etiam pedibusque manuque
<ovid. met. 6.364> Turbauere lacus imoque e gurgite mollem
<ovid. met. 6.365_365> Huc illuc limum saltu mouere maligno.
<ovid. met. 6.366> Distulit ira sitim; neque enim iam filia Coei
<ovid. met. 6.367> Supplicat indignis nec dicere sustinet ultra
<ovid. met. 6.368> Verba minora dea tollensque ad sidera palmas
<ovid. met. 6.369>"Aeternum stagno" dixit "uiuatis in isto!"
<ovid. met. 6.370_370> Eueniunt optata deae: iuuat esse sub undis
<ovid. met. 6.371> Et modo tota caua submergere membra palude,
<ovid. met. 6.372> Nunc proferre caput, summo modo gurgite nare,
<ovid. met. 6.373> Saepe super ripam stagni considere, saepe
<ovid. met. 6.374> In gelidos resilire lacus; sed nunc quoque turpes
<ovid. met. 6.375_375> Litibus exercent linguas pulsoque pudore,
<ovid. met. 6.376> Quamuis sint sub aqua, sub aqua maledicere temptant.
<ovid. met. 6.377> Vox quoque iam rauca est inflataque colla tumescunt
<ovid. met. 6.378> Ipsaque dilatant patulos conuicia rictus.
<ovid. met. 6.379> Terga caput tangunt, colla intercepta uidentur,
<ovid. met. 6.380_380> Spina uiret, uenter, pars maxima corporis, albet
<ovid. met. 6.381> Limosoque nouae saliunt in gurgite ranae."
<ovid. met. 6.382> Sic ubi nescio quis Lycia de gente uirorum
<ovid. met. 6.383> Rettulit exitium, satyri reminiscitur alter,
<ovid. met. 6.384> Quem Tritoniaca Latous harundine uictum
<ovid. met. 6.385_385> Adfecit poena. "Quid me mihi detrahis?" inquit;
<ovid. met. 6.386>"A! piget, a! Non est" clamabat "tibia tanti!"
<ovid. met. 6.387> Clamanti cutis est summos direpta per artus
<ovid. met. 6.388> Nec quicquam nisi uulnus erat; cruor undique manat
<ovid. met. 6.389> Detectique patent nerui trepidaeque sine ulla
<ovid. met. 6.390_390> Pelle micant uenae; salientia uiscera possis
<ovid. met. 6.391> Et perlucentes numerare in pectore fibras.
<ovid. met. 6.392> Illum ruricolae, siluarum numina, Fauni
<ovid. met. 6.393> Et satyri fratres et tunc quoque carus Olympus
<ovid. met. 6.394> Et nymphae flerunt, et quisquis montibus illis
<ovid. met. 6.395_395> Lanigerosque greges armentaque bucera pauit.
<ovid. met. 6.396> Fertilis inmaduit madefactaque terra caducas
<ovid. met. 6.397> Concepit lacrimas ac uenis perbibit imis;
<ovid. met. 6.398> Quas ubi fecit aquam, uacuas emisit in auras.
<ovid. met. 6.399> Inde petens rapidum ripis decliuibus aequor
<ovid. met. 6.400_400> Marsya nomen habet, Phrygiae liquidissimus amnis.
<ovid. met. 6.401> Talibus extemplo redit ad praesentia dictis
<ovid. met. 6.402> Vulgus et exstinctum cum stirpe Amphiona luget;
<ovid. met. 6.403> Mater in inuidia est; hanc tunc quoque dicitur unus
<ovid. met. 6.404> Flesse Pelops umeroque, suas a pectore postquam
<ovid. met. 6.405_405> Deduxit uestis, ebur ostendisse sinistro.
<ovid. met. 6.406> Concolor hic umerus nascendi tempore dextro
<ovid. met. 6.407> Corporeusque fuit; manibus mox caesa paternis
<ovid. met. 6.408> Membra ferunt iunxisse deos, aliisque repertis,
<ovid. met. 6.409> Qui locus est iuguli medius summique lacerti,
<ovid. met. 6.410_410> Defuit: impositum est non conparentis in usum
<ovid. met. 6.411> Partis ebur, factoque Pelops fuit integer illo.
<ovid. met. 6.412> Finitimi proceres coeunt, urbesque propinquae
<ovid. met. 6.413> Orauere suos ire ad solacia reges,
<ovid. met. 6.414> Argosque et Sparte Pelopeiadesque Mycenae
<ovid. met. 6.415_415> Et nondum toruae Calydon inuisa Dianae
<ovid. met. 6.416> Orchomenosque ferax et nobilis aere Corinthus
<ovid. met. 6.417> Messeneque ferox Patraeque humilesque Cleonae
<ovid. met. 6.418> Et Nelea Pylos neque adhuc Pittheia Troezen,
<ovid. met. 6.419> Quaeque urbes aliae bimari clauduntur ab Isthmo,
<ovid. met. 6.420_420> Exteriusque sitae bimari spectantur ab Isthmo.
<ovid. met. 6.421> Credere quis posset? solae cessastis Athenae.
<ovid. met. 6.422> Obstitit officio bellum, subuectaque ponto
<ovid. met. 6.423> Barbara Mopsopios terrebant agmina muros.
<ovid. met. 6.424> Threicius Tereus haec auxiliaribus armis
<ovid. met. 6.425_425> Fuderat et clarum uincendo nomen habebat;
<ovid. met. 6.426> Quem sibi Pandion opibusque uirisque potentem
<ovid. met. 6.427> Et genus a magno ducentem forte Gradiuo
<ovid. met. 6.428> Conubio Procnes iunxit; non pronuba Iuno,
<ovid. met. 6.429> Non Hymenaeus adest, non illi Gratia lecto:
<ovid. met. 6.430_430> Eumenides tenuere faces de funere raptas,
<ovid. met. 6.431> Eumenides strauere torum tectoque profanus
<ovid. met. 6.432> Incubuit bubo thalamique in culmine sedit.
<ovid. met. 6.433> Hac aue coniuncti Procne Tereusque, parentes
<ovid. met. 6.434> Hac aue sunt facti; gratata est scilicet illis
<ovid. met. 6.435_435> Thracia, disque ipsis grates egere diemque,
<ovid. met. 6.436> Quaque data est claro Pandione nata tyranno
<ovid. met. 6.437> Quaque erat ortus Itys, festum iussere uocari:
<ovid. met. 6.438> Vsque adeo latet utilitas! - iam tempora Titan
<ovid. met. 6.439> Quinque per autumnos repetiti duxerat anni,
<ovid. met. 6.440_440> Cum blandita uiro Procne "si gratia" dixit
<ovid. met. 6.441>"Vlla mea est, uel me uisendam mitte sorori,
<ovid. met. 6.442> Vel soror huc ueniat! redituram tempore paruo
<ovid. met. 6.443> Promittes socero; magni mihi muneris instar
<ovid. met. 6.444> Germanam uidisse dabis." iubet ille carinas
<ovid. met. 6.445_445> In freta deduci ueloque et remige portus
<ovid. met. 6.446> Cecropios intrat Piraeaque litora tangit.
<ovid. met. 6.447> Vt primum soceri data copia, dextera dextrae
<ovid. met. 6.448> Iungitur et fausto committitur omine sermo.
<ovid. met. 6.449> Coeperat aduentus causam, mandata referre
<ovid. met. 6.450_450> Coniugis et celeres missae spondere recursus:
<ovid. met. 6.451> Ecce uenit magno diues Philomela paratu,
<ovid. met. 6.452> Diuitior forma, quales audire solemus
<ovid. met. 6.453> Naidas et dryadas mediis incedere siluis,
<ovid. met. 6.454> Si modo des illis cultus similesque paratus.
<ovid. met. 6.455_455> Non secus exarsit conspecta uirgine Tereus,
<ovid. met. 6.456> Quam siquis canis ignem supponat aristis
<ovid. met. 6.457> Aut frondem positasque cremet faenilibus herbas.
<ovid. met. 6.458> Digna quidem facies, sed et hunc innata libido
<ovid. met. 6.459> Exstimulat pronumque genus regionibus illis
<ovid. met. 6.460_460> In uenerem est: flagrat uitio gentisque suoque.
<ovid. met. 6.461> Inpetus est illi comitum corrumpere curam
<ovid. met. 6.462> Nutricisque fidem nec non ingentibus ipsam
<ovid. met. 6.463> Sollicitare datis totumque inpendere regnum,
<ovid. met. 6.464> Aut rapere et saeuo raptam defendere bello.
<ovid. met. 6.465_465> Et nihil est, quod non effreno captus amore
<ovid. met. 6.466> Ausit, nec capiunt inclusas pectora flammas.
<ovid. met. 6.467> Iamque moras male fert cupidoque reuertitur ore
<ovid. met. 6.468> Ad mandata Procnes et agit sua uota sub illa.
<ovid. met. 6.469> Facundum faciebat amor quotiensque rogabat
<ovid. met. 6.470_470> Vlterius iusto, Procnen ita uelle ferebat;
<ovid. met. 6.471> Addidit et lacrimas, tamquam mandasset et illas.
<ovid. met. 6.472> Pro superi, quantum mortalia pectora caecae
<ovid. met. 6.473> Noctis habent! ipso sceleris molimine Tereus
<ovid. met. 6.474> Creditur esse pius laudemque a crimine sumit.
<ovid. met. 6.475_475> Quid quod idem Philomela cupit patriosque lacertis
<ovid. met. 6.476> Blanda tenens umeros, ut eat uisura sororem,
<ovid. met. 6.477> Perque suam contraque suam petit ipsa salutem.
<ovid. met. 6.478> Spectat eam Tereus praecontrectatque uidendo
<ovid. met. 6.479> Osculaque et collo circumdata bracchia cernens
<ovid. met. 6.480_480> Omnia pro stimulis facibusque ciboque furoris
<ovid. met. 6.481> Accipit et, quotiens amplectitur illa parentem,
<ovid. met. 6.482> Esse parens uellet: neque enim minus inpius esset.
<ovid. met. 6.483> Vincitur ambarum genitor prece: gaudet agitque
<ovid. met. 6.484> Illa patri grates et successisse duabus
<ovid. met. 6.485_485> Id putat infelix, quod erat lugubre duabus.
<ovid. met. 6.486> Iam labor exiguus Phoebo restabat equique
<ovid. met. 6.487> Pulsabant pedibus spatium decliuis Olympi:
<ovid. met. 6.488> Regales epulae mensis et Bacchus in auro
<ovid. met. 6.489> Ponitur; hinc placido dantur sua corpora somno.
<ovid. met. 6.490_490> At rex Odrysius, quamuis secessit, in illa
<ovid. met. 6.491> Aestuat et, repetens faciem motusque manusque,
<ovid. met. 6.492> Qualia uult, fingit, quae nondum uidit et ignes
<ovid. met. 6.493> Ipse suos nutrit cura remouente soporem.
<ovid. met. 6.494> Lux erat, et generi dextram conplexus euntis
<ovid. met. 6.495_495> Pandion comitem lacrimis commendat obortis:
<ovid. met. 6.496>"Hanc ego, care gener, quoniam pia causa coegit,
<ovid. met. 6.497> Vt uoluere(==VOLUERE) ambae, uoluisti(==VOLUISTI) tu quoque, Tereu,
<ovid. met. 6.498> Do tibi perque fidem cognataque pectora supplex,
<ovid. met. 6.499> Per superos oro, patrio ut tuearis amore
<ovid. met. 6.500_500> Et mihi sollicito lenimen dulce senectae
<ovid. met. 6.501> Quam primum (omnis erit nobis mora longa) remittas.
<ovid. met. 6.502> Tu quoque quam primum (satis est procul esse sororem),
<ovid. met. 6.503> Si pietas ulla est, ad me, Philomela, redito."
<ovid. met. 6.504> Mandabat pariterque suae dabat oscula natae,
<ovid. met. 6.505_505> Et lacrimae mites inter mandata cadebant,
<ovid. met. 6.506> Vtque fide pignus dextras utriusque poposcit
<ovid. met. 6.507> Inter seque datas iunxit natamque nepotemque
<ovid. met. 6.508> Absentes pro se memori rogat ore salutent
<ovid. met. 6.509> Supremumque uale pleno singultibus ore
<ovid. met. 6.510_510> Vix dixit timuitque suae praesagia mentis.
<ovid. met. 6.511> Vt semel inposita est pictae Philomela carinae
<ovid. met. 6.512> Admotumque fretum remis tellusque repulsa est,
<ovid. met. 6.513>"Vicimus!" exclamat "mecum mea uota feruntur!"
<ovid. met. 6.514> Exultatque et uix animo sua gaudia differt
<ovid. met. 6.515_515> Barbarus et nusquam lumen detorquet ab illa,
<ovid. met. 6.516> Non aliter, quam cum pedibus praedator obuncis
<ovid. met. 6.517> Deposuit nido leporem Iouis ales in alto:
<ovid. met. 6.518> Nulla fuga est capto, spectat sua praemia raptor.
<ovid. met. 6.519> Iamque iter effectum iamque in sua litora fessis
<ovid. met. 6.520_520> Puppibus exierant, cum rex Pandione natam
<ovid. met. 6.521> In stabula alta trahit siluis obscura uetustis
<ovid. met. 6.522> Atque ibi pallentem trepidamque et cuncta timentem
<ovid. met. 6.523> Et iam cum lacrimis, ubi sit germana, rogantem
<ovid. met. 6.524> Includit fassusque nefas et uirginem et unam
<ovid. met. 6.525_525> Vi superat frustra clamato saepe parente,
<ovid. met. 6.526> Saepe sorore sua, magnis super omnia diuis.
<ovid. met. 6.527> Illa tremit uelut agna pauens, quae saucia cani
<ovid. met. 6.528> Ore excussa lupi nondum sibi tuta uidetur,
<ovid. met. 6.529> Vtque columba suo madefactis sanguine plumis
<ovid. met. 6.530_530> Horret adhuc auidosque timet, quibus haeserat, ungues.
<ovid. met. 6.531> Mox, ubi mens rediit, passos laniata capillos,
<ovid. met. 6.532> Lugenti similis, caesis plangore lacertis,
<ovid. met. 6.533> Intendens palmas "o diris barbare factis!
<ovid. met. 6.534> O crudelis!" ait "nec te mandata parentis
<ovid. met. 6.535_535> Cum lacrimis mouere piis nec cura sororis,
<ovid. met. 6.536> Nec mea uirginitas nec coniugialia iura.
<ovid. met. 6.537> Omnia turbasti: paelex ego facta sororis,
<ovid. met. 6.538> Tu geminus coniunx! hostis mihi debita poena.
<ovid. met. 6.539> Quin animam hanc, ne quod facinus tibi, perfide, restet,
<ovid. met. 6.540_540> Eripis? atque utinam fecisses ante nefandos
<ovid. met. 6.541> Concubitus! uacuas habuissem criminis umbras.
<ovid. met. 6.542> Si tamen haec superi cernunt, si numina diuum
<ovid. met. 6.543> Sunt aliquid, si non perierunt omnia mecum,
<ovid. met. 6.544> Quandocumque mihi poenas dabis. ipsa pudore
<ovid. met. 6.545_545> Proiecto tua facta loquar: si copia detur,
<ovid. met. 6.546> In populos ueniam; si siluis clausa tenebor,
<ovid. met. 6.547> Inplebo siluas et conscia saxa mouebo.
<ovid. met. 6.548> Audiet haec aether et si deus ullus in illo est."
<ovid. met. 6.549> Talibus ira feri postquam commota tyranni,
<ovid. met. 6.550_550> Nec minor hac metus est, causa stimulatus utraque,
<ovid. met. 6.551> Quo fuit accinctus, uagina liberat ensem
<ovid. met. 6.552> Adreptamque coma flexis post terga lacertis
<ovid. met. 6.553> Vincla pati cogit; iugulum Philomela parabat
<ovid. met. 6.554> Spemque suae mortis uiso conceperat ense:
<ovid. met. 6.555_555> Ille indignantem et nomen patris usque uocantem
<ovid. met. 6.556> Luctantemque loqui conprensam forcipe linguam
<ovid. met. 6.557> Abstulit ense fero; radix micat ultima linguae,
<ovid. met. 6.558> Ipsa iacet terraeque tremens inmurmurat atrae,
<ovid. met. 6.559> Vtque salire solet mutilatae cauda colubrae,
<ovid. met. 6.560_560> Palpitat et moriens dominae uestigia quaerit.
<ovid. met. 6.561> Hoc quoque post facinus (uix ausim credere) fertur
<ovid. met. 6.562> Saepe sua lacerum repetisse libidine corpus.
<ovid. met. 6.563> Sustinet ad Procnen post talia facta reuerti,
<ovid. met. 6.564> Coniuge quae uiso germanam quaerit; at ille
<ovid. met. 6.565_565> Dat gemitus fictos commentaque funera narrat;
<ovid. met. 6.566> Et lacrimae fecere fidem. uelamina Procne
<ovid. met. 6.567> Deripit ex umeris auro fulgentia lato
<ovid. met. 6.568> Induiturque atras uestes et inane sepulcrum
<ovid. met. 6.569> Constituit falsisque piacula manibus infert
<ovid. met. 6.570_570> Et luget non sic lugendae fata sororis.
<ovid. met. 6.571> Signa deus bis sex acto lustrauerat anno:
<ovid. met. 6.572> Quid faciat Philomela? fugam custodia claudit,
<ovid. met. 6.573> Structa rigent solido stabulorum moenia saxo,
<ovid. met. 6.574> Os mutum facti caret indice. grande doloris
<ovid. met. 6.575_575> Ingenium est, miserisque uenit sollertia rebus.
<ovid. met. 6.576> Stamina barbarica suspendit callida tela
<ovid. met. 6.577> Purpureasque notas filis intexuit albis,
<ovid. met. 6.578> Indicium sceleris, perfectaque tradidit uni,
<ovid. met. 6.579> Vtque ferat dominae, gestu rogat; illa rogata
<ovid. met. 6.580_580> Pertulit ad Procnen: nescit, quid tradat in illis.
<ovid. met. 6.581> Euoluit uestes saeui matrona tyranni
<ovid. met. 6.582> Fortunaeque suae carmen miserabile legit
<ovid. met. 6.583> Et (mirum potuisse) silet: dolor ora repressit,
<ovid. met. 6.584> Verbaque quaerenti satis indignantia linguae
<ovid. met. 6.585_585> Defuerunt, nec flere uacat, sed fasque nefasque
<ovid. met. 6.586> Confusura ruit poenaeque in imagine tota est.
<ovid. met. 6.587> Tempus erat, quo sacra solent trieterica Bacchi
<ovid. met. 6.588> Sithoniae celebrare nurus: nox conscia sacris.
<ovid. met. 6.589> Nocte sonat Rhodope tinnitibus aeris acuti;
<ovid. met. 6.590_590> Nocte sua est egressa domo regina deique
<ovid. met. 6.591> Ritibus instruitur furialiaque accipit arma:
<ovid. met. 6.592> Vite caput tegitur, lateri ceruina sinistro
<ovid. met. 6.593> Vellera dependent, umero leuis incubat hasta.
<ovid. met. 6.594> Concita per siluas turba comitante suarum
<ovid. met. 6.595_595> Terribilis Procne furiisque agitata doloris,
<ovid. met. 6.596> Bacche, tuas simulat; uenit ad stabula auia tandem
<ovid. met. 6.597> Exululatque euhoeque sonat portasque refringit
<ovid. met. 6.598> Germanamque rapit raptaeque insignia Bacchi
<ovid. met. 6.599> Induit et uultus hederarum frondibus abdit
<ovid. met. 6.600_600> Attonitamque trahens intra sua moenia ducit.
<ovid. met. 6.601> Vt sensit tetigisse domum Philomela nefandam,
<ovid. met. 6.602> Horruit infelix totoque expalluit ore;
<ovid. met. 6.603> Nacta locum Procne sacrorum pignora demit
<ovid. met. 6.604> Oraque deuelat miserae pudibunda sororis
<ovid. met. 6.605_605> Amplexumque petit; sed non attollere contra
<ovid. met. 6.606> Sustinet haec oculos, paelex sibi uisa sororis,
<ovid. met. 6.607> Deiectoque in humum uultu iurare uolenti
<ovid. met. 6.608> Testarique deos, per uim sibi dedecus illud
<ovid. met. 6.609> Illatum, pro uoce manus fuit. ardet et iram
<ovid. met. 6.610_610> Non capit ipsa suam Procne fletumque sororis
<ovid. met. 6.611> Corripiens "non est lacrimis hoc" inquit "agendum,
<ovid. met. 6.612> Sed ferro, sed siquid habes, quod uincere ferrum
<ovid. met. 6.613> Possit. in omne nefas ego me, germana, paraui;
<ovid. met. 6.614> Aut ego, cum facibus regalia tecta cremabo,
<ovid. met. 6.615_615> Artificem mediis inmittam Terea flammis,
<ovid. met. 6.616> Aut linguam aut oculos, et quae tibi membra pudorem
<ovid. met. 6.617> Abstulerunt, ferro rapiam aut per uulnera mille
<ovid. met. 6.618> Sontem animam expellam. magnum quodcumque paraui:
<ovid. met. 6.619> Quid sit, adhuc dubito." peragit dum talia Procne,
<ovid. met. 6.620_620> Ad matrem ueniebat Itys: quid possit, ab illo
<ovid. met. 6.621> Admonita est oculisque tuens inmitibus "a, quam
<ovid. met. 6.622> Es similis patri!" dixit nec plura locuta
<ovid. met. 6.623> Triste parat facinus tacitaque exaestuat ira.
<ovid. met. 6.624> Vt tamen accessit natus matrique salutem
<ovid. met. 6.625_625> Attulit et paruis adduxit colla lacertis
<ovid. met. 6.626> Mixtaque blanditiis puerilibus oscula iunxit,
<ovid. met. 6.627> Mota quidem est genetrix infractaque constitit ira,
<ovid. met. 6.628> Inuitique oculi lacrimis maduere coactis;
<ovid. met. 6.629> Sed simul ex nimia mentem pietate labare
<ovid. met. 6.630_630> Sensit, ab hoc iterum est ad uultus uersa sororis;
<ovid. met. 6.631> Inque uicem spectans ambos "cur admouet" inquit
<ovid. met. 6.632>"Alter blanditias, rapta silet altera lingua?
<ovid. met. 6.633> Quam uocat hic matrem, cur non uocat illa sororem?
<ovid. met. 6.634> Cui sis nupta, uide, Pandione nata, marito.
<ovid. met. 6.635_635> Degeneras! scelus est pietas in coniuge Tereo(==TERE.O)."
<ovid. met. 6.636> Nec mora, traxit Ityn, ueluti Gangetica ceruae
<ovid. met. 6.637> Lactentem fetum per siluas tigris opacas,
<ovid. met. 6.638> Vtque domus altae partem tenuere remotam,
<ovid. met. 6.639> Tendentemque manus et iam sua fata uidentem
<ovid. met. 6.640_640> Et "mater, mater" clamantem et colla petentem
<ovid. met. 6.641> Ense ferit Procne, lateri qua pectus adhaeret,
<ovid. met. 6.642> Nec uultum uertit; satis illi ad fata uel unum
<ovid. met. 6.643> Vulnus erat, iugulum ferro Philomela resoluit;
<ovid. met. 6.644> Viuaque adhuc animaeque aliquid retinentia membra
<ovid. met. 6.645_645> Dilaniant: pars inde cauis exsultat aenis,
<ovid. met. 6.646> Pars ueribus stridunt; manant penetralia tabo.
<ovid. met. 6.647> His adhibet coniunx ignarum Terea mensis
<ovid. met. 6.648> Et patrii moris sacrum mentita, quod uni
<ovid. met. 6.649> Fas sit adire uiro, comites famulosque remouit.
<ovid. met. 6.650_650> Ipse sedens solio Tereus sublimis auito
<ovid. met. 6.651> Vescitur inque suam sua uiscera congerit aluum.
<ovid. met. 6.652> Tantaque nox animi est: "Ityn huc accersite" dixit.
<ovid. met. 6.653> Dissimulare nequit crudelia gaudia Procne;
<ovid. met. 6.654> Iamque suae cupiens exsistere nuntia cladis
<ovid. met. 6.655_655>"Intus habes, quem poscis" ait. circumspicit ille
<ovid. met. 6.656> Atque, ubi sit, quaerit: quaerenti iterumque uocanti,
<ovid. met. 6.657> Sicut erat sparsis furiali caede capillis,
<ovid. met. 6.658> Prosiluit Ityosque caput Philomela cruentum
<ovid. met. 6.659> Misit in ora patris nec tempore maluit ullo
<ovid. met. 6.660_660> Posse loqui et meritis testari gaudia dictis.
<ovid. met. 6.661> Thracius ingenti mensas clamore repellit
<ovid. met. 6.662> Vipereasque ciet Stygia de ualle sorores
<ovid. met. 6.663> Et modo, si posset, reserato pectore diras
<ovid. met. 6.664> Egerere inde dapes inmersaque uiscera gestit,
<ovid. met. 6.665_665> Flet modo seque uocat bustum miserabile nati;
<ovid. met. 6.666> Nunc sequitur nudo genitas Pandione ferro.
<ovid. met. 6.667> Corpora Cecropidum pennis pendere putares:
<ovid. met. 6.668> Pendebant pennis. quarum petit altera siluas,
<ovid. met. 6.669> Altera tecta subit; neque adhuc de pectore caedis
<ovid. met. 6.670_670> Excessere notae, signataque sanguine pluma est.
<ovid. met. 6.671> Ille dolore suo poenaeque cupidine uelox
<ovid. met. 6.672> Vertitur in uolucrem, cui stant in uertice cristae,
<ovid. met. 6.673> Prominet inmodicum pro longa cuspide rostrum:
<ovid. met. 6.674> Nomen epops uolucri, facies armata uidetur.
<ovid. met. 6.675_675> Hic dolor ante diem longaeque extrema senectae
<ovid. met. 6.676> Tempora Tartareas Pandiona misit ad umbras;
<ovid. met. 6.677> Sceptra loci rerumque capit moderamen Erechtheus,
<ovid. met. 6.678> Iustitia dubium ualidisne potentior armis.
<ovid. met. 6.679> Quattuor ille quidem iuuenes totidemque crearat
<ovid. met. 6.680_680> Femineae sortis, sed erat par forma duarum;
<ovid. met. 6.681> E quibus Aeolides Cephalus te coniuge felix
<ovid. met. 6.682> Procri, fuit; Boreae Tereus Thracesque nocebant,
<ovid. met. 6.683> Dilectaque diu caruit deus Orithyia,
<ovid. met. 6.684> Dum rogat et precibus mauult quam uiribus uti.
<ovid. met. 6.685_685> Ast ubi blanditiis agitur nihil, horridus ira,
<ovid. met. 6.686> Quae solita est illi nimiumque domestica uento,
<ovid. met. 6.687>"Et merito!" dixit "quid enim mea tela reliqui,
<ovid. met. 6.688> Saeuitiam et uires iramque animosque minaces
<ovid. met. 6.689> Admouique preces, quarum me dedecet usus?
<ovid. met. 6.690_690> Apta mihi uis est: ui tristia nubila pello,
<ovid. met. 6.691> Vi freta concutio nodosaque robora uerto
<ovid. met. 6.692> Induroque niues et terras grandine pulso;
<ovid. met. 6.693> Idem ego cum fratres caelo sum nactus aperto
<ovid. met. 6.694>(Nam mihi campus is est), tanto molimine luctor,
<ovid. met. 6.695_695> Vt medius nostris concursibus insonet aether
<ovid. met. 6.696> Exsiliantque cauis elisi nubibus ignes;
<ovid. met. 6.697> Idem ego, cum subii conuexa foramina terrae
<ovid. met. 6.698> Supposuique ferox imis mea terga cauernis,
<ovid. met. 6.699> Sollicito manes totumque tremoribus orbem.
<ovid. met. 6.700_700> Hac ope debueram thalamos petiisse, socerque
<ovid. met. 6.701> Non orandus erat mihi, sed faciendus Erechtheus."
<ovid. met. 6.702> Haec Boreas aut his non inferiora locutus
<ovid. met. 6.703> Excussit pennas, quarum iactatibus omnis
<ovid. met. 6.704> Afflata est tellus latumque perhorruit aequor,
<ovid. met. 6.705_705> Puluereamque trahens per summa cacumina pallam
<ovid. met. 6.706> Verrit humum pauidamque metu caligine tectus
<ovid. met. 6.707> Orithyian amans fuluis amplectitur alis.
<ovid. met. 6.708> Dum uolat arserunt agitati fortius ignes,
<ovid. met. 6.709> Nec prius aerii cursus subpressit habenas,
<ovid. met. 6.710_710> Quam Ciconum tenuit populos et moenia raptor.
<ovid. met. 6.711> Illic et gelidi coniunx Actaea tyranni
<ovid. met. 6.712> Et genetrix facta est, partus enixa gemellos,
<ovid. met. 6.713> Cetera qui matris, pennas genitoris haberent.
<ovid. met. 6.714> Non tamen has una memorant cum corpore natas,
<ovid. met. 6.715_715> Barbaque dum rutilis aberat subnixa capillis,
<ovid. met. 6.716> Inplumes Calaisque puer Zetesque fuerunt;
<ovid. met. 6.717> Mox pariter pennae ritu coepere uolucrum
<ovid. met. 6.718> Cingere utrumque latus, pariter flauescere malae.
<ovid. met. 6.719> Ergo ubi concessit tempus puerile iuuentae,
<ovid. met. 6.720_720> Vellera cum Minyis nitido radiantia uillo
<ovid. met. 6.721> Per mare non notum prima petiere carina.
<ovid. met. 7.1> Iamque fretum Minyae Pagasaea puppe secabant,
<ovid. met. 7.2> Perpetuaque trahens inopem sub nocte senectam
<ovid. met. 7.3> Phineus uisus erat, iuuenesque Aquilone creati
<ovid. met. 7.4> Virgineas uolucres miseri senis ore fugarant,
<ovid. met. 7.5_5> Multaque perpessi claro sub Iasone tandem
<ovid. met. 7.6> Contigerant rapidas limosi Phasidos undas;
<ovid. met. 7.7> Dumque adeunt regem Phrixeaque uellera poscunt
<ovid. met. 7.8>+uisque datur numeris+ magnorum horrenda laborum,
<ovid. met. 7.9> Concipit interea ualidos Aeetias ignes
<ovid. met. 7.10_10> Et luctata diu, postquam ratione furorem
<ovid. met. 7.11> Vincere non poterat, "frustra, Medea, repugnas:
<ovid. met. 7.12> Nescio quis deus obstat" ait "mirumque quid hoc est,
<ovid. met. 7.13> Aut aliquid certe simile huic, quod amare uocatur.
<ovid. met. 7.14> Nam cur iussa patris nimium mihi dura uidentur?
<ovid. met. 7.15_15> Sunt quoque dura nimis! cur, quem modo denique uidi,
<ovid. met. 7.16> Ne pereat, timeo? quae tanti causa timoris?
<ovid. met. 7.17> Excute uirgineo conceptas pectore flammas,
<ovid. met. 7.18> Si potes, infelix. si possem, sanior essem;
<ovid. met. 7.19> Sed trahit inuitam noua uis, aliudque cupido,
<ovid. met. 7.20_20> Mens aliud suadet: uideo meliora proboque,
<ovid. met. 7.21> Deteriora sequor! quid in hospite, regia uirgo,
<ovid. met. 7.22> Vreris et thalamos alieni concipis orbis?
<ovid. met. 7.23> Haec quoque terra potest, quod ames, dare. uiuat an ille
<ovid. met. 7.24> Occidat, in dis est; uiuat tamen! idque precari
<ovid. met. 7.25_25> Vel sine amore licet; quid enim commisit Iason?
<ovid. met. 7.26> Quem nisi crudelem non tangat Iasonis aetas
<ovid. met. 7.27> Et genus et uirtus? quem non, ut cetera desint,
<ovid. met. 7.28> Ore mouere potest? certe mea pectora mouit.
<ovid. met. 7.29> At nisi opem tulero, taurorum adflabitur ore
<ovid. met. 7.30_30> Concurretque suae segetis tellure creatis
<ovid. met. 7.31> Hostibus aut auido dabitur fera praeda draconi.
<ovid. met. 7.32> Hoc ego si patiar, tum me de tigride natam,
<ovid. met. 7.33> Tum ferrum et scopulos gestare in corde fatebor.
<ovid. met. 7.34> Cur non et specto pereuntem oculosque uidendo
<ovid. met. 7.35_35> Conscelero? cur non tauros exhortor in illum
<ovid. met. 7.36> Terrigenasque feros insopitumque draconem?
<ovid. met. 7.37> Di meliora uelint. quamquam non ista precanda,
<ovid. met. 7.38> Sed facienda mihi. prodamne ego regna parentis,
<ovid. met. 7.39> Atque ope nescio quis seruabitur aduena nostra,
<ovid. met. 7.40_40> Vt per me sospes sine me det lintea uentis
<ovid. met. 7.41> Virque sit alterius, poenae Medea relinquar?
<ovid. met. 7.42> Si facere hoc aliamue potest praeponere nobis,
<ovid. met. 7.43> Occidat ingratus! sed non is uultus in illo,
<ovid. met. 7.44> Non ea nobilitas animo est, ea gratia formae,
<ovid. met. 7.45_45> Vt timeam fraudem meritique obliuia nostri.
<ovid. met. 7.46> Et dabit ante fidem cogamque in foedera testes
<ovid. met. 7.47> Esse deos. quid tuta times? accingere et omnem
<ovid. met. 7.48> Pelle moram! tibi se semper debebit Iason,
<ovid. met. 7.49> Te face sollemni iunget sibi, perque Pelasgas
<ovid. met. 7.50_50> Seruatrix urbes matrum celebrabere turba.
<ovid. met. 7.51> Ergo ego germanam fratremque patremque deosque
<ovid. met. 7.52> Et natale solum uentis ablata relinquam?
<ovid. met. 7.53> Nempe pater saeuus, nempe est mea barbara tellus,
<ovid. met. 7.54> Frater adhuc infans. stant mecum uota sororis,
<ovid. met. 7.55_55> Maximus intra me deus est. non magna relinquam,
<ovid. met. 7.56> Magna sequar: titulum seruatae pubis Achiuae
<ovid. met. 7.57> Notitiamque loci melioris et oppida, quorum
<ovid. met. 7.58> Hic quoque fama uiget, cultusque artesque locorum,
<ovid. met. 7.59> Quemque ego cum rebus, quas totus possidet orbis,
<ovid. met. 7.60_60> Aesoniden mutasse uelim, quo coniuge felix
<ovid. met. 7.61> Et dis cara ferar et uertice sidera tangam.
<ovid. met. 7.62> Quid quod nescio qui mediis occurrere in undis
<ovid. met. 7.63> Dicuntur montes ratibusque inimica Charybdis
<ovid. met. 7.64> Nunc sorbere fretum, nunc reddere, cinctaque saeuis
<ovid. met. 7.65_65> Scylla rapax canibus Siculo latrare profundo?
<ovid. met. 7.66> Nempe tenens, quod amo, gremioque in Iasonis haerens
<ovid. met. 7.67> Per freta longa ferar: nihil illum amplexa uerebor,
<ovid. met. 7.68> Aut, siquid metuam, metuam de coniuge solo.
<ovid. met. 7.69> Coniugiumne putas speciosaque nomina culpae
<ovid. met. 7.70_70> Inponis, Medea, tuae? - quin adspice, quantum
<ovid. met. 7.71> Adgrediare nefas, et, dum licet, effuge crimen."
<ovid. met. 7.72> Dixit, et ante oculos rectum pietasque pudorque
<ovid. met. 7.73> Constiterant, et uicta dabat iam terga Cupido.
<ovid. met. 7.74> Ibat ad antiquas Hecates Perseidos aras,
<ovid. met. 7.75_75> Quas nemus umbrosum secretaque silua tegebat,
<ovid. met. 7.76> Et iam fortis erat, pulsusque resederat ardor,
<ovid. met. 7.77> Cum uidet Aesoniden, extinctaque flamma reluxit.
<ovid. met. 7.78> Erubuere genae, totoque recanduit ore,
<ovid. met. 7.79> Vtque solet uentis alimenta adsumere, quaeque
<ovid. met. 7.80_80> Parua sub inducta latuit scintilla fauilla,
<ovid. met. 7.81> Crescere et in ueteres agitata resurgere uires,
<ovid. met. 7.82> Sic iam lenis amor, iam quem languere putares,
<ovid. met. 7.83> Vt uidit iuuenem, specie praesentis inarsit,
<ovid. met. 7.84> Et casu solito formosior Aesone natus
<ovid. met. 7.85_85> Illa luce fuit: posses ignoscere amanti.
<ovid. met. 7.86> Spectat et in uultu ueluti tum denique uiso
<ovid. met. 7.87> Lumina fixa tenet nec se mortalia demens
<ovid. met. 7.88> Ora uidere putat nec se declinat ab illo.
<ovid. met. 7.89> Vt uero coepitque loqui dextramque prehendit
<ovid. met. 7.90_90> Hospes et auxilium submissa uoce rogauit
<ovid. met. 7.91> Promisitque torum, lacrimis ait illa profusis:
<ovid. met. 7.92>"Quid faciam, uideo, nec me ignorantia ueri
<ovid. met. 7.93> Decipiet, sed amor. seruabere munere nostro:
<ovid. met. 7.94> Seruatus promissa dato!" per sacra triformis
<ovid. met. 7.95_95> Ille deae, lucoque foret quod numen in illo,
<ovid. met. 7.96> Perque patrem soceri cernentem cuncta futuri
<ovid. met. 7.97> Euentusque suos et tanta pericula iurat;
<ovid. met. 7.98> Creditus accepit cantatas protinus herbas
<ovid. met. 7.99> Edidicitque usum laetusque in tecta recessit.
<ovid. met. 7.100_100> Postera depulerat stellas aurora micantes:
<ovid. met. 7.101> Conueniunt populi sacrum Mauortis in aruum
<ovid. met. 7.102> Consistuntque iugis; medio rex ipse resedit
<ovid. met. 7.103> Agmine purpureus sceptroque insignis eburno.
<ovid. met. 7.104> Ecce adamanteis Vulcanum naribus efflant
<ovid. met. 7.105_105> Aeripedes tauri, tactaeque uaporibus herbae
<ovid. met. 7.106> Ardent; utque solent pleni resonare camini,
<ovid. met. 7.107> Aut ubi terrena silices fornace soluti
<ovid. met. 7.108> Concipiunt ignem liquidarum adspergine aquarum,
<ovid. met. 7.109> Pectora sic intus clausas uoluentia flammas
<ovid. met. 7.110_110> Gutturaque usta sonant. tamen illis Aesone natus
<ovid. met. 7.111> Obuius it: uertere truces uenientis ad ora
<ovid. met. 7.112> Terribiles uultus praefixaque cornua ferro
<ovid. met. 7.113> Puluereumque solum pede pulsauere bisulco
<ovid. met. 7.114> Fumificisque locum mugitibus impleuerunt.
<ovid. met. 7.115_115> Deriguere metu Minyae; subit ille nec illos
<ovid. met. 7.116> Sensit anhelantes (tantum medicamina possunt)
<ovid. met. 7.117> Pendulaque audaci mulcet palearia dextra
<ovid. met. 7.118> Suppositosque iugo pondus graue cogit aratri
<ovid. met. 7.119> Ducere et insuetum ferro proscindere campum.
<ovid. met. 7.120_120> Mirantur Colchi, Minyae clamoribus augent
<ovid. met. 7.121> Adiciuntque animos. galea tum sumit aena
<ovid. met. 7.122> Vipereos dentes et aratos spargit in agros.
<ovid. met. 7.123> Semina mollit humus ualido praetincta ueneno,
<ovid. met. 7.124> Et crescunt fiuntque sati noua corpora dentes;
<ovid. met. 7.125_125> Vtque hominis speciem materna sumit in aluo
<ovid. met. 7.126> Perque suos intus numeros conponitur infans
<ovid. met. 7.127> Nec nisi maturus communes exit in auras,
<ovid. met. 7.128> Sic, ubi uisceribus grauidae telluris imago
<ovid. met. 7.129> Effecta est hominis, feto consurgit in aruo,
<ovid. met. 7.130_130> Quodque magis mirum est, simul edita concutit arma.
<ovid. met. 7.131> Quos ubi uiderunt praeacutae(==PRA:EACUTA.E) cuspidis hastas
<ovid. met. 7.132> In caput Haemonii iuuenis torquere parantes,
<ovid. met. 7.133> Demisere metu uultumque animumque Pelasgi.
<ovid. met. 7.134> Ipsa quoque extimuit, quae tutum fecerat illum,
<ovid. met. 7.135_135> Vtque peti uidit iuuenem tot ab hostibus unum,
<ovid. met. 7.136> Palluit et subito sine sanguine frigida sedit;
<ovid. met. 7.137> Neue parum ualeant a se data gramina, carmen
<ovid. met. 7.138> Auxiliare canit secretasque aduocat artes.
<ovid. met. 7.139> Ille grauem medios silicem iaculatus in hostes
<ovid. met. 7.140_140> A se depulsum Martem conuertit in ipsos:
<ovid. met. 7.141> Terrigenae pereunt per mutua uulnera fratres
<ovid. met. 7.142> Ciuilique cadunt acie. gratantur Achiui
<ovid. met. 7.143> Victoremque tenent auidisque amplexibus haerent.
<ovid. met. 7.144> Tu quoque uictorem complecti, barbara, uelles;
<ovid. met. 7.145_145> Sed te, ne faceres, tenuit reuerentia famae:
<ovid. met. 7.146> Obstitit incepto pudor. at conplexa fuisses ...
<ovid. met. 7.147> Quod licet, adfectu tacito laetaris agisque
<ovid. met. 7.148> Carminibus grates et dis auctoribus horum.
<ovid. met. 7.149> Peruigilem superest herbis sopire draconem,
<ovid. met. 7.150_150> Qui crista linguisque tribus praesignis et uncis
<ovid. met. 7.151> Dentibus horrendus custos erat arboris aureae.
<ovid. met. 7.152> Hunc postquam sparsit Lethaei gramine suci
<ovid. met. 7.153> Verbaque ter dixit placidos facientia somnos,
<ovid. met. 7.154> Quae mare turbatum, quae concita flumina sistunt,
<ovid. met. 7.155_155> Somnus in ignotos oculos ubi uenit, et auro
<ovid. met. 7.156> Heros Aesonius potitur spolioque superbus
<ovid. met. 7.157> Muneris auctorem secum, spolia altera, portans,
<ovid. met. 7.158> Victor Iolciacos tetigit cum coniuge portus.
<ovid. met. 7.159> Haemoniae matres pro gnatis dona receptis
<ovid. met. 7.160_160> Grandaeuique ferunt patres congestaque flamma
<ovid. met. 7.161> Tura liquefaciunt, inductaque cornibus aurum
<ovid. met. 7.162> Victima uota facit; sed abest gratantibus Aeson
<ovid. met. 7.163> Iam propior leto fessusque senilibus annis,
<ovid. met. 7.164> Cum sic Aesonides: "o cui debere salutem
<ovid. met. 7.165_165> Confiteor, coniunx, quamquam mihi cuncta dedisti
<ovid. met. 7.166> Excessitque fidem meritorum summa tuorum,
<ovid. met. 7.167> Si tamen hoc possunt (quid enim non carmina possunt?),
<ovid. met. 7.168> Deme meis annis et demptos adde parenti!"
<ovid. met. 7.169> Nec tenuit lacrimas: mota est pietate rogantis,
<ovid. met. 7.170_170> Dissimilemque animum subiit Aeeta relictus;
<ovid. met. 7.171> Nec tamen adfectus tales confessa "quod" inquit
<ovid. met. 7.172>"Excidit ore tuo, coniunx, scelus? ergo ego cuiquam
<ovid. met. 7.173> Posse tuae uideor spatium transcribere uitae?
<ovid. met. 7.174> Nec sinat hoc Hecate, nec tu petis aequa, sed isto,
<ovid. met. 7.175_175> Quod petis, experiar maius dare munus, Iason.
<ovid. met. 7.176> Arte mea soceri longum temptabimus aeuum,
<ovid. met. 7.177> Non annis renouare tuis, modo diua triformis
<ovid. met. 7.178> Adiuuet et praesens ingentibus adnuat ausis."
<ovid. met. 7.179> Tres aberant noctes, ut cornua tota coirent
<ovid. met. 7.180_180> Efficerentque orbem. postquam plenissima fulsit
<ovid. met. 7.181> Et solida terras spectauit imagine luna,
<ovid. met. 7.182> Egreditur tectis uestes induta recinctas,
<ovid. met. 7.183> Nuda pedem, nudos umeris infusa capillos,
<ovid. met. 7.184> Fertque uagos mediae per muta silentia noctis
<ovid. met. 7.185_185> Incomitata gradus. homines uolucresque ferasque
<ovid. met. 7.186> Soluerat alta quies: nullo cum murmure serpit ...
<ovid. met. 7.186a_186a> Sopitae similis, nullo cum murmure serpens;
<ovid. met. 7.187> Inmotaeque silent frondes, silet umidus aer;
<ovid. met. 7.188> Sidera sola micant; ad quae sua bracchia tendens
<ovid. met. 7.189> Ter se conuertit, ter sumptis flumine crinem
<ovid. met. 7.190_190> Inrorauit aquis ternisque ululatibus ora
<ovid. met. 7.191> Soluit et in dura submisso poplite terra
<ovid. met. 7.192>"Nox" ait "arcanis fidissima, quaeque diurnis
<ovid. met. 7.193> Aurea cum luna succeditis ignibus astra,
<ovid. met. 7.194> Tuque triceps Hecate, quae coeptis conscia nostris
<ovid. met. 7.195_195> Adiutrixque uenis cantusque artisque magorum,
<ovid. met. 7.196> Quaeque magos, Tellus, pollentibus instruis herbis,
<ovid. met. 7.197> Auraeque et uenti montesque amnesque lacusque
<ovid. met. 7.198> Dique omnes nemorum dique omnes noctis adeste.
<ovid. met. 7.199> Quorum ope, cum uolui(==VOLUI), ripis mirantibus amnes
<ovid. met. 7.200_200> In fontes rediere suos, concussaque sisto,
<ovid. met. 7.201> Stantia concutio cantu freta, nubila pello
<ovid. met. 7.202> Nubilaque induco, uentos abigoque uocoque,
<ovid. met. 7.203> Vipereas rumpo uerbis et carmine fauces,
<ovid. met. 7.204> Viuaque saxa sua conuulsaque robora terra
<ovid. met. 7.205_205> Et siluas moueo iubeoque tremescere montes
<ovid. met. 7.206> Et mugire solum manesque exire sepulcris.
<ovid. met. 7.207> Te quoque, Luna, traho, quamuis Temesaea labores
<ovid. met. 7.208> Aera tuos minuant; currus quoque carmine nostro
<ovid. met. 7.209> Pallet aui, pallet nostris Aurora uenenis.
<ovid. met. 7.210_210> Vos mihi taurorum flammas hebetastis et unco
<ovid. met. 7.211> Inpatiens oneris collum pressistis aratro,
<ovid. met. 7.212> Vos serpentigenis in se fera bella dedistis
<ovid. met. 7.213> Custodemque rudem somno sopistis et aurum
<ovid. met. 7.214> Vindice decepto Graias misistis in urbes.
<ovid. met. 7.215_215> Nunc opus est sucis, per quos renouata senectus
<ovid. met. 7.216> In florem redeat primosque reconligat annos.
<ovid. met. 7.217> Et dabitis! neque enim micuerunt sidera frustra
<ovid. met. 7.218> Nec frustra uolucrum tractus ceruice draconum
<ovid. met. 7.219> Currus adest." aderat demissus ab aethere currus.
<ovid. met. 7.220_220> Quo simul adscendit frenataque colla draconum
<ovid. met. 7.221> Permulsit manibusque leues agitauit habenas,
<ovid. met. 7.222> Sublimis rapitur subiectaque Thessala Tempe
<ovid. met. 7.223> Despicit et +Cretes+ regionibus adplicat angues
<ovid. met. 7.224> Et, quas Ossa tulit, quas altus Pelion herbas
<ovid. met. 7.225_225> Othrysque Pindusque et Pindo maior Olympus,
<ovid. met. 7.226> Perspicit et placitas partim radice reuellit,
<ovid. met. 7.227> Partim succidit curuamine falcis aenae.
<ovid. met. 7.228> Multa quoque Apidani placuerunt gramina ripis,
<ovid. met. 7.229> Multa quoque Amphrysi, neque eras inmunis, Enipeu;
<ovid. met. 7.230_230> Nec non Peneos, nec non Spercheides undae
<ovid. met. 7.231> Contribuere aliquid iuncosaque litora Boebes.
<ovid. met. 7.232> Carpsit et Euboica uiuax Anthedone gramen,
<ovid. met. 7.233> Nondum mutato uulgatum corpore Glauci.
<ovid. met. 7.234> Et iam nona dies curru pennisque draconum
<ovid. met. 7.235_235> Nonaque nox omnes lustrantem uiderat agros,
<ovid. met. 7.236> Cum rediit; neque erant tacti nisi odore dracones
<ovid. met. 7.237> Et tamen annosae pellem posuere senectae.
<ovid. met. 7.238> Constitit adueniens citra limenque foresque
<ovid. met. 7.239> Et tantum caelo tegitur refugitque uiriles
<ovid. met. 7.240_240> Contactus statuitque aras e caespite binas,
<ovid. met. 7.241> Dexteriore Hecates, ast laeua parte Iuuentae.
<ovid. met. 7.242> Has ubi uerbenis siluaque incinxit agresti,
<ovid. met. 7.243> Haud procul egesta scrobibus tellure duabus
<ovid. met. 7.244> Sacra facit cultrosque in guttura uelleris atri
<ovid. met. 7.245_245> Conicit et patulas perfundit sanguine fossas.
<ovid. met. 7.246> Tum super inuergens liquidi carchesia uini
<ovid. met. 7.247> Alteraque inuergens tepidi carchesia lactis
<ovid. met. 7.248> Verba simul fundit terrenaque numina lenit
<ovid. met. 7.249> Vmbrarumque rogat rapta cum coniuge regem,
<ovid. met. 7.250_250> Ne properent artus anima fraudare senili.
<ovid. met. 7.251> Quos ubi placauit precibusque et murmure longo,
<ovid. met. 7.252> Aesonis effetum proferri corpus ad auras
<ovid. met. 7.253> Iussit et in plenos resolutum carmine somnos
<ovid. met. 7.254> Exanimi similem stratis porrexit in herbis.
<ovid. met. 7.255_255> Hinc procul Aesoniden, procul hinc iubet ire ministros,
<ovid. met. 7.256> Et monet arcanis oculos remouere profanos.
<ovid. met. 7.257> Diffugiunt iussi, passis Medea capillis
<ovid. met. 7.258> Bacchantum ritu flagrantes circuit aras
<ovid. met. 7.259> Multifidasque faces in fossa sanguinis atra
<ovid. met. 7.260_260> Tingit et infectas geminis accendit in aris
<ovid. met. 7.261> Terque senem flamma, ter aqua, ter sulphure lustrat.
<ovid. met. 7.262> Interea ualidum posito medicamen aeno
<ovid. met. 7.263> Feruet et exsultat spumisque tumentibus albet.
<ovid. met. 7.264> Illic Haemonia radices ualle resectas
<ovid. met. 7.265_265> Seminaque floresque et sucos incoquit atros.
<ovid. met. 7.266> Adicit extremo lapides Oriente petitos
<ovid. met. 7.267> Et, quas Oceani refluum mare lauit, harenas;
<ovid. met. 7.268> Addit et exceptas luna pernocte pruinas
<ovid. met. 7.269> Et strigis infames ipsis cum carnibus alas
<ovid. met. 7.270_270> Inque uirum soliti uultus mutare ferinos
<ovid. met. 7.271> Ambigui prosecta lupi; nec defuit illis
<ovid. met. 7.272> Squamea Cinyphii tenuis membrana chelydri
<ovid. met. 7.273> Viuacisque iecur cerui, quibus insuper addit
<ovid. met. 7.274> Ora caputque nouem cornicis saecula passae.
<ovid. met. 7.275_275> His et mille aliis postquam sine nomine rebus
<ovid. met. 7.276> Propositum instruxit mortali barbara maius,
<ovid. met. 7.277> Arenti ramo iampridem mitis oliuae
<ovid. met. 7.278> Omnia confudit summisque inmiscuit ima.
<ovid. met. 7.279> Ecce uetus calido uersatus stipes aeno
<ovid. met. 7.280_280> Fit uiridis primo nec longo tempore frondes
<ovid. met. 7.281> Induit et subito grauidis oneratur oliuis;
<ovid. met. 7.282> At quacumque caui spumas eiecit aeni
<ovid. met. 7.283> Ignis et in terram guttae cecidere calentes,
<ovid. met. 7.284> Vernat humus, floresque et mollia pabula surgunt.
<ovid. met. 7.285_285> Quae simul ac uidit, stricto Medea recludit
<ovid. met. 7.286> Ense senis iugulum ueteremque exire cruorem
<ovid. met. 7.287> Passa replet sucis; quos postquam conbibit Aeson
<ovid. met. 7.288> Aut ore acceptos aut uulnere, barba comaeque
<ovid. met. 7.289> Canitie posita nigrum rapuere colorem,
<ovid. met. 7.290_290> Pulsa fugit macies, abeunt pallorque situsque,
<ovid. met. 7.291> Adiectoque cauae supplentur corpore rugae,
<ovid. met. 7.292> Membraque luxuriant: Aeson miratur et olim
<ovid. met. 7.293> Ante quater denos hunc se reminiscitur annos.
<ovid. met. 7.294> Viderat ex alto tanti miracula monstri
<ovid. met. 7.295_295> Liber et admonitus iuuenes nutricibus annos
<ovid. met. 7.296> Posse suis reddi capit hoc a Colchide munus.
<ovid. met. 7.297> Neue doli cessent, odium cum coniuge falsum
<ovid. met. 7.298> Phasias adsimulat Peliaeque ad limina supplex
<ovid. met. 7.299> Confugit, atque illam, quoniam grauis ipse senecta est,
<ovid. met. 7.300_300> Excipiunt natae; quas tempore callida paruo
<ovid. met. 7.301> Colchis amicitiae mendacis imagine cepit,
<ovid. met. 7.302> Dumque refert inter meritorum maxima demptos
<ovid. met. 7.303> Aesonis esse situs atque hac in parte moratur,
<ovid. met. 7.304> Spes est uirginibus Pelia subiecta creatis
<ovid. met. 7.305_305> Arte suum parili reuirescere posse parentem,
<ovid. met. 7.306> Idque petunt pretiumque iubent sine fine pacisci.
<ovid. met. 7.307> Illa breui spatio silet et dubitare uidetur
<ovid. met. 7.308> Suspenditque animos ficta grauitate rogantes;
<ovid. met. 7.309> Mox, ubi pollicita est, "quo sit fiducia maior
<ovid. met. 7.310_310> Muneris huius" ait, "qui uestras maximus aeuo est
<ovid. met. 7.311> Dux gregis inter oues, agnus medicamine fiet."
<ovid. met. 7.312> Protinus innumeris effetus laniger annis
<ovid. met. 7.313> Attrahitur flexo circum caua tempora cornu;
<ovid. met. 7.314> Cuius ut Haemonio marcentia guttura cultro
<ovid. met. 7.315_315> Fodit et exiguo maculauit sanguine ferrum,
<ovid. met. 7.316> Membra simul pecudis ualidosque uenefica sucos
<ovid. met. 7.317> Mergit in aere cauo: minuunt ea corporis artus
<ovid. met. 7.318> Cornuaque exurunt nec non cum cornibus annos,
<ovid. met. 7.319> Et tener auditur medio balatus aeno;
<ovid. met. 7.320_320> Nec mora, balatum mirantibus exsilit agnus
<ovid. met. 7.321> Lasciuitque fuga lactantiaque ubera quaerit.
<ovid. met. 7.322> Obstipuere satae Pelia, promissaque postquam
<ovid. met. 7.323> Exhibuere fidem, tum uero inpensius instant.
<ovid. met. 7.324> Ter iuga Phoebus equis in Hibero flumine mersis
<ovid. met. 7.325_325> Dempserat, et quarta radiantia nocte micabant
<ovid. met. 7.326> Sidera, cum rapido fallax Aeetias igni
<ovid. met. 7.327> Inponit purum laticem et sine uiribus herbas;
<ovid. met. 7.328> Iamque neci similis resoluto corpore regem
<ovid. met. 7.329> Et cum rege suo custodes somnus habebat,
<ovid. met. 7.330_330> Quem dederant cantus magicaeque potentia linguae;
<ovid. met. 7.331> Intrarant iussae cum Colchide limina natae
<ovid. met. 7.332> Ambierantque torum: "quid nunc dubitatis inertes?
<ovid. met. 7.333> Stringite" ait "gladios ueteremque haurite cruorem,
<ovid. met. 7.334> Vt repleam uacuas iuuenali sanguine uenas.
<ovid. met. 7.335_335> In manibus uestris uita est aetasque parentis:
<ovid. met. 7.336> Si pietas ulla est nec spes agitatis inanes,
<ovid. met. 7.337> Officium praestate patri telisque senectam
<ovid. met. 7.338> Exigite et saniem coniecto emittite ferro!"
<ovid. met. 7.339> His, ut quaeque pia est, hortatibus inpia prima est
<ovid. met. 7.340_340> Et, ne sit scelerata, facit scelus; haud tamen ictus
<ovid. met. 7.341> Vlla suos spectare potest, oculosque reflectunt
<ovid. met. 7.342> Caecaque dant saeuis auersae uulnera dextris.
<ovid. met. 7.343> Ille cruore fluens cubito tamen adleuat artus
<ovid. met. 7.344> Semilacerque toro temptat consurgere et inter
<ovid. met. 7.345_345> Tot medius gladios pallentia bracchia tendens
<ovid. met. 7.346>"Quid facitis, gnatae? quis uos in fata parentis
<ovid. met. 7.347> Armat?" ait: cecidere illis animique manusque;
<ovid. met. 7.348> Plura locuturo cum uerbis guttura Colchis
<ovid. met. 7.349> Abstulit et calidis laniatum mersit in undis.
<ovid. met. 7.350_350> Quodnisi pennatis serpentibus isset in auras,
<ovid. met. 7.351> Non exempta foret poenae: fugit alta superque
<ovid. met. 7.352> Pelion umbrosum, Philyreia tecta, superque
<ovid. met. 7.353> Othryn et euentu ueteris loca nota Cerambi:
<ovid. met. 7.354> Hic ope nympharum sublatus in aera pennis,
<ovid. met. 7.355_355> Cum grauis infuso tellus foret obruta ponto,
<ovid. met. 7.356> Deucalioneas effugit inobrutus undas.
<ovid. met. 7.357> Aeoliam Pitanen a laeua parte reliquit
<ovid. met. 7.358> Factaque de saxo longi simulacra draconis
<ovid. met. 7.359> Idaeumque nemus, quo nati furta, iuuencum,
<ovid. met. 7.360_360> Occuluit Liber falsi sub imagine cerui,
<ovid. met. 7.361> Quaque pater Corythi parua tumulatus harena est,
<ovid. met. 7.362> Et quos Maera nouo latratu terruit agros,
<ovid. met. 7.363> Eurypylique urbem, qua Coae cornua matres
<ovid. met. 7.364> Gesserunt, tum cum discederet Herculis agmen,
<ovid. met. 7.365_365> Phoebeamque Rhodon et Ialysios Telchinas,
<ovid. met. 7.366> Quorum oculos ipso uitiantes omnia uisu
<ovid. met. 7.367> Iuppiter exosus fraternis subdidit undis.
<ovid. met. 7.368> Transit et antiquae Cartheia moenia Ceae,
<ovid. met. 7.369> Qua pater Alcidamas placidam de corpore natae
<ovid. met. 7.370_370> Miraturus erat nasci potuisse columbam.
<ovid. met. 7.371> Inde lacus Hyries uidet et Cycneia Tempe,
<ovid. met. 7.372> Quae subitus celebrauit olor: nam Phyllius illic
<ovid. met. 7.373> Imperio pueri uolucresque ferumque leonem
<ovid. met. 7.374> Tradiderat domitos; taurum quoque uincere iussus
<ovid. met. 7.375_375> Vicerat et stricto totiens iratus amore
<ovid. met. 7.376> Praemia poscenti taurum suprema negabat;
<ovid. met. 7.377> Ille indignatus "cupies dare" dixit et alto
<ovid. met. 7.378> Desiluit saxo. cuncti cecidisse putabant:
<ovid. met. 7.379> Factus olor niueis pendebat in aere pennis.
<ovid. met. 7.380_380> At genetrix Hyrie, seruati nescia, flendo
<ovid. met. 7.381> Delicuit stagnumque suo de nomine fecit.
<ovid. met. 7.382> Adiacet his Pleuron, in qua trepidantibus alis
<ovid. met. 7.383> Ophias effugit natorum uulnera Combe.
<ovid. met. 7.384> Inde Calaureae Letoidos adspicit arua
<ovid. met. 7.385_385> In uolucrem uersi cum coniuge conscia regis.
<ovid. met. 7.386> Dextra Cyllene est, in qua cum matre Menephron
<ovid. met. 7.387> Concubiturus erat saeuarum more ferarum.
<ovid. met. 7.388> Cephison procul hinc deflentem fata nepotis
<ovid. met. 7.389> Respicit in tumidam phocen ab Apolline uersi
<ovid. met. 7.390_390> Eumelique domum lugentis in aere natum.
<ovid. met. 7.391> Tandem uipereis Ephyren Pirenida pennis
<ovid. met. 7.392> Contigit: hic aeuo ueteres mortalia primo
<ovid. met. 7.393> Corpora uulgarunt pluuialibus edita fungis.
<ovid. met. 7.394> Sed postquam Colchis arsit noua nupta uenenis
<ovid. met. 7.395_395> Flagrantemque domum regis mare uidit utrumque,
<ovid. met. 7.396> Sanguine natorum perfunditur inpius ensis,
<ovid. met. 7.397> Vltaque se male mater Iasonis effugit arma.
<ovid. met. 7.398> Hinc Titaniacis ablata draconibus intrat
<ovid. met. 7.399> Palladias arces, quae te, iustissima Phene,
<ovid. met. 7.400_400> Teque, senex Peripha, pariter uidere uolantes
<ovid. met. 7.401> Innixamque nouis neptem Polypemonis alis.
<ovid. met. 7.402> Excipit hanc Aegeus facto damnandus in uno;
<ovid. met. 7.403> Nec satis hospitium est: thalami quoque foedere iungit.
<ovid. met. 7.404> Iamque aderat Theseus, proles ignara parenti,
<ovid. met. 7.405_405> Et uirtute sua bimarem pacauerat Isthmon:
<ovid. met. 7.406> Huius in exitium miscet Medea, quod olim
<ovid. met. 7.407> Attulerat secum Scythicis aconiton ab oris.
<ovid. met. 7.408> Illud Echidneae memorant e dentibus ortum
<ovid. met. 7.409> Esse canis; specus est tenebroso caecus hiatu,
<ovid. met. 7.410_410> Est uia decliuis, per quam Tirynthius heros
<ovid. met. 7.411> Restantem contraque diem radiosque micantes
<ovid. met. 7.412> Obliquantem oculos nexis adamante catenis
<ovid. met. 7.413> Cerberon abstraxit, rabida qui concitus ira
<ovid. met. 7.414> Inpleuit pariter ternis latratibus auras
<ovid. met. 7.415_415> Et sparsit uirides spumis albentibus agros;
<ovid. met. 7.416> Has concresse putant nactasque alimenta feracis
<ovid. met. 7.417> Fecundique soli uires cepisse nocendi,
<ovid. met. 7.418> Quae quia nascuntur dura uiuacia caute,
<ovid. met. 7.419> Agrestes aconita uocant; ea coniugis astu
<ovid. met. 7.420_420> Ipse parens Aegeus nato porrexit ut hosti.
<ovid. met. 7.421> Sumpserat ignara Theseus data pocula dextra,
<ovid. met. 7.422> Cum pater in capulo gladii cognouit eburno
<ovid. met. 7.423> Signa sui generis facinusque excussit ab ore;
<ovid. met. 7.424> Effugit illa necem nebulis per carmina motis.
<ovid. met. 7.425_425> At genitor, quamquam laetatur sospite nato,
<ovid. met. 7.426> Attonitus tamen est ingens discrimine paruo
<ovid. met. 7.427> Committi potuisse nefas; fouet ignibus aras
<ovid. met. 7.428> Muneribusque deos inplet, feriuntque secures
<ovid. met. 7.429> Colla torosa boum uinctorum tempora uittis.
<ovid. met. 7.430_430> Nullus Erechthidis fertur celebratior illo
<ovid. met. 7.431> Inluxisse dies; agitant conuiuia patres
<ovid. met. 7.432> Et medium uulgus, nec non et carmina uino
<ovid. met. 7.433> Ingenium faciente canunt: "te, maxime Theseu,
<ovid. met. 7.434> Mirata est Marathon Cretaei sanguine tauri,
<ovid. met. 7.435_435> Quodque suis securus arat Cromyona colonus,
<ovid. met. 7.436> Munus opusque tuum est; tellus Epidauria per te
<ovid. met. 7.437> Clauigeram uidit Vulcani occumbere prolem,
<ovid. met. 7.438> Vidit et inmitem Cephisias ora Procrusten;
<ovid. met. 7.439> Cercyonis letum uidit Cerealis Eleusin.
<ovid. met. 7.440_440> Occidit ille Sinis magnis male uiribus usus,
<ovid. met. 7.441> Qui poterat curuare trabes et agebat ab alto
<ovid. met. 7.442> Ad terram late sparsuras corpora pinus.
<ovid. met. 7.443> Tutus ad Alcathoen, Lelegeia moenia, limes
<ovid. met. 7.444> Conposito Scirone patet, sparsisque latronis
<ovid. met. 7.445_445> Terra negat sedem, sedem negat ossibus unda,
<ovid. met. 7.446> Quae iactata diu fertur durasse uetustas
<ovid. met. 7.447> In scopulos; scopulis nomen Scironis inhaeret.
<ovid. met. 7.448> Si titulos annosque tuos numerare uelimus,
<ovid. met. 7.449> Facta premant annos. pro te, fortissime, uota
<ovid. met. 7.450_450> Publica suscipimus, bacchi tibi sumimus haustus."
<ovid. met. 7.451> Consonat adsensu populi precibusque fauentum
<ovid. met. 7.452> Regia, nec tota tristis locus ullus in urbe est.
<ovid. met. 7.453> Nec tamen (usque adeo nulla est sincera uoluptas,
<ovid. met. 7.454> Sollicitumque aliquid laetis interuenit) Aegeus
<ovid. met. 7.455_455> Gaudia percepit nato secura recepto:
<ovid. met. 7.456> Bella parat Minos; qui quamquam milite, quamquam
<ovid. met. 7.457> Classe ualet, patria tamen est firmissimus ira
<ovid. met. 7.458> Androgeique necem iustis ulciscitur armis.
<ovid. met. 7.459> Ante tamen bello uires adquirit amicas,
<ovid. met. 7.460_460> Quaque potens habitus, uolucri freta classe pererrat.
<ovid. met. 7.461> Hinc Anaphen sibi iungit et Astypaleia regna,
<ovid. met. 7.462> Promissis Anaphen, regna Astypaleia bello;
<ovid. met. 7.463> Hinc humilem Myconon cretosaque rura Cimoli
<ovid. met. 7.464> Florentemque thymo Cythnon planamque Seriphon
<ovid. met. 7.465_465> Marmoreamque Paron, quamque inpia prodidit Arne
<ovid. met. 7.466>+Sithon+: accepto, quod auara poposcerat, auro
<ovid. met. 7.467> Mutata est in auem, quae nunc quoque diligit aurum,
<ovid. met. 7.468> Nigra pedes, nigris uelata monedula pennis.
<ovid. met. 7.469> At non Oliaros Didymeque et Tenos et Andros
<ovid. met. 7.470_470> Et Gyaros nitidaeque ferax Peparethos oliuae
<ovid. met. 7.471> Gnosiacas iuuere rates. latere inde sinistro
<ovid. met. 7.472> Oenopiam Minos petit, Aeacideia regna:
<ovid. met. 7.473> Oenopiam ueteres appellauere, sed ipse
<ovid. met. 7.474> Aeacus Aeginam genetricis nomine dixit.
<ovid. met. 7.475_475> Turba ruit tantaeque uirum cognoscere famae
<ovid. met. 7.476> Expetit; occurrunt illi Telamonque minorque
<ovid. met. 7.477> Quam Telamon Peleus et proles tertia Phocus,
<ovid. met. 7.478> Ipse quoque egreditur tardus grauitate senili
<ovid. met. 7.479> Aeacus et, quae sit ueniendi causa, requirit.
<ovid. met. 7.480_480> Admonitus patrii luctus suspirat et illi
<ovid. met. 7.481> Dicta refert rector populorum talia centum:
<ovid. met. 7.482>"Arma iuues oro pro gnato sumpta piaeque
<ovid. met. 7.483> Pars sis militiae: tumulo solacia posco."
<ovid. met. 7.484> Huic Asopiades "petis inrita" dixit "et urbi
<ovid. met. 7.485_485> Non facienda meae; neque enim coniunctior ulla
<ovid. met. 7.486> Cecropidis quam est haec tellus: ea foedera nobis."
<ovid. met. 7.487> Tristis abit "stabunt"que "tibi tua foedera magno"
<ovid. met. 7.488> Dixit et utilius bellum putat esse minari,
<ovid. met. 7.489> Quam gerere atque suas ibi praeconsumere uires.
<ovid. met. 7.490_490> Classis ab Oenopiis etiamnum Lyctia muris
<ovid. met. 7.491> Spectari poterat, cum pleno concita uelo
<ovid. met. 7.492> Attica puppis adest in portusque intrat amicos,
<ovid. met. 7.493> Quae Cephalum patriaeque simul mandata ferebat.
<ovid. met. 7.494> Aeacidae longo iuuenes post tempore uisum
<ovid. met. 7.495_495> Agnouere tamen Cephalum dextrasque dedere
<ovid. met. 7.496> Inque patris duxere domum. spectabilis heros
<ovid. met. 7.497> Et ueteris retinens etiamnum pignora formae
<ovid. met. 7.498> Ingreditur ramumque tenens popularis oliuae
<ovid. met. 7.499> Et dextra laeuaque duos aetate minores
<ovid. met. 7.500_500> Maior habet, Clyton et Buten, Pallante creatos.
<ovid. met. 7.501> Postquam congressus primi sua uerba tulerunt,
<ovid. met. 7.502> Cecropidae Cephalus peragit mandata rogatque
<ovid. met. 7.503> Auxilium foedusque refert et iura parentum
<ovid. met. 7.504> Imperiumque peti totius Achaidos addit.
<ovid. met. 7.505_505> Sic ubi mandatam iuuit facundia causam,
<ovid. met. 7.506> Aeacus in capulo sceptri nitente sinistra
<ovid. met. 7.507>"Ne petite auxilium, sed sumite", dixit, "Athenae,
<ovid. met. 7.508> Nec dubie uires, quas haec habet insula, uestras
<ovid. met. 7.509> Dicite, et omnia, quae rerum status iste mearum ...
<ovid. met. 7.510_510> Robora non desunt: superat mihi miles et hostis.
<ovid. met. 7.511> Gratia dis, felix et inexcusabile tempus."
<ovid. met. 7.512>"Immo ita sit", Cephalus "crescat tua ciuibus opto
<ovid. met. 7.513> Vrbs" ait; adueniens equidem modo gaudia cepi,
<ovid. met. 7.514> Cum tam pulchra mihi, tam par aetate iuuentus
<ovid. met. 7.515_515> Obuia processit; multos tamen inde requiro,
<ovid. met. 7.516> Quos quondam uidi uestra prius urbe receptus."
<ovid. met. 7.517> Aeacus ingemuit tristique ita uoce locutus:
<ovid. met. 7.518>"Flebile principium melior fortuna secuta est:
<ovid. met. 7.519> Hanc utinam possem uobis memorare sine illo!
<ovid. met. 7.520_520> Ordine nunc repetam, neu longa ambage morer uos:
<ovid. met. 7.521> Ossa cinisque iacent, memori quos mente requiris;
<ovid. met. 7.522> Et quota pars illi rerum periere mearum!
<ovid. met. 7.523> Dira lues ira populis Iunonis iniquae
<ovid. met. 7.524> Incidit exosae dictas a paelice terras.
<ovid. met. 7.525_525> Dum uisum mortale malum tantaeque latebat
<ovid. met. 7.526> Causa nocens cladis, pugnatum est arte medendi;
<ovid. met. 7.527> Exitium superabat opem, quae uicta iacebat.
<ovid. met. 7.528> Principio caelum spissa caligine terras
<ovid. met. 7.529> Pressit et ignauos inclusit nubibus aestus,
<ovid. met. 7.530_530> Dumque quater iunctis expleuit cornibus orbem
<ovid. met. 7.531> Luna, quater plenum tenuata retexuit orbem,
<ovid. met. 7.532> Letiferis calidi spirarunt aestibus austri.
<ovid. met. 7.533> Constat et in fontes uitium uenisse lacusque,
<ovid. met. 7.534> Miliaque incultos serpentum multa per agros
<ovid. met. 7.535_535> Errasse atque suis fluuios temerasse uenenis.
<ovid. met. 7.536> Strage canum primo uolucrumque ouiumque boumque
<ovid. met. 7.537> Inque feris subiti deprensa potentia morbi.
<ovid. met. 7.538> Concidere infelix ualidos miratur arator
<ovid. met. 7.539> Inter opus tauros medioque recumbere sulco;
<ovid. met. 7.540_540> Lanigeris gregibus balatus dantibus aegros
<ovid. met. 7.541> Sponte sua lanaeque cadunt et corpora tabent;
<ovid. met. 7.542> Acer equus quondam magnaeque in puluere famae
<ovid. met. 7.543> Degenerat palmas ueterumque oblitus honorum
<ovid. met. 7.544> Ad praesepe gemit longo moriturus inerti;
<ovid. met. 7.545_545> Non aper irasci meminit, non fidere cursu
<ovid. met. 7.546> Cerua nec armentis incurrere fortibus ursi.
<ovid. met. 7.547> Omnia languor habet: siluisque agrisque uiisque
<ovid. met. 7.548> Corpora foeda iacent, uitiantur odoribus aurae.
<ovid. met. 7.549> Mira loquar: non illa canes auidaeque uolucres,
<ovid. met. 7.550_550> Non cani tetigere lupi; dilapsa liquescunt,
<ovid. met. 7.551> Adflatuque nocent et agunt contagia late.
<ovid. met. 7.552> Peruenit ad miseros damno grauiore colonos
<ovid. met. 7.553> Pestis et in magnae dominatur moenibus urbis.
<ovid. met. 7.554> Viscera torrentur primo, flammaeque latentis
<ovid. met. 7.555_555> Indicium rubor est et ductus anhelitus; igni
<ovid. met. 7.556> Aspera lingua tumet, tepidisque arentia uentis
<ovid. met. 7.557> Ora patent, auraeque graues captantur hiatu.
<ovid. met. 7.558> Non stratum, non ulla pati uelamina possunt,
<ovid. met. 7.559> Dura sed in terra ponunt praecordia, nec fit
<ovid. met. 7.560_560> Corpus humo gelidum, sed humus de corpore feruet,
<ovid. met. 7.561> Nec moderator adest, inque ipsos saeua medentes
<ovid. met. 7.562> Erumpit clades, obsuntque auctoribus artes.
<ovid. met. 7.563> Quo propior quisque est seruitque(==SERVITQVE) fidelius aegro,
<ovid. met. 7.564> In partem leti citius uenit, utque salutis
<ovid. met. 7.565_565> Spes abiit finemque uident in funere morbi,
<ovid. met. 7.566> Indulgent animis et nulla, quid utile, cura est:
<ovid. met. 7.567> Vtile enim nihil est. passim positoque pudore
<ovid. met. 7.568> Fontibus et fluuiis puteisque capacibus haerent,
<ovid. met. 7.569> Nec sitis est extincta prius quam uita bibendo;
<ovid. met. 7.570_570> Inde graues multi nequeunt consurgere et ipsis
<ovid. met. 7.571> Inmoriuntur aquis; aliquis tamen haurit et illas.
<ovid. met. 7.572> Tantaque sunt miseris inuisi taedia lecti:
<ovid. met. 7.573> Prosiliunt aut, si prohibent consistere uires,
<ovid. met. 7.574> Corpora deuoluunt in humum fugiuntque penates
<ovid. met. 7.575_575> Quisque suos, sua cuique domus funesta uidetur
<ovid. met. 7.576> Et, quia causa latet, locus est in crimine paruus.
<ovid. met. 7.577> Semianimes errare uiis, dum stare ualebant,
<ovid. met. 7.578> Adspiceres, flentes alios terraque iacentes
<ovid. met. 7.579> Lassaque uersantes supremo lumina motu
<ovid. met. 7.580_580> Membraque pendentis tendunt ad sidera caeli,
<ovid. met. 7.581> Hic illic, ubi mors deprenderat, exhalantes.
<ovid. met. 7.582> Quid mihi tunc animi fuit? an, quod debuit esse,
<ovid. met. 7.583> Vt uitam odissem et cuperem pars esse meorum?
<ovid. met. 7.584> Quo se cumque acies oculorum flexerat, illic
<ovid. met. 7.585_585> Vulgus erat stratum, ueluti cum putria motis
<ovid. met. 7.586> Poma cadunt ramis agitataque ilice glandes.
<ovid. met. 7.587> Templa uides contra gradibus sublimia longis
<ovid. met. 7.588>(Iuppiter illa tenet): quis non altaribus illis
<ovid. met. 7.589> Inrita tura dedit? quotiens pro coniuge coniunx,
<ovid. met. 7.590_590> Pro gnato genitor, dum uerba precantia dicit,
<ovid. met. 7.591> Non exoratis animam finiuit in aris,
<ovid. met. 7.592> Inque manu turis pars inconsumpta reperta est!
<ovid. met. 7.593> Admoti quotiens templis, dum uota sacerdos
<ovid. met. 7.594> Concipit et fundit purum inter cornua uinum,
<ovid. met. 7.595_595> Haud exspectato ceciderunt uulnere tauri!
<ovid. met. 7.596> Ipse ego sacra Ioui pro me patriaque tribusque
<ovid. met. 7.597> Cum facerem natis, mugitus uictima diros
<ovid. met. 7.598> Edidit et subito conlapsa sine ictibus ullis
<ovid. met. 7.599> Exiguo tinxit subiectos sanguine cultros.
<ovid. met. 7.600_600> Exta quoque aegra notas ueri monitusque deorum
<ovid. met. 7.601> Perdiderant: tristes penetrant ad uiscera morbi.
<ovid. met. 7.602> Ante sacros uidi proiecta cadauera postes;
<ovid. met. 7.603> Ante ipsas, quo mors foret inuidiosior, aras
<ovid. met. 7.604> Pars animam laqueo claudunt mortisque timorem
<ovid. met. 7.605_605> Morte fugant ultroque uocant uenientia fata.
<ovid. met. 7.606> Corpora missa neci nullis de more feruntur
<ovid. met. 7.607> Funeribus: neque enim capiebant funera portae;
<ovid. met. 7.608> Aut inhumata premunt terras aut dantur in altos
<ovid. met. 7.609> Indotata rogos. et iam reuerentia nulla est,
<ovid. met. 7.610_610> Deque rogis pugnant alienisque ignibus ardent.
<ovid. met. 7.611> Qui lacriment, desunt, indefletaeque uagantur
<ovid. met. 7.612> Natorumque uirumque animae iuuenumque senumque,
<ovid. met. 7.613> Nec locus in tumulos, nec sufficit arbor in ignes.
<ovid. met. 7.614> Attonitus tanto miserarum turbine rerum
<ovid. met. 7.615_615>"Iuppiter o! dixi "si te non falsa loquuntur
<ovid. met. 7.616> Dicta sub amplexus Aeginae Asopidos isse
<ovid. met. 7.617> Nec te, magne pater, nostri pudet esse parentem,
<ovid. met. 7.618> Aut mihi redde meos, aut me quoque conde sepulcro."
<ovid. met. 7.619> Ille notam fulgore dedit tonitruque secundo:
<ovid. met. 7.620_620>"Accipio, sintque ista, precor, felicia mentis
<ovid. met. 7.621> Signa tuae" dixi; "quod das mihi, pigneror omen."
<ovid. met. 7.622> Forte fuit iuxta patulis rarissima ramis
<ovid. met. 7.623> Sacra Ioui quercus de semine Dodonaeo:
<ovid. met. 7.624> Hic nos frugilegas adspeximus agmine longo
<ovid. met. 7.625_625> Grande onus exiguo formicas ore gerentes
<ovid. met. 7.626> Rugosoque suum seruantes cortice callem;
<ovid. met. 7.627> Dum numerum miror, "totidem, pater optime," dixi
<ovid. met. 7.628>"Tu mihi da ciues et inania moenia supple."
<ovid. met. 7.629> Intremuit ramisque sonum sine flamine motis
<ovid. met. 7.630_630> Alta dedit quercus: pauido mihi membra timore
<ovid. met. 7.631> Horruerant stabantque comae; tamen oscula terrae
<ovid. met. 7.632> Roboribusque dedi nec me sperare fatebar,
<ovid. met. 7.633> Sperabam tamen atque animo mea uota fouebam.
<ovid. met. 7.634> Nox subit, et curis exercita corpora somnus
<ovid. met. 7.635_635> Occupat: ante oculos eadem mihi quercus adesse
<ovid. met. 7.636> Et promittere idem totidemque animalia ramis
<ovid. met. 7.637> Ferre suis uisa est pariterque tremescere motu
<ovid. met. 7.638> Graniferumque agmen subiectis spargere in aruis,
<ovid. met. 7.639> Crescere desubito et maius maiusque uideri
<ovid. met. 7.640_640> Ac se tollere humo rectoque adsistere trunco
<ovid. met. 7.641> Et maciem numerumque pedum nigrumque colorem
<ovid. met. 7.642> Ponere et humanam membris inducere formam.
<ovid. met. 7.643> Somnus abit. damno uigilans mea uisa querorque
<ovid. met. 7.644> In superis opis esse nihil; at in aedibus ingens
<ovid. met. 7.645_645> Murmur erat, uocesque hominum exaudire uidebar
<ovid. met. 7.646> Iam mihi desuetas. dum suspicor has quoque somni
<ovid. met. 7.647> Esse, uenit Telamon properus foribusque reclusis
<ovid. met. 7.648>"Speque fideque, pater," dixit "maiora uidebis.
<ovid. met. 7.649> Egredere!" egredior, qualesque in imagine somni
<ovid. met. 7.650_650> Visus eram uidisse uiros, ex ordine tales
<ovid. met. 7.651> Adspicio noscoque: adeunt regemque salutant.
<ovid. met. 7.652> Vota Ioui soluo populisque recentibus urbem
<ovid. met. 7.653> Partior et uacuos priscis cultoribus agros
<ovid. met. 7.654> Myrmidonasque uoco nec origine nomina fraudo.
<ovid. met. 7.655_655> Corpora uidisti: mores, quos ante gerebant,
<ovid. met. 7.656> Nunc quoque habent; parcum genus est patiensque laborum
<ovid. met. 7.657> Quaesitique tenax et quod quaesita reseruet.
<ovid. met. 7.658> Hi te ad bella pares annis animisque sequentur,
<ovid. met. 7.659> Cum primum, qui te feliciter attulit, eurus"
<ovid. met. 7.660_660>(Eurus enim attulerat) "fuerit mutatus in austros."
<ovid. met. 7.661> Talibus atque aliis longum sermonibus illi
<ovid. met. 7.662> Inpleuere diem: lucis pars optima mensae
<ovid. met. 7.663> Est data, nox somnis; iubar aureus extulerat sol;
<ovid. met. 7.664> Flabat adhuc eurus redituraque uela tenebat:
<ovid. met. 7.665_665> Ad Cephalum Pallante sati, cui grandior aetas,
<ovid. met. 7.666> Ad regem Cephalus simul et Pallante creati
<ovid. met. 7.667> Conueniunt, sed adhuc regem sopor altus habebat.
<ovid. met. 7.668> Excipit Aeacides illos in limine Phocus;
<ovid. met. 7.669> Nam Telamon fraterque uiros ad bella legebant.
<ovid. met. 7.670_670> Phocus in interius spatium pulchrosque recessus
<ovid. met. 7.671> Cecropidas ducit, cum quis simul ipse resedit.
<ovid. met. 7.672> Adspicit Aeoliden ignota ex arbore factum
<ovid. met. 7.673> Ferre manu iaculum, cuius fuit aurea cuspis;
<ovid. met. 7.674> Pauca prius mediis sermonibus ante locutus
<ovid. met. 7.675_675>"Sum nemorum studiosus" ait "caedisque ferinae;
<ovid. met. 7.676> Qua tamen e silua teneas hastile recisum,
<ovid. met. 7.677> Iamdudum dubito: certe, si fraxinus esset,
<ovid. met. 7.678> Fulua colore foret; si cornus, nodus inesset;
<ovid. met. 7.679> Vnde sit, ignoro. sed non formosius isto
<ovid. met. 7.680_680> Viderunt oculi telum iaculabile nostri."
<ovid. met. 7.681> Excipit Actaeis e fratribus alter et "usum
<ovid. met. 7.682> Maiorem specie mirabere" dixit "in isto.
<ovid. met. 7.683> Consequitur, quodcumque petit, fortunaque missum
<ovid. met. 7.684> Non regit, et reuolat nullo referente cruentum."
<ovid. met. 7.685_685> Tum uero iuuenis Nereius omnia quaerit,
<ovid. met. 7.686> Cur sit et unde datum, quis tanti muneris auctor;
<ovid. met. 7.687> Quae petit, ille refert et cetera: nota pudori,
<ovid. met. 7.688> Qua tulerit mercede, silet tactusque dolore
<ovid. met. 7.689> Coniugis amissae lacrimis ita fatur obortis:
<ovid. met. 7.690_690>"Hoc me, nate dea, (quis possit credere?) telum
<ovid. met. 7.691> Flere facit facietque diu, si uiuere nobis
<ovid. met. 7.692> Fata diu dederint: hoc me cum coniuge cara
<ovid. met. 7.693> Perdidit; hoc utinam caruissem munere semper!
<ovid. met. 7.694> Procris erat, si forte magis peruenit ad aures
<ovid. met. 7.695_695> Orithyia tuas, raptae soror Orithyiae,
<ovid. met. 7.696> Si faciem moresque uelis conferre duarum,
<ovid. met. 7.697> Dignior ipsa rapi. pater hanc mihi iunxit Erechtheus,
<ovid. met. 7.698> Hanc mihi iunxit amor: felix dicebar eramque;
<ovid. met. 7.699> Non ita dis uisum est, aut nunc quoque forsitan essem.
<ovid. met. 7.700_700> Alter agebatur post sacra iugalia mensis,
<ovid. met. 7.701> Cum me cornigeris tendentem retia ceruis
<ovid. met. 7.702> Vertice de summo semper florentis Hymetti
<ovid. met. 7.703> Lutea mane uidet pulsis Aurora tenebris
<ovid. met. 7.704> Inuitumque rapit. liceat mihi uera referre
<ovid. met. 7.705_705> Pace deae: quod sit roseo spectabilis ore,
<ovid. met. 7.706> Quod teneat lucis, teneat confinia noctis,
<ovid. met. 7.707> Nectareis quod alatur aquis, ego - Procrin amabam:
<ovid. met. 7.708> Pectore Procris erat, Procris mihi semper in ore.
<ovid. met. 7.709> Sacra tori coitusque nouos thalamosque recentes
<ovid. met. 7.710_710> Primaque deserti referebam foedera lecti;
<ovid. met. 7.711> Mota dea est et "siste tuas, ingrate, querellas:
<ovid. met. 7.712> Procrin habe!" dixit, "quodsi mea prouida mens est,
<ovid. met. 7.713> Non habuisse uoles" meque illi irata remisit.
<ovid. met. 7.714> Dum redeo mecumque deae memorata retracto,
<ovid. met. 7.715_715> Esse metus coepit, ne iura iugalia coniunx
<ovid. met. 7.716> Non bene seruasset: facies aetasque iubebat
<ovid. met. 7.717> Credere adulterium, prohibebant credere mores;
<ovid. met. 7.718> Sed tamen afueram, sed et haec erat, unde redibam,
<ovid. met. 7.719> Criminis exemplum, sed cuncta timemus amantes.
<ovid. met. 7.720_720> Quaerere, quod doleam, statuo donisque pudicam
<ovid. met. 7.721> Sollicitare fidem. fauet huic Aurora timori
<ovid. met. 7.722> Inmutatque meam (uideor sensisse) figuram.
<ovid. met. 7.723> Palladias ineo non cognoscendus Athenas
<ovid. met. 7.724> Ingrediorque domum: culpa domus ipsa carebat
<ovid. met. 7.725_725> Castaque signa dabat dominoque erat anxia rapto;
<ovid. met. 7.726> Vix aditus per mille dolos ad Erechthida factus.
<ovid. met. 7.727> Vt uidi, obstipui meditataque paene reliqui
<ovid. met. 7.728> Temptamenta fide; male me, quin uera faterer,
<ovid. met. 7.729> Continui, male, quin, ut oportuit, oscula ferrem.
<ovid. met. 7.730_730> Tristis erat (sed nulla tamen formosior illa
<ovid. met. 7.731> Esse potest tristi) desiderioque dolebat
<ovid. met. 7.732> Coniugis abrepti. tu conlige, qualis in illa,
<ovid. met. 7.733> Phoce, decor fuerit, quam sic dolor ipse decebat.
<ovid. met. 7.734> Quid referam, quotiens temptamina nostra pudici
<ovid. met. 7.735_735> Reppulerint mores, quotiens "ego" dixerit "uni
<ovid. met. 7.736> Seruor; ubicumque(==UBI+CUMQVE) est, uni mea gaudia seruo?"
<ovid. met. 7.737> Cui non ista fide satis experientia sano
<ovid. met. 7.738> Magna foret? non sum contentus et in mea pugno
<ovid. met. 7.739> Vulnera; dum census dare me pro nocte loquendo
<ovid. met. 7.740_740> Muneraque augendo tandem dubitare coegi,
<ovid. met. 7.741> Exclamo male fictor: "adest male fictus adulter,
<ovid. met. 7.742> Verus eram coniunx: me, perfida, teste teneris!"
<ovid. met. 7.743> Illa nihil; tacito tantummodo uicta pudore
<ovid. met. 7.744> Insidiosa malo cum coniuge limina fugit
<ovid. met. 7.745_745> Offensaque mei genus omne perosa uirorum
<ovid. met. 7.746> Montibus errabat studiis operata Dianae.
<ovid. met. 7.747> Tum mihi deserto uiolentior ignis ad ossa
<ovid. met. 7.748> Peruenit: orabam ueniam et peccasse fatebar
<ovid. met. 7.749> Et potuisse datis simili succumbere culpae
<ovid. met. 7.750_750> Me quoque muneribus, si munera tanta darentur.
<ovid. met. 7.751> Haec mihi confesso, laesum prius ulta pudorem,
<ovid. met. 7.752> Redditur et dulces concorditer exigit annos.
<ovid. met. 7.753> Dat mihi praeterea, tamquam se parua dedisset
<ovid. met. 7.754> Dona, canem munus, quem cum sua traderet illi
<ovid. met. 7.755_755> Cynthia, "currendo superabit" dixerat "omnes."
<ovid. met. 7.756> Dat simul et iaculum, quod nos, ut cernis, habemus.
<ovid. met. 7.757> Muneris alterius quae sit fortuna, requiris?
<ovid. met. 7.758> Accipe mirandum: nouitate mouebere facti.
<ovid. met. 7.759> Carmina Laiades non intellecta priorum
<ovid. met. 7.760_760> Soluerat ingeniis, et praecipitata iacebat
<ovid. met. 7.761> Inmemor ambagum uates obscura suarum;
<ovid. met. 7.762>[Scilicet alma Themis, nec talia linquit inulta]
<ovid. met. 7.763> Protinus Aoniis inmittitur altera Thebis
<ovid. met. 7.764> Pestis, et exitio multi pecorumque suoque
<ovid. met. 7.765_765> Rurigenae pauere feram: uicina iuuentus
<ovid. met. 7.766> Venimus et latos indagine cinximus agros.
<ovid. met. 7.767> Illa leui uelox superabat retia saltu
<ovid. met. 7.768> Summaque transibat positarum lina plagarum.
<ovid. met. 7.769> Copula detrahitur canibus, quos illa sequentes
<ovid. met. 7.770_770> Effugit et coetum non segnior alite ludit.
<ovid. met. 7.771> Poscor et ipse meum consensu Laelapa magno:
<ovid. met. 7.772> Muneris hoc nomen; iamdudum uincula pugnat
<ovid. met. 7.773> Exuere ipse sibi colloque morantia tendit.
<ovid. met. 7.774> Vix bene missus erat, nec iam poteramus, ubi esset,
<ovid. met. 7.775_775> Scire; pedum calidus uestigia puluis habebat,
<ovid. met. 7.776> Ipse oculis ereptus erat: non ocior illo
<ovid. met. 7.777> Hasta nec exutae contorto uerbere glandes
<ovid. met. 7.778> Nec Gortyniaco calamus leuis exit ab arcu.
<ovid. met. 7.779> Collis apex medii subiectis inminet aruis:
<ovid. met. 7.780_780> Tollor eo capioque noui spectacula cursus,
<ovid. met. 7.781> Quo modo deprendi, modo se subducere ab ipso
<ovid. met. 7.782> Vulnere uisa fera est; nec limite callida recto
<ovid. met. 7.783> In spatiumque fugit, sed decipit ora sequentis
<ovid. met. 7.784> Et redit in gyrum, ne sit suus impetus hosti;
<ovid. met. 7.785_785> Inminet hic sequiturque parem similisque tenenti
<ovid. met. 7.786> Non tenet et uanos exercet in aera motus.
<ovid. met. 7.787> Ad iaculi uertebar opem; quod dextera librat
<ovid. met. 7.788> Dum mea, dum digitos amentis addere tempto,
<ovid. met. 7.789> Lumina deflexi reuocataque rursus eodem
<ovid. met. 7.790_790> Rettuleram: medio (mirum) duo marmora campo
<ovid. met. 7.791> Adspicio: fugere hoc, illud latrare putares.
<ovid. met. 7.792> Scilicet inuictos ambo certamine cursus
<ovid. met. 7.793> Esse deus uoluit(==VOLUIT), siquis deus adfuit illis."
<ovid. met. 7.794> Hactenus, et tacuit. "iaculo quod crimen in ipso est?"
<ovid. met. 7.795_795> Phocus ait; iaculi sic crimina reddidit ille:
<ovid. met. 7.796>"Gaudia principium nostri sunt, Phoce, doloris:
<ovid. met. 7.797> Illa prius referam. iuuat o meminisse beati
<ovid. met. 7.798> Temporis, Aeacida, quo primos rite per annos
<ovid. met. 7.799> Coniuge eram felix, felix erat illa marito:
<ovid. met. 7.800_800> Mutua cura duos et amor socialis habebat,
<ovid. met. 7.801> Nec Iouis illa meo thalamos praeferret amori,
<ovid. met. 7.802> Nec, me quae caperet, non si Venus ipsa ueniret,
<ovid. met. 7.803> Vlla erat; aequales urebant pectora flammae.
<ovid. met. 7.804> Sole fere radiis feriente cacumina primis
<ovid. met. 7.805_805> Venatum in siluas iuuenaliter ire solebam,
<ovid. met. 7.806> Nec mecum famuli nec equi nec naribus acres
<ovid. met. 7.807> Ire canes nec lina sequi nodosa solebant:
<ovid. met. 7.808> Tutus eram iaculo; sed cum satiata ferinae
<ovid. met. 7.809> Dextera caedis erat, repetebam frigus et umbras
<ovid. met. 7.810_810> Et quae de gelidis exibat uallibus auram.
<ovid. met. 7.811> Aura petebatur medio mihi lenis in aestu,
<ovid. met. 7.812> Auram exspectabam, requies erat illa labori.
<ovid. met. 7.813>"Aura" (recordor enim) "uenias" cantare solebam,
<ovid. met. 7.814>"Meque iuues intresque sinus, gratissima, nostros,
<ovid. met. 7.815_815> Vtque facis, releuare uelis, quibus urimur, aestus."
<ovid. met. 7.816> Forsitan addiderim (sic me mea fata trahebant)
<ovid. met. 7.817> Blanditias plures et "tu mihi magna uoluptas"
<ovid. met. 7.818> Dicere sim solitus "tu me reficisque fouesque,
<ovid. met. 7.819> Tu facis, ut siluas, ut amem loca sola, meoque
<ovid. met. 7.820_820> Spiritus iste tuus semper capiatur ab ore."
<ovid. met. 7.821> Vocibus ambiguis deceptam praebuit aurem
<ovid. met. 7.822> Nescio quis nomenque aurae tam saepe uocatum
<ovid. met. 7.823> Esse putat nymphae, nympham me credit amare.
<ovid. met. 7.824> Criminis extemplo ficti temerarius index
<ovid. met. 7.825_825> Procrin adit linguaque refert audita susurra.
<ovid. met. 7.826> Credula res amor est: subito conlapsa dolore,
<ovid. met. 7.827> Vt mihi narratur, cecidit longoque refecta
<ovid. met. 7.828> Tempore se miseram, se fati dixit iniqui
<ovid. met. 7.829> Deque fide questa est et crimine concita uano,
<ovid. met. 7.830_830> Quod nihil est, metuit, metuit sine corpore nomen
<ovid. met. 7.831> Et dolet infelix ueluti de paelice uera.
<ovid. met. 7.832> Saepe tamen dubitat speratque miserrima falli
<ovid. met. 7.833> Indiciique fidem negat et, nisi uiderit ipsa,
<ovid. met. 7.834> Damnatura sui non est delicta mariti.
<ovid. met. 7.835_835> Postera depulerant Aurorae lumina noctem:
<ovid. met. 7.836> Egredior siluasque peto uictorque per herbas
<ovid. met. 7.837>"Aura, ueni" dixi "nostroque medere labori!"
<ovid. met. 7.838> Et subito gemitus inter mea uerba uidebar
<ovid. met. 7.839> Nescio quos audisse: "ueni" tamen "optima" dicens,
<ovid. met. 7.840_840> Fronde leuem rursus strepitum faciente caduca
<ovid. met. 7.841> Sum ratus esse feram telumque uolatile misi:
<ovid. met. 7.842> Procris erat medioque tenens in pectore uulnus
<ovid. met. 7.843>"Ei mihi!" conclamat. uox est ubi cognita fidae
<ovid. met. 7.844> Coniugis, ad uocem praeceps amensque cucurri:
<ovid. met. 7.845_845> Semianimem et sparsas foedantem sanguine uestes
<ovid. met. 7.846> Et sua (me miserum!) de uulnere dona trahentem
<ovid. met. 7.847> Inuenio corpusque meo mihi carius ulnis
<ovid. met. 7.848> Mollibus attollo scissaque a pectore ueste
<ovid. met. 7.849> Vulnera saeua ligo conorque inhibere cruorem,
<ovid. met. 7.850_850> Neu me morte sua sceleratum deserat, oro.
<ovid. met. 7.851> Viribus illa carens et iam moribunda coegit
<ovid. met. 7.852> Haec se pauca loqui: "per nostri foedera lecti
<ovid. met. 7.853> Perque deos supplex oro superosque meosque,
<ovid. met. 7.854> Per siquid merui de te bene, perque manentem
<ovid. met. 7.855_855> Nunc quoque, cum pereo, causam mihi mortis, amorem,
<ovid. met. 7.856> Ne thalamis Auram patiare innubere nostris."
<ovid. met. 7.857> Dixit, et errorem tum denique nominis esse
<ovid. met. 7.858> Et sensi et docui. sed quid docuisse iuuabat?
<ovid. met. 7.859> Labitur, et paruae fugiunt cum sanguine uires.
<ovid. met. 7.860_860> Dumque aliquid spectare potest, me spectat et in me
<ovid. met. 7.861> Infelicem animam nostroque exhalat in ore;
<ovid. met. 7.862> Sed uultu meliore mori secura uidetur."
<ovid. met. 7.863> Flentibus haec lacrimans heros memorabat: et ecce
<ovid. met. 7.864> Aeacus ingreditur duplici cum prole nouoque
<ovid. met. 7.865_865> Milite, quem Cephalus cum fortibus accipit armis.
<ovid. met. 8.1> Iam nitidum retegente diem noctisque fugante
<ovid. met. 8.2> Tempora Lucifero cadit eurus, et umida surgunt
<ovid. met. 8.3> Nubila: dant placidi cursum redeuntibus austri
<ovid. met. 8.4> Aeacidis Cephaloque, quibus feliciter acti
<ovid. met. 8.5_5> Ante exspectatum portus tenuere petitos.
<ovid. met. 8.6> Interea Minos Lelegeia litora uastat,
<ovid. met. 8.7> Praetemptatque sui uires Mauortis in urbe
<ovid. met. 8.8> Alcathoe, quam Nisus habet, cui splendidus ostro
<ovid. met. 8.9> Inter honoratos medioque in uertice canos
<ovid. met. 8.10_10> Crinis inhaerebat, magni fiducia regni.
<ovid. met. 8.11> Sexta resurgebant orientis cornua lunae,
<ovid. met. 8.12> Et pendebat adhuc belli fortuna, diuque
<ovid. met. 8.13> Inter utrumque uolat dubiis Victoria pennis.
<ovid. met. 8.14> Regia turris erat uocalibus addita muris,
<ovid. met. 8.15_15> In quibus auratam proles Letoia fertur
<ovid. met. 8.16> Deposuisse lyram: saxo sonus eius inhaesit;
<ovid. met. 8.17> Saepe illuc solita est adscendere filia Nisi
<ovid. met. 8.18> Et petere exiguo resonantia saxa lapillo,
<ovid. met. 8.19> Tum cum pax esset; bello quoque saepe solebat
<ovid. met. 8.20_20> Spectare ex illa rigidi certamina Martis;
<ovid. met. 8.21> Iamque mora belli procerum quoque nomina norat,
<ovid. met. 8.22> Armaque equosque habitusque Cydonaeasque pharetras.
<ovid. met. 8.23> Nouerat ante alios faciem ducis Europaei,
<ovid. met. 8.24> Plus etiam, quam nosse sat est. hac iudice Minos,
<ovid. met. 8.25_25> Seu caput abdiderat cristata casside pennis,
<ovid. met. 8.26> In galea formosus erat; seu sumpserat aere
<ovid. met. 8.27> Fulgentem clipeum, clipeum sumpsisse decebat;
<ovid. met. 8.28> Torserat adductis hastilia lenta lacertis:
<ovid. met. 8.29> Laudabat uirgo iunctam cum uiribus artem;
<ovid. met. 8.30_30> Inposito calamo patulos sinuauerat arcus:
<ovid. met. 8.31> Sic Phoebum sumptis iurabat stare sagittis;
<ovid. met. 8.32> Cum uero faciem dempto nudauerat aere
<ovid. met. 8.33> Purpureusque albi stratis insignia pictis
<ovid. met. 8.34> Terga premebat equi spumantiaque ora regebat,
<ovid. met. 8.35_35> Vix sua, uix sanae uirgo Niseia compos
<ovid. met. 8.36> Mentis erat: felix iaculum, quod tangeret ille,
<ovid. met. 8.37> Quaeque manu premeret, felicia frena uocabat.
<ovid. met. 8.38> Impetus est illi, liceat modo, ferre per agmen
<ovid. met. 8.39> Virgineos hostile gradus, est impetus illi
<ovid. met. 8.40_40> Turribus e summis in Gnosia mittere corpus
<ovid. met. 8.41> Castra uel aeratas hosti recludere portas,
<ovid. met. 8.42> Vel siquid Minos aliud uelit. utque sedebat
<ovid. met. 8.43> Candida Dictaei spectans tentoria regis,
<ovid. met. 8.44>"Laeter" ait "doleamne geri lacrimabile bellum,
<ovid. met. 8.45_45> In dubio est: doleo, quod Minos hostis amanti est;
<ovid. met. 8.46> Sed nisi bella forent, numquam mihi cognitus esset.
<ovid. met. 8.47> Me tamen accepta poterat deponere bellum
<ovid. met. 8.48> Obside: me comitem, me pacis pignus haberet.
<ovid. met. 8.49> Si quae te peperit, talis, pulcherrime regum,
<ovid. met. 8.50_50> Qualis es ipse, fuit, merito deus arsit in illa.
<ovid. met. 8.51> O ego ter felix, si pennis lapsa per auras
<ovid. met. 8.52> Gnosiaci possem castris insistere regis
<ovid. met. 8.53> Fassaque me flammasque meas qua dote rogarem
<ovid. met. 8.54> Vellet emi! tantum patrias ne posceret arces!
<ovid. met. 8.55_55> Nam pereant potius sperata cubilia, quam sim
<ovid. met. 8.56> Proditione potens! quamuis saepe utile uinci
<ovid. met. 8.57> Victoris placidi fecit clementia multis.
<ovid. met. 8.58> Iusta gerit certe pro nato bella perempto
<ovid. met. 8.59> Et causaque ualet causamque tenentibus armis,
<ovid. met. 8.60_60> Et, puto, uincemur. quis enim manet exitus urbem?
<ovid. met. 8.61> Cur suus haec illi reseret mea moenia Mauors
<ovid. met. 8.62> Et non noster amor? melius sine caede moraque
<ovid. met. 8.63> Inpensaque sui poterit superare cruoris.
<ovid. met. 8.64> Non metuam certe, ne quis tua pectora, Minos,
<ovid. met. 8.65_65> Vulneret inprudens: quis enim tam durus, ut in te
<ovid. met. 8.66> Dirigere inmitem non inscius audeat hastam?
<ovid. met. 8.67> Coepta placent et stat sententia tradere mecum
<ovid. met. 8.68> Dotalem patriam finemque inponere bello.
<ovid. met. 8.69> Verum uelle parum est! aditus custodia seruat,
<ovid. met. 8.70_70> Claustraque portarum genitor tenet; hunc ego solum
<ovid. met. 8.71> Infelix timeo, solus mea uota moratur.
<ovid. met. 8.72> Di facerent, sine patre forem! sibi quisque profecto
<ovid. met. 8.73> Est deus; ignauis precibus Fortuna repugnat.
<ovid. met. 8.74> Altera iamdudum succensa cupidine tanto
<ovid. met. 8.75_75> Perdere gauderet, quodcumque obstaret amori.
<ovid. met. 8.76> Et cur ulla foret me fortior? ire per ignes
<ovid. met. 8.77> Et gladios ausim! nec in hoc tamen ignibus ullis
<ovid. met. 8.78> Aut gladiis opus est, opus est mihi crine paterno.
<ovid. met. 8.79> Ille mihi est auro pretiosior, illa beatam
<ovid. met. 8.80_80> Purpura me uotique mei factura potentem."
<ovid. met. 8.81> Talia dicenti, curarum maxima nutrix,
<ovid. met. 8.82> Nox interuenit, tenebrisque audacia creuit.
<ovid. met. 8.83> Prima quies aderat, qua curis fessa diurnis
<ovid. met. 8.84> Pectora somnus habet: thalamos taciturna paternos
<ovid. met. 8.85_85> Intrat et (heu facinus!) fatali nata parentem
<ovid. met. 8.86> Crine suum spoliat praedaque potita nefanda
<ovid. met. 8.87> Fert secum spolium sceleris progressaque porta
<ovid. met. 8.88> Per medios hostes (meriti fiducia tanta est)
<ovid. met. 8.89> Peruenit ad regem; quem sic adfata pauentem est:
<ovid. met. 8.90_90>"Suasit amor facinus: proles ego regia Nisi
<ovid. met. 8.91> Scylla tibi trado patriaeque meosque penates.
<ovid. met. 8.92> Praemia nulla peto nisi te. cape pignus amoris
<ovid. met. 8.93> Purpureum crinem nec me nunc tradere crinem,
<ovid. met. 8.94> Sed patrium tibi crede caput", scelerataque dextra
<ovid. met. 8.95_95> Munera porrexit. Minos porrecta refugit
<ovid. met. 8.96> Turbatusque noui respondit imagine facti:
<ovid. met. 8.97>"Di te submoueant, o nostri infamia saecli,
<ovid. met. 8.98> Orbe suo, tellusque tibi pontusque negetur!
<ovid. met. 8.99> Certe ego non patiar Iouis incunabula, Creten,
<ovid. met. 8.100_100> Qui meus est orbis, tantum contingere monstrum".
<ovid. met. 8.101> Dixit et, ut leges captis iustissimus auctor
<ovid. met. 8.102> Hostibus inposuit, classis retinacula solui
<ovid. met. 8.103> Iussit et aeratas inpelli remige puppes.
<ovid. met. 8.104> Scylla freto postquam deductas nare carinas
<ovid. met. 8.105_105> Nec praestare ducem sceleris sibi praemia uidit,
<ovid. met. 8.106> Consumptis precibus uiolentam transit in iram
<ovid. met. 8.107> Intendensque manus fusis furibunda capillis
<ovid. met. 8.108>"Quo fugis" exclamat "meritorum auctore relicta,
<ovid. met. 8.109> O patriae praelate meae, praelate parenti?
<ovid. met. 8.110_110> Quo fugis, inmitis, cuius uictoria nostrum
<ovid. met. 8.111> Et scelus et meritum est? nec te data munera nec te
<ovid. met. 8.112> Noster amor mouit, nec quod spes omnis in unum
<ovid. met. 8.113> Te mea congesta est? nam quo deserta reuertar?
<ovid. met. 8.114> In patriam? superata iacet. sed finge manere:
<ovid. met. 8.115_115> Proditione mea clausa est mihi. patris ad ora?
<ovid. met. 8.116> Quem tibi donaui! ciues odere merentem,
<ovid. met. 8.117> Finitimi exemplum metuunt. exponimur orbae
<ovid. met. 8.118> Terrarum; nobis ut Crete sola pateret!
<ovid. met. 8.119> Hac quoque si prohibes et nos, ingrate, relinquis,
<ovid. met. 8.120_120> Non genetrix Europa tibi est, sed inhospita Syrtis
<ovid. met. 8.121> Armeniae tigresque austroque agitata Charybdis!
<ovid. met. 8.122> Nec Ioue tu natus, nec mater imagine tauri
<ovid. met. 8.123> Ducta tua est: generis falsa est ea fabula; uerus
<ovid. met. 8.124> Et ferus et captus nullius amore iuuencae,
<ovid. met. 8.125_125> Qui te progenuit, taurus fuit. exige poenas,
<ovid. met. 8.126> Nise pater! gaudete malis, modo prodita, nostris,
<ovid. met. 8.127> Moenia! nam fateor, merui et sum digna perire.
<ovid. met. 8.128> Sed tamen ex illis aliquis, quos inpia laesi,
<ovid. met. 8.129> Me perimat. cur, qui uicisti crimine nostro,
<ovid. met. 8.130_130> Insequeris crimen? scelus hoc patriaeque patrique,
<ovid. met. 8.131> Officium tibi sit. te uero coniuge digna est,
<ovid. met. 8.132> Quae toruum ligno decepit adultera taurum
<ovid. met. 8.133> Discordemque utero fetum tulit. ecquid ad aures
<ovid. met. 8.134> Perueniunt mea dicta tuas? an inania uenti
<ovid. met. 8.135_135> Verba ferunt idemque tuas, ingrate, carinas?
<ovid. met. 8.136> Iamiam Pasiphaen non est mirabile taurum
<ovid. met. 8.137> Praeposuisse tibi: tu plus feritatis habebas.
<ovid. met. 8.138> Me miseram! properare iubet, diuulsaque remis
<ovid. met. 8.139> Vnda sonat; mecum simul, ah, mea terra recedit.
<ovid. met. 8.140_140> Nil agis, o frustra meritorum oblite meorum:
<ovid. met. 8.141> Insequar inuitum puppimque amplexa recuruam
<ovid. met. 8.142> Per freta longa trahar." uix dixerat, insilit undis
<ovid. met. 8.143> Consequiturque rates faciente cupidine uires
<ovid. met. 8.144> Gnosiacaeque haeret comes inuidiosa carinae.
<ovid. met. 8.145_145> Quam pater ut uidit (nam iam pendebat in aura
<ovid. met. 8.146> Et modo factus erat fuluis haliaeetus alis),
<ovid. met. 8.147> Ibat, ut haerentem rostro laceraret adunco.
<ovid. met. 8.148> Illa metu puppim dimisit, et aura cadentem
<ovid. met. 8.149> Sustinuisse leuis, ne tangeret aequora, uisa est;
<ovid. met. 8.150_150> Pluma fuit: plumis in auem mutata uocatur
<ovid. met. 8.151> Ciris et a tonso est hoc nomen adepta capillo.
<ovid. met. 8.152> Vota Ioui Minos taurorum corpora centum
<ovid. met. 8.153> Soluit, ut egressus ratibus Curetida terram
<ovid. met. 8.154> Contigit, et spoliis decorata est regia fixis.
<ovid. met. 8.155_155> Creuerat opprobrium generis, foedumque patebat
<ovid. met. 8.156> Matris adulterium monstri nouitate biformis;
<ovid. met. 8.157> Destinat hunc Minos thalamis remouere pudorem
<ovid. met. 8.158> Multiplicique domo caecisque includere tectis;
<ovid. met. 8.159> Daedalus ingenio fabrae celeberrimus artis
<ovid. met. 8.160_160> Ponit opus turbatque notas et lumina flexu
<ovid. met. 8.161> Ducit in errorem uariarum ambage uiarum.
<ovid. met. 8.162> Non secus ac liquidis Phrygius Maeandrus in undis
<ovid. met. 8.163> Ludit et ambiguo lapsu refluitque fluitque
<ovid. met. 8.164> Occurrensque sibi uenturas adspicit undas
<ovid. met. 8.165_165> Et nunc ad fontes, nunc ad mare uersus apertum
<ovid. met. 8.166> Incertas exercet aquas, ita Daedalus inplet
<ovid. met. 8.167> Innumeras errore uias uixque ipse reuerti
<ovid. met. 8.168> Ad limen potuit: tanta est fallacia tecti.
<ovid. met. 8.169> Quo postquam geminam tauri iuuenisque figuram
<ovid. met. 8.170_170> Clausit et Actaeo bis pastum sanguine monstrum
<ovid. met. 8.171> Tertia sors annis domuit repetita nouenis,
<ovid. met. 8.172> Vtque ope uirginea nullis iterata priorum
<ovid. met. 8.173> Ianua difficilis filo est inuenta relecto,
<ovid. met. 8.174> Protinus Aegides rapta Minoide Diam
<ovid. met. 8.175_175> Vela dedit comitemque suam crudelis in illo
<ovid. met. 8.176> Litore destituit. desertae et multa querenti
<ovid. met. 8.177> Amplexus et opem Liber tulit, utque perenni
<ovid. met. 8.178> Sidere clara foret, sumptam de fronte coronam
<ovid. met. 8.179> Inmisit caelo. tenues uolat illa per auras,
<ovid. met. 8.180_180> Dumque uolat, gemmae nitidos uertuntur in ignes
<ovid. met. 8.181> Consistuntque loco specie remanente coronae,
<ovid. met. 8.182> Qui medius Nixique genu est Anguemque tenentis.
<ovid. met. 8.183> Daedalus interea Creten longumque perosus
<ovid. met. 8.184> Exilium tactusque loci natalis amore
<ovid. met. 8.185_185> Clausus erat pelago. "terras licet" inquit "et undas
<ovid. met. 8.186> Obstruat, at caelum certe patet; ibimus illac!
<ovid. met. 8.187> Omnia possideat, non possidet aera Minos."
<ovid. met. 8.188> Dixit et ignotas animum dimittit in artes
<ovid. met. 8.189> Naturamque nouat. nam ponit in ordine pennas,
<ovid. met. 8.190_190> A minima coeptas, longam breuiore sequenti,
<ovid. met. 8.191> Vt cliuo creuisse putes: sic rustica quondam
<ovid. met. 8.192> Fistula disparibus paulatim surgit auenis.
<ovid. met. 8.193> Tum lino medias et ceris adligat imas,
<ovid. met. 8.194> Atque ita conpositas paruo curuamine flectit,
<ovid. met. 8.195_195> Vt ueras imitetur aues. puer Icarus una
<ovid. met. 8.196> Stabat et ignarus sua se tractare pericla
<ovid. met. 8.197> Ore renidenti modo, quas uaga mouerat aura,
<ovid. met. 8.198> Captabat plumas, flauam modo pollice ceram
<ovid. met. 8.199> Mollibat lusuque suo mirabile patris
<ovid. met. 8.200_200> Inpediebat opus. postquam manus ultima coepto
<ovid. met. 8.201> Inposita est, geminas opifex librauit in alas
<ovid. met. 8.202> Ipse suum corpus motaque pependit in aura.
<ovid. met. 8.203> Instruit et natum "medio" que "ut limite curras,
<ovid. met. 8.204> Icare", ait "moneo, ne, si demissior ibis,
<ovid. met. 8.205_205> Vnda grauet pennas, si celsior, ignis adurat.
<ovid. met. 8.206> Inter utrumque uola, nec te spectare Booten
<ovid. met. 8.207> Aut Helicen iubeo strictumque Orionis ensem:
<ovid. met. 8.208> Me duce carpe uiam." pariter praecepta uolandi
<ovid. met. 8.209> Tradit et ignotas umeris accommodat alas.
<ovid. met. 8.210_210> Inter opus monitusque genae maduere seniles,
<ovid. met. 8.211> Et patriae tremuere manus. dedit oscula nato
<ovid. met. 8.212> Non iterum repetenda suo pennisque leuatus
<ovid. met. 8.213> Ante uolat comitique timet, uelut ales, ab alto
<ovid. met. 8.214> Quae teneram prolem produxit in aera nido,
<ovid. met. 8.215_215> Hortaturque sequi damnosasque erudit artes
<ovid. met. 8.216> Et mouet ipse suas et nati respicit alas.
<ovid. met. 8.217> Hos aliquis, tremula dum captat harundine pisces,
<ovid. met. 8.218> Aut pastor baculo stiuaue innixus arator
<ovid. met. 8.219> Vidit et obstipuit, quique aethera carpere possent,
<ovid. met. 8.220_220> Credidit esse deos. et iam Iunonia laeua
<ovid. met. 8.221> Parte Samos (fuerant Delosque Parosque relictae),
<ovid. met. 8.222> Dextra Lebinthos erat fecundaque melle Calymne,
<ovid. met. 8.223> Cum puer audaci coepit gaudere uolatu
<ovid. met. 8.224> Deseruitque(==DESERUITQVE) ducem caelique cupidine tractus
<ovid. met. 8.225_225> Altius egit iter: rapidi uicinia solis
<ovid. met. 8.226> Mollit odoratas, pennarum uincula, ceras.
<ovid. met. 8.227> Tabuerant cerae: nudos quatit ille lacertos
<ovid. met. 8.228> Remigioque carens non ullas percipit auras,
<ovid. met. 8.229> Oraque caerulea patrium clamantia nomen
<ovid. met. 8.230_230> Excipiuntur aqua, quae nomen traxit ab illo.
<ovid. met. 8.231> At pater infelix nec iam pater "Icare" dixit,
<ovid. met. 8.232>"Icare" dixit "ubi es? qua te regione requiram?"
<ovid. met. 8.233>"Icare" dicebat: pennas adspexit in undis
<ovid. met. 8.234> Deuouitque suas artes corpusque sepulcro
<ovid. met. 8.235_235> Condidit, et tellus a nomine dicta sepulti.
<ovid. met. 8.236> Hunc miseri tumulo ponentem corpora nati
<ovid. met. 8.237> Garrula limoso prospexit ab elice perdix
<ovid. met. 8.238> Et plausit pennis testataque gaudia cantu est:
<ovid. met. 8.239> Vnica tunc uolucris nec uisa prioribus annis
<ovid. met. 8.240_240> Factaque nuper auis, longum tibi, Daedale, crimen.
<ovid. met. 8.241> Namque huic tradiderat fatorum ignara docendam
<ovid. met. 8.242> Progeniem germana suam, natalibus actis
<ovid. met. 8.243> Bis puerum senis, animi ad praecepta capacis.
<ovid. met. 8.244> Ille etiam medio spinas in pisce notatas
<ovid. met. 8.245_245> Traxit in exemplum ferroque incidit acuto
<ovid. met. 8.246> Perpetuos dentes et serrae repperit usum
<ovid. met. 8.247> Primus et ex uno duo ferrea bracchia nodo
<ovid. met. 8.248> Vinxit, ut aequali spatio distantibus illis
<ovid. met. 8.249> Altera pars staret, pars altera duceret orbem.
<ovid. met. 8.250_250> Daedalus inuidit sacraque ex arce Mineruae
<ovid. met. 8.251> Praecipitem misit lapsum mentitus; at illum,
<ovid. met. 8.252> Quae fauet ingeniis, excepit Pallas auemque
<ovid. met. 8.253> Reddidit et medio uelauit in aere pennis;
<ovid. met. 8.254> Sed uigor ingenii quondam uelocis in alas
<ovid. met. 8.255_255> Inque pedes abiit: nomen, quod et ante, remansit.
<ovid. met. 8.256> Non tamen haec alte uolucris sua corpora tollit
<ovid. met. 8.257> Nec facit in ramis altoque cacumine nidos;
<ovid. met. 8.258> Propter humum uolitat ponitque in saepibus oua
<ovid. met. 8.259> Antiquique memor metuit sublimia casus.
<ovid. met. 8.260_260> Iamque fatigatum tellus Aetnaea tenebat
<ovid. met. 8.261> Daedalon, et sumptis pro supplice Cocalus armis
<ovid. met. 8.262> Mitis habebatur, iam lamentabile Athenae
<ovid. met. 8.263> Pendere desierant Thesea laude tributum:
<ovid. met. 8.264> Templa coronantur, bellatricemque Mineruam
<ovid. met. 8.265_265> Cum Ioue disque uocant aliis, quos sanguine uoto
<ovid. met. 8.266> Muneribusque datis et aceruis turis honorant.
<ovid. met. 8.267> Sparserat Argolicas nomen uaga fama per urbes
<ovid. met. 8.268> Theseos, et populi, quos diues Achaia cepit,
<ovid. met. 8.269> Huius opem magnis inplorauere periclis:
<ovid. met. 8.270_270> Huius opem Calydon, quamuis Meleagron haberet,
<ovid. met. 8.271> Sollicita supplex petiit prece. causa petendi
<ovid. met. 8.272> Sus erat, infestae famulus uindexque Dianae.
<ovid. met. 8.273> Oenea namque ferunt pleni successibus anni
<ovid. met. 8.274> Primitias frugum Cereri, sua uina Lyaeo,
<ovid. met. 8.275_275> Palladios flauae latices libasse Mineruae;
<ovid. met. 8.276> Coeptus ab agricolis superos peruenit ad omnes
<ovid. met. 8.277> Ambitiosus honor: solas sine ture relictas
<ovid. met. 8.278> Praeteritas cessasse ferunt Latoidos aras.
<ovid. met. 8.279> Tangit et ira deos. "at non inpune feremus,
<ovid. met. 8.280_280> Quaeque inhonoratae, non et dicemur inultae"
<ovid. met. 8.281> Inquit et Oenios ultorem spreta per agros
<ovid. met. 8.282> Misit aprum, quanto maiores herbida tauros
<ovid. met. 8.283> Non habet Epiros, et habent Sicula arua minores.
<ovid. met. 8.284> Sanguine et igne micant oculi, riget horrida ceruix,
<ovid. met. 8.285_285> Et saetae similes rigidis hastilibus horrent.
<ovid. met. 8.286>[Stantque uelut uallum, uelut alta hastilia saetae]
<ovid. met. 8.287> Feruida cum rauco latos stridore per armos
<ovid. met. 8.288> Spuma fluit, dentes aequantur dentibus Indis;
<ovid. met. 8.289> Fulmen ab ore uenit, frondes adflatibus ardent.
<ovid. met. 8.290_290> Is modo crescentes segetes proculcat in herba,
<ovid. met. 8.291> Nunc matura metit fleturi uota coloni
<ovid. met. 8.292> Et Cererem in spicis intercipit; area frustra
<ovid. met. 8.293> Et frustra exspectant promissas horrea messes.
<ovid. met. 8.294> Sternuntur grauidi longo cum palmite fetus
<ovid. met. 8.295_295> Bacaque cum ramis semper frondentis oliuae;
<ovid. met. 8.296> Saeuit et in pecudes: non has pastorue canisue,
<ovid. met. 8.297> Non armenta truces possunt defendere tauri.
<ovid. met. 8.298> Diffugiunt populi nec se nisi moenibus urbis
<ovid. met. 8.299> Esse putant tutos, donec Meleagros et una
<ovid. met. 8.300_300> Lecta manus iuuenum coiere cupidine laudis:
<ovid. met. 8.301> Tyndaridae gemini, spectandus caestibus alter,
<ovid. met. 8.302> Alter equo, primaeque ratis molitor Iason
<ovid. met. 8.303> Et cum Pirithoo, felix concordia, Theseus
<ovid. met. 8.304> Et duo Thestiadae prolesque Aphareia, Lynceus
<ovid. met. 8.305_305> Et uelox Idas, et iam non femina Caeneus
<ovid. met. 8.306> Leucippusque ferox iaculoque insignis Acastus
<ovid. met. 8.307> Hippothousque Dryasque et cretus Amyntore Phoenix
<ovid. met. 8.308> Actoridaeque pares et missus ab Elide Phyleus.
<ovid. met. 8.309> Nec Telamon aberat magnique creator Achillis
<ovid. met. 8.310_310> Cumque Pheretiade et Hyanteo Iolao
<ovid. met. 8.311> Inpiger Eurytion et cursu inuictus Echion
<ovid. met. 8.312> Naryciusque Lelex Panopeusque Hyleusque feroxque
<ovid. met. 8.313> Hippasus et primis etiamnum Nestor in annis,
<ovid. met. 8.314> Et quos Hippocoon antiquis misit Amyclis,
<ovid. met. 8.315_315> Penelopaeque socer cum Parrhasio Ancaeo,
<ovid. met. 8.316> Ampycidesque sagax et adhuc a coniuge tutus
<ovid. met. 8.317> Oeclides nemorisque decus Tegeaea Lycaei.
<ovid. met. 8.318> Rasilis huic summam mordebat fibula uestem,
<ovid. met. 8.319> Crinis erat simplex, nodum collectus in unum;
<ovid. met. 8.320_320> Ex umero pendens resonabat eburnea laeuo
<ovid. met. 8.321> Telorum custos, arcum quoque laeua tenebat.
<ovid. met. 8.322> Talis erat cultu, facies, quam dicere uere
<ovid. met. 8.323> Virgineam in puero, puerilem in uirgine possis.
<ovid. met. 8.324> Hanc pariter uidit, pariter Calydonius heros
<ovid. met. 8.325_325> Optauit renuente deo flammasque latentes
<ovid. met. 8.326> Hausit et "o felix, siquem dignabitur" inquit
<ovid. met. 8.327>"Ista uirum!" nec plura sinit tempusque pudorque
<ovid. met. 8.328> Dicere: maius opus magni certaminis urget.
<ovid. met. 8.329> Silua frequens trabibus, quam nulla ceciderat aetas,
<ovid. met. 8.330_330> Incipit a plano deuexaque prospicit arua;
<ovid. met. 8.331> Quo postquam uenere uiri, pars retia tendunt,
<ovid. met. 8.332> Vincula pars adimunt canibus, pars pressa sequuntur
<ovid. met. 8.333> Signa pedum cupiuntque suum reperire periclum.
<ovid. met. 8.334> Concaua uallis erat, quo se demittere riui
<ovid. met. 8.335_335> Adsuerant pluuialis aquae: tenet ima lacunae
<ovid. met. 8.336> Lenta salix uluaeque leues iuncique palustres
<ovid. met. 8.337> Viminaque et longa paruae sub harundine cannae.
<ovid. met. 8.338> Hinc aper excitus medios uiolentus in hostes
<ovid. met. 8.339> Fertur ut excussis elisi nubibus ignes.
<ovid. met. 8.340_340> Sternitur incursu nemus et propulsa fragorem
<ovid. met. 8.341> Silua dat: exclamant iuuenes praetentaque forti
<ovid. met. 8.342> Tela tenent dextra lato uibrantia ferro.
<ovid. met. 8.343> Ille ruit spargitque canes, ut quisque furenti
<ovid. met. 8.344> Obstat, et obliquo latrantes dissipat ictu.
<ovid. met. 8.345_345> Cuspis Echionio primum contorta lacerto
<ovid. met. 8.346> Vana fuit truncoque dedit leue uulnus acerno;
<ovid. met. 8.347> Proxima, si nimiis mittentis uiribus usa
<ovid. met. 8.348> Non foret, in tergo uisa est haesura petito:
<ovid. met. 8.349> Longius it; auctor teli Pagasaeus Iason.
<ovid. met. 8.350_350>"Phoebe" ait Ampycides, "si te coluique coloque,
<ovid. met. 8.351> Da mihi, quod petitur, certo contingere telo!"
<ovid. met. 8.352> Qua potuit, precibus deus adnuit: ictus ab illo est,
<ovid. met. 8.353> Sed sine uulnere, aper; ferrum Diana uolanti
<ovid. met. 8.354> Abstulerat iaculo: lignum sine acumine uenit.
<ovid. met. 8.355_355> Ira feri mota est, nec fulmine lenius arsit:
<ovid. met. 8.356> Emicat ex oculis, spirat quoque pectore flamma,
<ovid. met. 8.357> Vtque uolat moles adducto concita neruo,
<ovid. met. 8.358> Cum petit aut muros aut plenas milite turres,
<ovid. met. 8.359> In iuuenes certo sic impete uulnificus sus
<ovid. met. 8.360_360> Fertur et Hippalmon Pelagonaque dextra tuentes
<ovid. met. 8.361> Cornua prosternit: socii rapuere iacentes;
<ovid. met. 8.362> At non letiferos effugit Enaesimus ictus
<ovid. met. 8.363> Hippocoonte satus: trepidantem et terga parantem
<ovid. met. 8.364> Vertere succiso liquerunt poplite nerui.
<ovid. met. 8.365_365> Forsitan et Pylius citra Troiana perisset
<ovid. met. 8.366> Tempora, sed sumpto posita conamine ab hasta
<ovid. met. 8.367> Arboris insiluit, quae stabat proxima, ramis
<ovid. met. 8.368> Despexitque loco tutus, quem fugerat, hostem.
<ovid. met. 8.369> Dentibus ille ferox in querno stipite tritis
<ovid. met. 8.370_370> Inminet exitio fidensque recentibus armis
<ovid. met. 8.371> Eurytidae magni rostro femur hausit adunco.
<ovid. met. 8.372> At gemini, nondum caelestia sidera, fratres,
<ovid. met. 8.373> Ambo conspicui, niue candidioribus ambo
<ovid. met. 8.374> Vectabantur equis, ambo uibrata per auras
<ovid. met. 8.375_375> Hastarum tremulo quatiebant spicula motu;
<ovid. met. 8.376> Vulnera fecissent, nisi saetiger inter opacas
<ovid. met. 8.377> Nec iaculis isset nec equo loca peruia siluas.
<ovid. met. 8.378> Persequitur Telamon studioque incautus eundi
<ovid. met. 8.379> Pronus ab arborea cecidit radice retentus;
<ovid. met. 8.380_380> Dum leuat hunc Peleus, celerem Tegeaea sagittam
<ovid. met. 8.381> Inposuit neruo sinuatoque expulit arcu:
<ovid. met. 8.382> Fixa sub aure feri summum destrinxit harundo
<ovid. met. 8.383> Corpus et exiguo rubefecit sanguine saetas.
<ovid. met. 8.384> Nec tamen illa sui successu laetior ictus
<ovid. met. 8.385_385> Quam Meleagros erat: primus uidisse putatur
<ovid. met. 8.386> Et primus sociis uisum ostendisse cruorem
<ovid. met. 8.387> Et "meritum" dixisse "feres uirtutis honorem".
<ovid. met. 8.388> Erubuere uiri seque exhortantur et addunt
<ovid. met. 8.389> Cum clamore animos iaciuntque sine ordine tela:
<ovid. met. 8.390_390> Turba nocet iactis et, quos petit, inpedit ictus.
<ovid. met. 8.391> Ecce furens contra sua fata bipennifer Arcas
<ovid. met. 8.392>"Discite, femineis quid tela uirilia praestent,
<ovid. met. 8.393> O iuuenes, operique meo concedite!" dixit;
<ovid. met. 8.394>"Ipsa suis licet hunc Latonia protegat armis,
<ovid. met. 8.395_395> Inuita tamen hunc perimet mea dextra Diana."
<ovid. met. 8.396> Talia magniloquo tumidus memorauerat ore
<ovid. met. 8.397> Ancipitemque manu tollens utraque securim
<ovid. met. 8.398> Institerat digitis primos suspensus in artus:
<ovid. met. 8.399> Occupat audentem, quaque est uia proxima leto,
<ovid. met. 8.400_400> Summa ferus geminos direxit ad inguina dentes;
<ovid. met. 8.401> Concidit Ancaeus, glomerataque sanguine multo
<ovid. met. 8.402> Viscera lapsa fluunt, madefactaque terra cruore est.
<ovid. met. 8.403> Ibat in aduersum proles Ixionis hostem
<ovid. met. 8.404> Pirithous, ualida quatiens uenabula dextra;
<ovid. met. 8.405_405> Cui "procul" Aegides "o me mihi carior" inquit
<ovid. met. 8.406>"Pars animae consiste meae! licet eminus esse
<ovid. met. 8.407> Fortibus: Ancaeo nocuit temeraria uirtus."
<ovid. met. 8.408> Dixit et aerata torsit graue cuspide cornum;
<ovid. met. 8.409> Quo bene librato uotique potente futuro
<ovid. met. 8.410_410> Obstitit aesculea frondosus ab arbore ramus;
<ovid. met. 8.411> Misit et Aesonides iaculum, quod casus ab illo
<ovid. met. 8.412> Vertit in inmeriti fatum latrantis et inter
<ovid. met. 8.413> Ilia coniectum tellure per ilia fixum est.
<ovid. met. 8.414> At manus Oenidae uariat, missisque duabus
<ovid. met. 8.415_415> Hasta prior terra, medio stetit altera tergo.
<ovid. met. 8.416> Nec mora, dum saeuit, dum corpora uersat in orbem
<ovid. met. 8.417> Stridentemque nouo spumam cum sanguine fundit,
<ovid. met. 8.418> Vulneris auctor adest hostemque inritat ad iram
<ovid. met. 8.419> Splendidaque aduersos uenabula condit in armos.
<ovid. met. 8.420_420> Gaudia testantur socii clamore secundo
<ovid. met. 8.421> Victricemque petunt dextrae coniungere dextram
<ovid. met. 8.422> Inmanemque ferum multa tellure iacentem
<ovid. met. 8.423> Mirantes spectant neque adhuc contingere tutum
<ovid. met. 8.424> Esse putant, sed tela tamen sua quisque cruentat.
<ovid. met. 8.425_425> Ipse pede inposito caput exitiabile pressit
<ovid. met. 8.426> Atque ita "sume mei spolium, Nonacria, iuris"
<ovid. met. 8.427> Dixit "et in partem ueniat mea gloria tecum."
<ovid. met. 8.428> Protinus exuuias rigidis horrentia saetis
<ovid. met. 8.429> Terga dat et magnis insignia dentibus ora.
<ovid. met. 8.430_430> Illi laetitiae est cum munere muneris auctor,
<ovid. met. 8.431> Inuidere alii, totoque erat agmine murmur.
<ovid. met. 8.432> E quibus ingenti tendentes bracchia uoce
<ovid. met. 8.433>"Pone age nec titulos intercipe, femina, nostros"
<ovid. met. 8.434> Thestiadae clamant "nec te fiducia formae
<ovid. met. 8.435_435> Decipiat, ne sit longe tibi captus amore
<ovid. met. 8.436> Auctor", et huic adimunt munus, ius muneris illi.
<ovid. met. 8.437> Non tulit et tumida frendens Mauortius ira
<ovid. met. 8.438>"Discite, raptores alieni" dixit "honoris,
<ovid. met. 8.439> Facta minis quantum distent" hausitque nefando
<ovid. met. 8.440_440> Pectora Plexippi nil tale timentia ferro;
<ovid. met. 8.441> Toxea, quid faciat, dubium pariterque uolentem
<ovid. met. 8.442> Vlcisci fratrem fraternaque fata timentem
<ovid. met. 8.443> Haud patitur dubitare diu calidumque priori
<ovid. met. 8.444> Caede recalfecit consorti sanguine telum.
<ovid. met. 8.445_445> Dona deum templis nato uictore ferebat,
<ovid. met. 8.446> Cum uidet extinctos fratres Althaea referri;
<ovid. met. 8.447> Quae plangore dato maestis clamoribus urbem
<ovid. met. 8.448> Inplet et auratis mutauit uestibus atras;
<ovid. met. 8.449> At simul est auctor necis editus, excidit omnis
<ovid. met. 8.450_450> Luctus et a lacrimis in poenae uersus amorem est.
<ovid. met. 8.451> Stipes erat, quem, cum partus enixa iaceret
<ovid. met. 8.452> Thestias, in flammam triplices posuere sorores
<ovid. met. 8.453> Staminaque inpresso fatalia pollice nentes
<ovid. met. 8.454>"Tempora" dixerunt "eadem lignoque tibique,
<ovid. met. 8.455_455> O modo nate, damus." quo postquam carmine dicto
<ovid. met. 8.456> Excessere deae, flagrantem mater ab igne
<ovid. met. 8.457> Eripuit ramum sparsitque liquentibus undis.
<ovid. met. 8.458> Ille diu fuerat penetralibus abditus imis
<ovid. met. 8.459> Seruatusque tuos, iuuenis, seruauerat annos;
<ovid. met. 8.460_460> Protulit hunc genetrix taedasque et fragmina poni
<ovid. met. 8.461> Imperat et positis inimicos admouet ignes.
<ovid. met. 8.462> Tum conata quater flammis inponere ramum
<ovid. met. 8.463> Coepta quater tenuit: pugnat materque sororque,
<ovid. met. 8.464> Et diuersa trahunt unum duo nomina pectus.
<ovid. met. 8.465_465> Saepe metu sceleris pallebant ora futuri,
<ovid. met. 8.466> Saepe suum feruens oculis dabat ira ruborem,
<ovid. met. 8.467> Et modo nescio quid similis crudele minanti
<ovid. met. 8.468> Vultus erat, modo quem misereri credere posses;
<ovid. met. 8.469> Cumque ferus lacrimas animi siccauerat ardor,
<ovid. met. 8.470_470> Inueniebantur lacrimae tamen, utque carina,
<ovid. met. 8.471> Quam uentus uentoque rapit contrarius aestus,
<ovid. met. 8.472> Vim geminam sentit paretque incerta duobus,
<ovid. met. 8.473> Thestias haud aliter dubiis adfectibus errat
<ovid. met. 8.474> Inque uices ponit positamque resuscitat iram.
<ovid. met. 8.475_475> Incipit esse tamen melior germana parente
<ovid. met. 8.476> Et, consanguineas ut sanguine leniat umbras,
<ovid. met. 8.477> Inpietate pia est; nam postquam pestifer ignis
<ovid. met. 8.478> Conualuit, "rogus iste cremet mea uiscera" dixit,
<ovid. met. 8.479> Vtque manu dira lignum fatale tenebat,
<ovid. met. 8.480_480> Ante sepulcrales infelix adstitit aras,
<ovid. met. 8.481>"Poenarum"que "deae triplices, furialibus" inquit
<ovid. met. 8.482>"Eumenides, sacris uultus aduertite uestros.
<ovid. met. 8.483> Vlciscor facioque nefas. mors morte pianda est,
<ovid. met. 8.484> In scelus addendum scelus est, in funera funus.
<ovid. met. 8.485_485> Per coaceruatos pereat domus inpia luctus!
<ovid. met. 8.486> An felix Oeneus nato uictore fruetur,
<ovid. met. 8.487> Thestius orbus erit? melius lugebitis ambo.
<ovid. met. 8.488> Vos modo, fraterni manes animaeque recentes,
<ovid. met. 8.489> Officium sentite meum magnoque paratas
<ovid. met. 8.490_490> Accipite inferias, uteri mala pignora nostri.
<ovid. met. 8.491> Ei mihi! quo rapior? fratres ignoscite matri!
<ovid. met. 8.492> Deficiunt ad coepta manus. meruisse fatemur
<ovid. met. 8.493> Illum, cur pereat: mortis mihi displicet auctor.
<ovid. met. 8.494> Ergo inpune feret uiuusque et uictor et ipso
<ovid. met. 8.495_495> Successu tumidus regnum Calydonis habebit,
<ovid. met. 8.496> Vos cinis exiguus gelidaeque iacebitis umbrae?
<ovid. met. 8.497> Haud equidem patiar. pereat sceleratus et ille
<ovid. met. 8.498> Spemque patris regnumque trahat patriaeque ruinam.
<ovid. met. 8.499> Mens ubi materna est? ubi sunt pia iura parentum
<ovid. met. 8.500_500> Et quos sustinui bis mensum quinque labores?
<ovid. met. 8.501> O utinam primis arsisses ignibus infans,
<ovid. met. 8.502> Idque ego passa forem! uixisti munere nostro,
<ovid. met. 8.503> Nunc merito moriere tuo. cape praemia facti
<ovid. met. 8.504> Bisque datam, primum partu, mox stipite rapto
<ovid. met. 8.505_505> Redde animam uel me fraternis adde sepulcris.
<ovid. met. 8.506> Et cupio et nequeo. quid agam? modo uulnera fratrum
<ovid. met. 8.507> Ante oculos mihi sunt et tantae caedis imago,
<ovid. met. 8.508> Nunc animum pietas maternaque nomina frangunt.
<ovid. met. 8.509> Me miseram! male uincetis, sed uincite, fratres,
<ovid. met. 8.510_510> Dummodo, quae dedero uobis, solacia uosque
<ovid. met. 8.511> Ipsa sequar." dixit dextraque auersa trementi
<ovid. met. 8.512> Funereum torrem medios coniecit in ignes.
<ovid. met. 8.513> Aut dedit aut uisus gemitus est ille dedisse
<ovid. met. 8.514> Stipes et inuitis correptus ab ignibus arsit.
<ovid. met. 8.515_515> Inscius atque absens flamma Meleagros ab illa
<ovid. met. 8.516> Vritur et caecis torreri uiscera sentit
<ovid. met. 8.517> Ignibus ac magnos superat uirtute dolores;
<ovid. met. 8.518> Quod tamen ignauo cadat et sine sanguine leto,
<ovid. met. 8.519> Maeret et Ancaei felicia uulnera dicit
<ovid. met. 8.520_520> Grandaeuumque patrem fratresque piasque sorores
<ovid. met. 8.521> Cum gemitu sociamque tori uocat ore supremo,
<ovid. met. 8.522> Forsitan et matrem. crescunt ignisque dolorque
<ovid. met. 8.523> Languescuntque iterum: simul est extinctus uterque,
<ovid. met. 8.524> Inque leues abiit paulatim spiritus auras
<ovid. met. 8.525_525> Paulatim cana prunam uelante fauilla.
<ovid. met. 8.526> Alta iacet Calydon: lugent iuuenesque senesque,
<ovid. met. 8.527> Vulgusque proceresque gemunt, scissaeque capillos
<ovid. met. 8.528> Planguntur matres Calydonides Eueninae.
<ovid. met. 8.529> Puluere canitiem genitor uultusque seniles
<ovid. met. 8.530_530> Foedat humi fusus spatiosumque increpat aeuum;
<ovid. met. 8.531> Nam de matre manus diri sibi conscia facti
<ovid. met. 8.532> Exegit poenas acto per uiscera ferro.
<ovid. met. 8.533> Non, mihi si centum deus ora sonantia linguis
<ovid. met. 8.534> Ingeniumque capax totumque Helicona dedisset,
<ovid. met. 8.535_535> Tristia persequerer miserarum uota sororum.
<ovid. met. 8.536> Inmemores decoris liuentia pectora tundunt,
<ovid. met. 8.537> Dumque manet corpus, corpus refouentque fouentque,
<ovid. met. 8.538> Oscula dant ipsi, posito dant oscula lecto;
<ovid. met. 8.539> Post cinerem cineres haustos ad pectora pressant
<ovid. met. 8.540_540> Adfusaeque iacent tumulo signataque saxo
<ovid. met. 8.541> Nomina conplexae lacrimas in nomina fundunt.
<ovid. met. 8.542> Quas Parthaoniae tandem Latonia clade
<ovid. met. 8.543> Exsatiata domus praeter Gorgenque nurumque
<ovid. met. 8.544> Nobilis Alcmenae natis in corpore pennis
<ovid. met. 8.545_545> Adleuat et longas per bracchia porrigit alas
<ovid. met. 8.546> Corneaque ora facit uersasque per aera mittit.
<ovid. met. 8.547> Interea Theseus sociati parte laboris
<ovid. met. 8.548> Functus Erechtheas Tritonidos ibat ad arces.
<ovid. met. 8.549> Clausit iter fecitque moras Achelous eunti
<ovid. met. 8.550_550> Imbre tumens. "succede meis" ait, "inclite, tectis,
<ovid. met. 8.551> Cecropida, nec te committe rapacibus undis.
<ovid. met. 8.552> Ferre trabes solidas obliquaque uoluere(==VOLVERE) magno
<ovid. met. 8.553> Murmure saxa solent. uidi contermina ripae
<ovid. met. 8.554> Cum gregibus stabula alta trahi, nec fortibus illic
<ovid. met. 8.555_555> Profuit armentis nec equis uelocibus esse.
<ovid. met. 8.556> Multa quoque hic torrens niuibus de monte solutis
<ovid. met. 8.557> Corpora turbineo iuuenalia uertice mersit.
<ovid. met. 8.558> Tutior est requies, solito dum flumina currant
<ovid. met. 8.559> Limite, dum tenues capiat suus alueus undas."
<ovid. met. 8.560_560> Adnuit Aegides "utor" que "Acheloe, domoque
<ovid. met. 8.561> Consilioque tuo" respondit et usus utroque est.
<ovid. met. 8.562> Pumice multicauo nec leuibus atria tophis
<ovid. met. 8.563> Structa subit: molli tellus erat umida musco,
<ovid. met. 8.564> Summa lacunabant alterno murice conchae.
<ovid. met. 8.565_565> Iamque duas lucis partes Hyperione menso
<ovid. met. 8.566> Discubuere toris Theseus comitesque laborum:
<ovid. met. 8.567> Hac Ixionides, illa Troezenius heros
<ovid. met. 8.568> Parte Lelex, raris iam sparsus tempora canis,
<ovid. met. 8.569> Quosque alios parili fuerat dignatus honore
<ovid. met. 8.570_570> Amnis Acarnanum laetissimus hospite tanto.
<ovid. met. 8.571> Protinus adpositas nudae uestigia nymphae
<ovid. met. 8.572> Instruxere epulis mensas dapibusque remotis
<ovid. met. 8.573> In gemma posuere merum. tum maximus heros
<ovid. met. 8.574> Aequora prospiciens oculis subiecta "quis" inquit
<ovid. met. 8.575_575>"Ille locus?" (digitoque ostendit) "et insula nomen
<ovid. met. 8.576> Quod gerit illa, doce, quamquam non una uidetur."
<ovid. met. 8.577> Amnis ad haec "non est" inquit, "quod cernitis, unum;
<ovid. met. 8.578> Quinque iacent terrae: spatium discrimina fallit.
<ovid. met. 8.579> Quoque minus spretae factum mirere Dianae,
<ovid. met. 8.580_580> Naides hae fuerant, quae cum bis quinque iuuencos
<ovid. met. 8.581> Mactassent rurisque deos ad sacra uocassent,
<ovid. met. 8.582> Inmemores nostri festas duxere choreas.
<ovid. met. 8.583> Intumui, quantusque, feror cum plurimus umquam,
<ovid. met. 8.584> Tantus eram pariterque animis inmanis et undis
<ovid. met. 8.585_585> A siluis siluas et ab aruis arua reuelli
<ovid. met. 8.586> Cumque loco nymphas memores tum denique nostri
<ovid. met. 8.587> In freta prouolui. fluctus nosterque marisque
<ovid. met. 8.588> Continuam diduxit humum pariterque reuellit
<ovid. met. 8.589> In totidem mediis quot cernis Echinadas undis.
<ovid. met. 8.590_590> Vt tamen ipse uides, procul en procul una recessit
<ovid. met. 8.591> Insula, grata mihi: Perimelen nauita dicit.
<ovid. met. 8.592> Huic ego uirgineum dilectae nomen ademi;
<ovid. met. 8.593> Quod pater Hippodamas aegre tulit inque profundum
<ovid. met. 8.594> Propulit e scopulo periturae corpora natae.
<ovid. met. 8.595_595> Excepi nantemque ferens "o proxima mundi
<ovid. met. 8.596> Regna uagae" dixi "sortite tridentifer undae,
<ovid. met. 8.597>[In quo desinimus, quo sacri currimus amnes,
<ovid. met. 8.598> Huc ades atque audi placidus, Neptune, precantem!
<ovid. met. 8.599> Huic ego, quam porto, nocui. si mitis et aequus,
<ovid. met. 8.600_600> Si pater Hippodamas, aut si minus inpius esset,
<ovid. met. 8.600a_600a> Debuit illius misereri, ignoscere nobis.
<ovid. met. 8.600b_600b> Cui quondam tellus clausa est feritate paterna]
<ovid. met. 8.601> Adfer opem mersaeque, precor, feritate paterna
<ovid. met. 8.602> Da, Neptune, locum uel sit locus ipsa, licebit."
<ovid. met. 8.603>[Hanc quoque conplectar." mouit caput aequoreus rex
<ovid. met. 8.604> Concussitque suis omnes adsensibus undas.
<ovid. met. 8.605_605> Extimuit nymphe, nabat tamen; ipse natantis
<ovid. met. 8.606> Pectora tangebam trepido salientia motu.
<ovid. met. 8.607> Dumque ea contrecto, totum durescere sensi
<ovid. met. 8.608> Corpus et inductis condi praecordia terris.]
<ovid. met. 8.609> Dum loquor, amplexa est artus noua terra natantes
<ovid. met. 8.610_610> Et grauis increuit mutatis insula membris."
<ovid. met. 8.611> Amnis ab his tacuit; factum mirabile cunctos
<ovid. met. 8.612> Mouerat: inridet credentes, utque deorum
<ovid. met. 8.613> Spretor erat mentisque ferox, Ixione natus
<ovid. met. 8.614>"Ficta refers nimiumque putas, Acheloe, potentes
<ovid. met. 8.615_615> Esse deos" dixit, "si dant adimuntque figuras."
<ovid. met. 8.616> Obstipuere omnes nec talia dicta probarunt,
<ovid. met. 8.617> Ante omnesque Lelex animo maturus et aeuo
<ovid. met. 8.618> Sic ait: "inmensa est finemque potentia caeli
<ovid. met. 8.619> Non habet et, quidquid superi uoluere(==VOLUERE), peractum est.
<ovid. met. 8.620_620> Quoque minus dubites, tiliae contermina quercus
<ovid. met. 8.621> Collibus est Phrygiis, modico circumdata muro:
<ovid. met. 8.622> Ipse locum uidi; nam me Pelopeia Pittheus
<ovid. met. 8.623> Misit in arua suo quondam regnata parenti.
<ovid. met. 8.624> Haud procul hinc stagnum est, tellus habitabilis olim,
<ovid. met. 8.625_625> Nunc celebres mergis fulicisque palustribus undae.
<ovid. met. 8.626> Iuppiter huc specie mortali cumque parente
<ovid. met. 8.627> Venit Atlantiades positis caducifer alis;
<ovid. met. 8.628> Mille domos adiere locum requiemque petentes,
<ovid. met. 8.629> Mille domos clausere serae; tamen una recepit,
<ovid. met. 8.630_630> Parua quidem stipulis et canna tecta palustri,
<ovid. met. 8.631> Sed pia Baucis anus parilique aetate Philemon
<ovid. met. 8.632> Illa sunt annis iuncti iuuenalibus, illa
<ovid. met. 8.633> Consenuere casa paupertatemque fatendo
<ovid. met. 8.634> Effecere leuem nec iniqua mente ferendo.
<ovid. met. 8.635_635> Nec refert, dominos illic famulosne requiras:
<ovid. met. 8.636> Tota domus duo sunt, idem parentque iubentque.
<ovid. met. 8.637> Ergo ubi caelicolae paruos tetigere penates
<ovid. met. 8.638> Submissoque humiles intrarunt uertice postes,
<ovid. met. 8.639> Membra senex posito iussit releuare sedili,
<ovid. met. 8.640_640> Quo superiniecit textum rude sedula Baucis,
<ovid. met. 8.641> Inque foco tepidum cinerem dimouit et ignes
<ovid. met. 8.642> Suscitat hesternos foliisque et cortice sicco
<ovid. met. 8.643> Nutrit et ad flammas anima producit anili
<ovid. met. 8.644> Multifidasque faces ramaliaque arida tecto
<ovid. met. 8.645_645> Detulit et minuit paruoque admouit aeno,
<ovid. met. 8.646> Quodque suus coniunx riguo collegerat horto,
<ovid. met. 8.647> Truncat holus foliis; furca leuat illa bicorni
<ovid. met. 8.648> Sordida terga suis nigro pendentia tigno
<ovid. met. 8.649> Seruatoque diu resecat de tergore partem
<ovid. met. 8.650_650> Exiguam sectamque domat feruentibus undis.
<ovid. met. 8.651> Interea medias fallunt sermonibus horas
<ovid. met. 8.652> Sentirique moram prohibent. erat alueus illic
<ovid. met. 8.653> Fagineus, dura clauo suspensus ab ansa:
<ovid. met. 8.654> Is tepidis inpletur aquis artusque fouendos
<ovid. met. 8.655_655> Accipit. in medio torus est de mollibus uluis
<ovid. met. 8.656> Inpositus lecto sponda pedibusque salignis.
<ovid. met. 8.655a_655a> Concutiuntque torum de molli fluminis ulua
<ovid. met. 8.656a_656a> Inposito lecto sponda pedibusque salignis;
<ovid. met. 8.657> Vestibus hunc uelant, quas non nisi tempore festo
<ovid. met. 8.658> Sternere consuerant, sed et haec uilisque uetusque
<ovid. met. 8.659> Vestis erat lecto non indignanda saligno:
<ovid. met. 8.660_660> Adcubuere dei. mensam succincta tremensque
<ovid. met. 8.661> Ponit anus, mensae sed erat pes tertius inpar:
<ovid. met. 8.662> Testa parem fecit; quae postquam subdita cliuum
<ovid. met. 8.663> Sustulit, aequatam mentae tersere uirentes.
<ovid. met. 8.664> Ponitur hic bicolor sincerae baca Mineruae
<ovid. met. 8.665_665> Conditaque in liquida corna autumnalia faece
<ovid. met. 8.666> Intibaque et radix et lactis massa coacti
<ovid. met. 8.667> Ouaque non acri leuiter uersata fauilla,
<ovid. met. 8.668> Omnia fictilibus; post haec caelatus eodem
<ovid. met. 8.669> Sistitur argento crater fabricataque fago
<ovid. met. 8.670_670> Pocula, qua caua sunt, flauentibus inlita ceris.
<ovid. met. 8.671> Parua mora est, epulasque foci misere calentes,
<ovid. met. 8.672> Nec longae rursus referuntur uina senectae
<ovid. met. 8.673> Dantque locum mensis paulum seducta secundis.
<ovid. met. 8.674> Hic nux, hic mixta est rugosis carica palmis
<ovid. met. 8.675_675> Prunaque et in patulis redolentia mala canistris
<ovid. met. 8.676> Et de purpureis conlectae uitibus uuae;
<ovid. met. 8.677> Candidus in medio fauus est: super omnia uultus
<ovid. met. 8.678> Accessere boni nec iners pauperque uoluntas.
<ovid. met. 8.679> Interea totiens haustum cratera repleri
<ovid. met. 8.680_680> Sponte sua per seque uident succrescere uina:
<ovid. met. 8.681> Attoniti nouitate pauent manibusque supinis
<ovid. met. 8.682> Concipiunt Baucisque preces timidusque Philemon
<ovid. met. 8.683> Et ueniam dapibus nullisque paratibus orant.
<ovid. met. 8.684> Vnicus anser erat, minimae custodia uillae,
<ovid. met. 8.685_685> Quem dis hospitibus domini mactare parabant;
<ovid. met. 8.686> Ille celer penna tardos aetate fatigat
<ovid. met. 8.687> Eluditque diu tandemque est uisus ad ipsos
<ovid. met. 8.688> Confugisse deos: superi uetuere necari
<ovid. met. 8.689>"Di" que "sumus, meritasque luet uicinia poenas
<ovid. met. 8.690_690> Inpia" dixerunt; "uobis inmunibus huius
<ovid. met. 8.691> Esse mali dabitur. modo uestra relinquite tecta
<ovid. met. 8.692> Ac nostros comitate gradus et in ardua montis
<ovid. met. 8.693> Ite simul." parent ambo baculisque leuati
<ovid. met. 8.693a_693a>[Ite simul." parent et dis praeeuntibus ambo
<ovid. met. 8.693b_693b> Membra leuant baculis tardique senilibus annis]
<ovid. met. 8.694> Nituntur longo uestigia ponere cliuo.
<ovid. met. 8.695_695> Tantum aberant summo, quantum semel ire sagitta
<ovid. met. 8.696> Missa potest: flexere oculos et mersa palude
<ovid. met. 8.697> Cetera prospiciunt, tantum sua tecta manere.
<ovid. met. 8.697a_697a>[Mersa uident quaeruntque suae pia culmina uillae.
<ovid. met. 8.698a_698a> Sola loco stabant. dum deflent fata suorum]
<ovid. met. 8.698> Dumque ea mirantur, dum deflent fata suorum,
<ovid. met. 8.699> Illa uetus, dominis etiam casa parua duobus
<ovid. met. 8.700_700> Vertitur in templum: furcas subiere columnae,
<ovid. met. 8.701> Stramina flauescunt, adopertaque marmore tellus
<ovid. met. 8.702> Caelataeque fores aurataque tecta uidentur.
<ovid. met. 8.703> Talia tum placido Saturnius edidit ore:
<ovid. met. 8.704>"Dicite, iuste senex et femina coniuge iusto
<ovid. met. 8.705_705> Digna, quid optetis." cum Baucide pauca locutus
<ovid. met. 8.706> Iudicium superis aperit commune Philemon:
<ovid. met. 8.707>"Esse sacerdotes delubraque uestra tueri
<ovid. met. 8.708> Poscimus, et quoniam concordes egimus annos,
<ovid. met. 8.709> Auferat hora duos eadem, nec coniugis umquam
<ovid. met. 8.710_710> Busta meae uideam neu sim tumulandus ab illa."
<ovid. met. 8.711> Vota fides sequitur: templi tutela fuere,
<ovid. met. 8.712> Donec uita data est; annis aeuoque soluti
<ovid. met. 8.713> Ante gradus sacros cum starent forte locique
<ovid. met. 8.714> Narrarent casus, frondere Philemona Baucis,
<ovid. met. 8.715_715> Baucida conspexit senior frondere Philemon.
<ovid. met. 8.716> Iamque super geminos crescente cacumine uultus
<ovid. met. 8.717> Mutua, dum licuit, reddebant dicta "uale" que
<ovid. met. 8.718>"O coniunx" dixere simul, simul abdita texit
<ovid. met. 8.719> Ora frutex: ostendit adhuc Thyneius illic
<ovid. met. 8.720_720> Incola de gemino uicinos corpore truncos.
<ovid. met. 8.721> Haec mihi non uani (neque erat, cur fallere uellent)
<ovid. met. 8.722> Narrauere senes; equidem pendentia uidi
<ovid. met. 8.723> Serta super ramos ponensque recentia dixi:
<ovid. met. 8.724>"Cura deum di sint, et qui coluere, colantur."
<ovid. met. 8.725_725> Desierat, cunctosque et res et mouerat auctor,
<ovid. met. 8.726> Thesea praecipue; quem facta audire uolentem
<ovid. met. 8.727> Mira deum innixus cubito Calydonius amnis
<ovid. met. 8.728> Talibus adloquitur: "sunt, o fortissime, quorum
<ovid. met. 8.729> Forma semel mota est et in hoc renouamine mansit;
<ovid. met. 8.730_730> Sunt, quibus in plures ius est transire figuras,
<ovid. met. 8.731> Vt tibi, complexi terram maris incola, Proteu.
<ovid. met. 8.732> Nam modo te iuuenem, modo te uidere leonem;
<ovid. met. 8.733> Nunc uiolentus aper, nunc, quem tetigisse timerent,
<ovid. met. 8.734> Anguis eras; modo te faciebant cornua taurum;
<ovid. met. 8.735_735> Saepe lapis poteras, arbor quoque saepe uideri;
<ovid. met. 8.736> Interdum faciem liquidarum imitatus aquarum
<ovid. met. 8.737> Flumen eras, interdum undis contrarius ignis.
<ovid. met. 8.738> Nec minus Autolyci coniunx, Erysichthone nata,
<ovid. met. 8.739> Iuris habet. pater huius erat, qui numina diuum
<ovid. met. 8.740_740> Sperneret et nullos aris adoleret odores.
<ovid. met. 8.741> Ille etiam Cereale nemus uiolasse securi
<ovid. met. 8.742> Dicitur et lucos ferro temerasse uetustos.
<ovid. met. 8.743> Stabat in his ingens annoso robore quercus,
<ovid. met. 8.744> Vna nemus; uittae mediam memoresque tabellae
<ovid. met. 8.745_745> Sertaque cingebant, uoti argumenta potentis.
<ovid. met. 8.746> Saepe sub hac dryades festas duxere choreas,
<ovid. met. 8.747> Saepe etiam manibus nexis ex ordine trunci
<ovid. met. 8.748> Circuiere modum, mensuraque roboris ulnas
<ovid. met. 8.749> Quinque ter inplebat, nec non et cetera tantum
<ovid. met. 8.750_750> Silua sub hac omnis, quantum fuit herba sub omni.
<ovid. met. 8.751> Non tamen idcirco ferrum Triopeius illa
<ovid. met. 8.752> Abstinuit famulosque iubet succidere sacrum
<ovid. met. 8.753> Robur et, ut iussos cunctari uidit, ab uno
<ovid. met. 8.754> Edidit haec rapta sceleratus uerba securi:
<ovid. met. 8.755_755>"Non dilecta deae solum, sed et ipsa licebit
<ovid. met. 8.756> Sit dea, iam tanget frondente cacumine terram."
<ovid. met. 8.757> Dixit et, obliquos dum telum librat in ictus,
<ovid. met. 8.758> Contremuit gemitumque dedit Deoia quercus,
<ovid. met. 8.759> Et pariter frondes, pariter pallescere glandes
<ovid. met. 8.760_760> Coepere ac longi pallorem ducere rami.
<ovid. met. 8.761> Cuius ut in trunco fecit manus inpia uulnus,
<ovid. met. 8.762> Haud aliter fluxit discusso cortice sanguis,
<ovid. met. 8.763> Quam solet, ante aras ingens ubi uictima taurus
<ovid. met. 8.764> Concidit, abrupta cruor e ceruice profundi.
<ovid. met. 8.765_765> Obstipuere omnes, aliquisque ex omnibus audet
<ovid. met. 8.766> Deterrere nefas saeuamque inhibere bipennem.
<ovid. met. 8.767> Adspicit hunc "mentis" que "piae cape praemia" dixit
<ovid. met. 8.768> Thessalus inque uirum conuertit ab arbore ferrum
<ovid. met. 8.769> Detruncatque caput repetitaque robora caedit,
<ovid. met. 8.770_770> Editus et medio sonus est de robore talis:
<ovid. met. 8.771>"Nympha sub hoc ego sum Cereri gratissima ligno,
<ovid. met. 8.772> Quae tibi factorum poenas instare tuorum
<ovid. met. 8.773> Vaticinor moriens, nostri solacia leti."
<ovid. met. 8.774> Persequitur scelus ille suum, labefactaque tandem
<ovid. met. 8.775_775> Ictibus innumeris adductaque funibus arbor
<ovid. met. 8.776> Corruit et multam prostrauit pondere siluam.
<ovid. met. 8.777> Attonitae dryades damno nemorumque suoque,
<ovid. met. 8.778> Omnes germanae, Cererem cum uestibus atris
<ovid. met. 8.779> Maerentes adeunt poenamque Erysichthonis orant.
<ovid. met. 8.780_780> Adnuit his capitisque sui pulcherrima motu
<ovid. met. 8.781> Concussit grauidis oneratos messibus agros
<ovid. met. 8.782> Moliturque genus poenae miserabile, si non
<ovid. met. 8.783> Ille suis esset nulli miserabilis actis,
<ovid. met. 8.784> Pestifera lacerare Fame. quae quatinus ipsi
<ovid. met. 8.785_785> Non adeunda deae est (neque enim Cereremque Famemque
<ovid. met. 8.786> Fata coire sinunt), montani numinis unam
<ovid. met. 8.787> Talibus agrestem conpellat oreada dictis:
<ovid. met. 8.788>"Est locus extremis Scythiae glacialis in oris,
<ovid. met. 8.789> Triste solum, sterilis, sine fruge, sine arbore tellus;
<ovid. met. 8.790_790> Frigus iners illic habitant Pallorque Tremorque
<ovid. met. 8.791> Et ieiuna Fames: ea se in praecordia condat
<ovid. met. 8.792> Sacrilegi scelerata, iube, nec copia rerum
<ovid. met. 8.793> Vincat eam superetque meas certamine uires;
<ovid. met. 8.794> Neue uiae spatium te terreat, accipe currus,
<ovid. met. 8.795_795> Accipe, quos frenis alte moderere, dracones",
<ovid. met. 8.796> Et dedit. illa dato subuecta per aera curru
<ovid. met. 8.797> Deuenit in Scythiam rigidique cacumine montis
<ovid. met. 8.798>(Caucason appellant) serpentum colla leuauit
<ovid. met. 8.799> Quaesitamque Famem lapidoso uidit in agro
<ovid. met. 8.800_800> Vnguibus et raras uellentem dentibus herbas.
<ovid. met. 8.801> Hirtus erat crinis, caua lumina, pallor in ore,
<ovid. met. 8.802> Labra incana situ, scabrae rubigine fauces,
<ovid. met. 8.803> Dura cutis, per quam spectari uiscera possent;
<ovid. met. 8.804> Ossa sub incuruis exstabant arida lumbis,
<ovid. met. 8.805_805> Ventris erat pro uentre locus; pendere putares
<ovid. met. 8.806> Pectus et a spinae tantummodo crate teneri;
<ovid. met. 8.807> Auxerat articulos macies, genuumque tumebat
<ovid. met. 8.808> Orbis, et inmodico prodibant tubere tali.
<ovid. met. 8.809> Hanc procul ut uidit (neque enim est accedere iuxta
<ovid. met. 8.810_810> Ausa), refert mandata deae paulumque morata,
<ovid. met. 8.811> Quamquam aberat longe, quamquam modo uenerat illuc,
<ovid. met. 8.812> Visa tamen sensisse famem est, retroque dracones
<ovid. met. 8.813> Egit in Haemoniam uersis sublimis habenis.
<ovid. met. 8.814> Dicta Fames Cereris, quamuis contraria semper
<ovid. met. 8.815_815> Illius est operi, peragit perque aera uento
<ovid. met. 8.816> Ad iussam delata domum est et protinus intrat
<ovid. met. 8.817> Sacrilegi thalamos altoque sopore solutum
<ovid. met. 8.818>(Noctis enim tempus) geminis amplectitur ulnis
<ovid. met. 8.819> Seque uiro inspirat faucesque et pectus et ora
<ovid. met. 8.820_820> Adflat et in uacuis peragit ieiunia uenis
<ovid. met. 8.821> Functaque mandato fecundum deserit orbem
<ovid. met. 8.822> Inque domos inopes adsueta reuertitur antra.
<ovid. met. 8.823> Lenis adhuc somnus placidis Erysichthona pennis
<ovid. met. 8.824> Mulcebat: petit ille dapes sub imagine somni
<ovid. met. 8.825_825> Oraque uana mouet dentemque in dente fatigat
<ovid. met. 8.826> Exercetque cibo delusum guttur inani
<ovid. met. 8.827> Proque epulis tenues nequiquam deuorat auras;
<ovid. met. 8.828> Vt uero est expulsa quies, furit ardor edendi
<ovid. met. 8.829> Perque auidas fauces inmensaque uiscera regnat.
<ovid. met. 8.830_830> Nec mora, quod pontus, quod terra, quod educat aer,
<ovid. met. 8.831> Poscit et adpositis queritur ieiunia mensis
<ovid. met. 8.832> Inque epulis epulas quaerit, quodque urbibus esse
<ovid. met. 8.833> Quodque satis poterat populo, non sufficit uni,
<ovid. met. 8.834> Plusque cupit, quo plura suam demittit in aluum,
<ovid. met. 8.835_835> Vtque fretum recipit de tota flumina terra
<ovid. met. 8.836> Nec satiatur aquis peregrinosque ebibit amnes,
<ovid. met. 8.837> Vtque rapax ignis non umquam alimenta recusat
<ovid. met. 8.838> Innumerasque faces cremat et, quo copia maior
<ovid. met. 8.839> Est data, plura petit turbaque uoracior ipsa est,
<ovid. met. 8.840_840> Sic epulas omnes Erysichthonis ora profani
<ovid. met. 8.841> Accipiunt poscuntque simul: cibus omnis in illo
<ovid. met. 8.842> Causa cibi est semperque locus fit inanis edendo.
<ovid. met. 8.843> Iamque fame patrias altaque uoragine uentris
<ovid. met. 8.844> Attenuarat opes, sed inattenuata manebat
<ovid. met. 8.845_845> Tum quoque dira fames inplacataeque uigebat
<ovid. met. 8.846> Flamma gulae; tandem demisso in uiscera censu
<ovid. met. 8.847> Filia restabat non illo digna parente.
<ovid. met. 8.848> Hanc quoque uendit inops. dominum generosa recusat
<ovid. met. 8.849> Et uicina suas tendens super aequora palmas
<ovid. met. 8.850_850>"Eripe me domino, qui raptae praemia nobis
<ovid. met. 8.851> Virginitatis habes" ait; haec Neptunus habebat.
<ovid. met. 8.852> Qui prece non spreta, quamuis modo uisa sequenti
<ovid. met. 8.853> Esset ero, formamque nouat uultumque uirilem
<ovid. met. 8.854> Induit et cultus piscem capientibus aptos.
<ovid. met. 8.855_855> Hanc dominus spectans "o qui pendentia paruo
<ovid. met. 8.856> Aera cibo celas, moderator harundinis", inquit
<ovid. met. 8.857>"Sic mare compositum, sic sit tibi piscis in unda
<ovid. met. 8.858> Credulus et nullus nisi fixus sentiat hamos:
<ovid. met. 8.859> Quae modo cum uili turbatis ueste capillis
<ovid. met. 8.860_860> Litore in hoc steterat (nam stantem in litore uidi),
<ovid. met. 8.861> Dic ubi sit; neque enim uestigia longius extant."
<ovid. met. 8.862> Illa dei munus bene cedere sensit et a se
<ovid. met. 8.863> Se quaeri gaudens his est resecuta rogantem:
<ovid. met. 8.864>"Quisquis es, ignoscas: in nullam lumina partem
<ovid. met. 8.865_865> Gurgite ab hoc flexi studioque operatus inhaesi.
<ovid. met. 8.866> Quoque minus dubites, sic has deus aequoris artes
<ovid. met. 8.867> Adiuuet, ut nemo iamdudum litore in isto,
<ovid. met. 8.868> Me tamen excepto, nec femina constitit ulla."
<ovid. met. 8.869> Credidit et uerso dominus pede pressit harenam
<ovid. met. 8.870_870> Elususque abiit, illi sua reddita forma est.
<ovid. met. 8.871> Ast ubi habere suam transformia corpora sensit,
<ovid. met. 8.872> Saepe pater dominis Triopeida tradit, at illa
<ovid. met. 8.873> Nunc equa, nunc ales, modo bos, modo ceruus abibat
<ovid. met. 8.874> Praebebatque auido non iusta alimenta parenti.
<ovid. met. 8.875_875> Vis tamen illa mali postquam consumpserat omnem
<ovid. met. 8.876> Materiam dederatque graui noua pabula morbo,
<ovid. met. 8.877> Ipse suos artus lacero diuellere morsu
<ovid. met. 8.878> Coepit et infelix minuendo corpus alebat.
<ovid. met. 8.879> Quid moror externis? etiam mihi saepe nouandi est
<ovid. met. 8.880_880> Corporis, o iuuenis, numero finita potestas.
<ovid. met. 8.881> Nam modo, qui nunc sum, uideor, modo flector in anguem,
<ovid. met. 8.882> Armenti modo dux uires in cornua sumo,
<ovid. met. 8.883> Cornua, dum potui. nunc pars caret altera telo
<ovid. met. 8.884> Frontis, ut ipse uides." gemitus sunt uerba secuti.
<ovid. met. 9.1> Quae gemitus truncaeque deo Neptunius heros
<ovid. met. 9.2> Causa rogat frontis, cum sic Calydonius amnis
<ovid. met. 9.3> Coepit inornatos redimitus harundine crines:
<ovid. met. 9.4>"Triste petis munus. quis enim sua proelia uictus
<ovid. met. 9.5_5> Commemorare uelit? referam tamen ordine, nec tam
<ovid. met. 9.6> Turpe fuit uinci, quam contendisse decorum est,
<ovid. met. 9.7> Magnaque dat nobis tantus solacia uictor.
<ovid. met. 9.8> Nomine siqua suo tandem peruenit ad aures
<ovid. met. 9.9> Deianira tuas, quondam pulcherrima uirgo
<ovid. met. 9.10_10> Multorumque fuit spes inuidiosa procorum;
<ovid. met. 9.11> Cum quibus ut soceri domus est intrata petiti,
<ovid. met. 9.12>"Accipe me generum" dixi, "Parthaone nate".
<ovid. met. 9.13> Dixit et Alcides; alii cessere duobus.
<ovid. met. 9.14> Ille Iouem socerum dare se famamque laborum,
<ovid. met. 9.15_15> Et superata suae referebat iussa nouercae;
<ovid. met. 9.16> Contra ego "turpe deum mortali cedere" dixi
<ovid. met. 9.17>(Nondum erat ille deus): "dominum me cernis aquarum
<ovid. met. 9.18> Cursibus obliquis inter tua regna fluentem;
<ovid. met. 9.19> Nec gener externis hospes tibi missus ab oris,
<ovid. met. 9.20_20> Sed popularis ero et rerum pars una tuarum.
<ovid. met. 9.21> Tantum ne noceat, quod me nec regia Iuno
<ovid. met. 9.22> Odit et omnis abest iussorum poena laborum!
<ovid. met. 9.23> Nam, quo te iactas, Alcmena nate, creatum,
<ovid. met. 9.24> Iuppiter aut falsus pater est aut crimine uerus;
<ovid. met. 9.25_25> Matris adulterio patrem petis: elige, fictum
<ovid. met. 9.26> Esse Iouem malis, an te per dedecus ortum."
<ovid. met. 9.27> Talia dicentem iamdudum lumine toruo
<ovid. met. 9.28> Spectat et accensae non fortiter imperat irae
<ovid. met. 9.29> Verbaque tot reddit: "melior mihi dextera lingua!
<ovid. met. 9.30_30> Dummodo pugnando superem, tu uince loquendo",
<ovid. met. 9.31> Congrediturque ferox. puduit modo magna locutum
<ovid. met. 9.32> Cedere: reieci uiridem de corpore uestem
<ovid. met. 9.33> Bracchiaque opposui tenuique a pectore uaras
<ovid. met. 9.34> In statione manus et pugnae membra paraui.
<ovid. met. 9.35_35> Ille cauis hausto spargit me puluere palmis
<ovid. met. 9.36> Inque uicem fuluae tactu flauescit harenae
<ovid. met. 9.37> Et modo ceruicem, modo crura micantia captat,
<ovid. met. 9.38> Aut captare putes, omnique a parte lacessit.
<ovid. met. 9.39> Me mea defendit grauitas frustraque petebar,
<ovid. met. 9.40_40> Haud secus ac moles, quam magno murmure fluctus
<ovid. met. 9.41> Oppugnant: manet illa suoque est pondere tuta.
<ovid. met. 9.42> Digredimur paulum rursusque ad bella coimus
<ovid. met. 9.43> Inque gradu stetimus certi non cedere, eratque
<ovid. met. 9.44> Cum pede pes iunctus, totoque ego pectore pronus
<ovid. met. 9.45_45> Et digitos digitis et frontem fronte premebam.
<ovid. met. 9.46> Non aliter uidi fortes concurrere tauros,
<ovid. met. 9.47> Cum pretium pugnae toto nitidissima saltu
<ovid. met. 9.48> Expetitur coniunx: spectant armenta pauentque
<ovid. met. 9.49> Nescia, quem maneat tanti uictoria regni.
<ovid. met. 9.50_50> Ter sine profectu uoluit(==VOLUIT) nitentia contra
<ovid. met. 9.51> Reicere Alcides a se mea pectora, quarto
<ovid. met. 9.52> Excutit amplexus adductaque bracchia soluit
<ovid. met. 9.53> Inpulsumque manu (certum est mihi uera fateri)
<ovid. met. 9.54> Protinus auertit tergoque onerosus inhaesit.
<ovid. met. 9.55_55> Siqua fides neque ficta mihi nunc gloria uoce
<ovid. met. 9.56> Quaeritur, inposito pressus mihi monte uidebar.
<ovid. met. 9.57> Vix tamen inserui sudore fluentia multo
<ovid. met. 9.58> Bracchia, uix solui duros a corpore nexus;
<ovid. met. 9.59> Instat anhelanti prohibetque resumere uires
<ovid. met. 9.60_60> Et ceruice mea potitur. tum denique tellus
<ovid. met. 9.61> Pressa genu nostro est, et harenas ore momordi.
<ovid. met. 9.62> Inferior uirtute meas deuertor ad artes
<ovid. met. 9.63> Elaborque uiro longum formatus in anguem.
<ovid. met. 9.64> Qui postquam flexos sinuaui corpus in orbes
<ovid. met. 9.65_65> Cumque fero moui linguam stridore bisulcam,
<ovid. met. 9.66> Risit et inludens nostras Tirynthius artes
<ovid. met. 9.67>"Cunarum labor est angues superare mearum"
<ovid. met. 9.68> Dixit, "et ut uincas alios, Acheloe, dracones,
<ovid. met. 9.69> Pars quota Lernaeae serpens eris unus echidnae?
<ovid. met. 9.70_70> Vulneribus fecunda suis erat illa, nec ullum
<ovid. met. 9.71> De comitum numero caput est inpune recisum,
<ovid. met. 9.72> Quin gemino ceruix herede ualentior esset.
<ovid. met. 9.73> Hanc ego ramosam natis e caede colubris
<ovid. met. 9.74> Crescentemque malo domui domitamque reclusi.
<ovid. met. 9.75_75> Quid fore te credis, falsum qui uersus in anguem
<ovid. met. 9.76> Arma aliena moues, quem forma precaria celat?"
<ovid. met. 9.77> Dixerat et summo digitorum uincula collo
<ovid. met. 9.78> Inicit: angebar ceu guttura forcipe pressus
<ovid. met. 9.79> Pollicibusque meas pugnabam euellere fauces.
<ovid. met. 9.80_80> Sic quoque deuicto restabat tertia tauri
<ovid. met. 9.81> Forma trucis: tauro mutatus membra rebello.
<ovid. met. 9.82> Induit ille toris a laeua parte lacertos
<ovid. met. 9.83> Admissumque trahens sequitur depressaque dura
<ovid. met. 9.84> Cornua figit humo meque alta sternit harena.
<ovid. met. 9.85_85> Nec satis hoc fuerat: rigidum fera dextera cornu
<ovid. met. 9.86> Dum tenet, infregit truncaque a fronte reuellit.
<ovid. met. 9.87> Naides hoc pomis et odoro flore repletum
<ovid. met. 9.88> Sacrarunt, diuesque meo Bona Copia cornu est."
<ovid. met. 9.89> Dixerat, et nymphe ritu succincta Dianae,
<ovid. met. 9.90_90> Vna ministrarum, fusis utrimque capillis,
<ovid. met. 9.91> Incessit totumque tulit praediuite cornu
<ovid. met. 9.92> Autumnum et mensas, felicia poma, secundas.
<ovid. met. 9.93> Lux subit, et primo feriente cacumina sole
<ovid. met. 9.94> Discedunt iuuenes; neque enim, dum flumina pacem
<ovid. met. 9.95_95> Et placidos habeant lapsus totaeque residant
<ovid. met. 9.96> Opperiuntur, aquae. uultus Achelous agrestes
<ovid. met. 9.97> Et lacerum cornu mediis caput abdidit undis.
<ovid. met. 9.98> Hunc tamen ablati domuit iactura decoris,
<ovid. met. 9.99> Cetera sospes habet; capitis quoque fronde saligna
<ovid. met. 9.100_100> Aut superinposita celatur harundine damnum;
<ovid. met. 9.101> At te, Nesse ferox, eiusdem uirginis ardor
<ovid. met. 9.102> Perdiderat uolucri traiectum terga sagitta.
<ovid. met. 9.103> Namque noua repetens patrios cum coniuge muros
<ovid. met. 9.104> Venerat Eueni rapidas Ioue natus ad undas.
<ovid. met. 9.105_105> Vberior solito nimbis hiemalibus auctus
<ovid. met. 9.106> Verticibusque frequens erat atque inperuius amnis.
<ovid. met. 9.107> Intrepidum pro se, curam de coniuge agentem
<ovid. met. 9.108> Nessus adit membrisque ualens scitusque uadorum,
<ovid. met. 9.109>"Officio"que "meo ripa sistetur in illa
<ovid. met. 9.110_110> Haec" ait, "Alcide. tu uiribus utere nando."
<ovid. met. 9.111> Pallentemque metu fluuiumque ipsumque timentem
<ovid. met. 9.112> Tradidit Aonius pauidam Calydonida Nesso.
<ovid. met. 9.113> Mox, ut erat, pharetraque grauis spolioque leonis
<ovid. met. 9.114>(Nam clauam et curuos trans ripam miserat arcus)
<ovid. met. 9.115_115>"Quandoquidem coepi, superentur flumina" dixit
<ovid. met. 9.116> Nec dubitat nec, qua sit clementissimus amnis,
<ovid. met. 9.117> Quaerit et obsequio deferri spernit aquarum.
<ovid. met. 9.118> Iamque tenens ripam, missos cum tolleret arcus,
<ovid. met. 9.119> Coniugis agnouit uocem, Nessoque paranti
<ovid. met. 9.120_120> Fallere depositum "quo te fiducia" clamat
<ovid. met. 9.121>"Vana pedum, uiolente, rapit? tibi, Nesse biformis,
<ovid. met. 9.122> Dicimus. exaudi, nec res intercipe nostras.
<ovid. met. 9.123> Si te nulla mei reuerentia mouit, at orbes
<ovid. met. 9.124> Concubitus uetitos poterant inhibere paterni.
<ovid. met. 9.125_125> Haud tamen effugies, quamuis ope fidis equina;
<ovid. met. 9.126> Vulnere, non pedibus te consequar." ultima dicta
<ovid. met. 9.127> Re probat, et missa fugientia terga sagitta
<ovid. met. 9.128> Traicit: exstabat ferrum de pectore aduncum.
<ovid. met. 9.129> Quod simul euulsum est, sanguis per utrumque foramen
<ovid. met. 9.130_130> Emicuit mixtus Lernaei tabe ueneni.
<ovid. met. 9.131> Excipit hunc Nessus; "neque enim moriemur inulti"
<ovid. met. 9.132> Secum ait et calido uelamina tincta cruore
<ovid. met. 9.133> Dat munus raptae uelut inritamen amoris.
<ovid. met. 9.134> Longa fuit medii mora temporis, actaque magni
<ovid. met. 9.135_135> Herculis inplerant terras odiumque nouercae.
<ovid. met. 9.136> Victor ab Oechalia Cenaeo sacra parabat
<ovid. met. 9.137> Vota Ioui, cum fama loquax praecessit ad aures,
<ovid. met. 9.138> Deianira, tuas, quae ueris addere falsa
<ovid. met. 9.139> Gaudet et e minimo sua per mendacia crescit,
<ovid. met. 9.140_140> Amphitryoniaden Ioles ardore teneri.
<ovid. met. 9.141> Credit amans Venerisque nouae perterrita fama
<ovid. met. 9.142> Indulsit primo lacrimis flendoque dolorem
<ovid. met. 9.143> Diffudit miseranda suum, mox deinde "quid autem
<ovid. met. 9.144> Flemus?" ait "paelex lacrimis laetabitur istis.
<ovid. met. 9.145_145> Quae quoniam adueniet, properandum aliquidque nouandum est,
<ovid. met. 9.146> Dum licet et nondum thalamos tenet altera nostros.
<ovid. met. 9.147> Conquerar an sileam? repetam Calydona morerne?
<ovid. met. 9.148> Excedam tectis an, si nihil amplius, obstem?
<ovid. met. 9.149> Quid, si me, Meleagre, tuam memor esse sororem
<ovid. met. 9.150_150> Forte paro facinus, quantumque iniuria possit
<ovid. met. 9.151> Femineusque dolor, iugulata paelice testor?"
<ovid. met. 9.152> In cursus animus uarios abit: omnibus illis
<ovid. met. 9.153> Praetulit inbutam Nesseo sanguine uestem
<ovid. met. 9.154> Mittere, quae uires defecto reddat amori,
<ovid. met. 9.155_155> Ignaroque Lichae, quid tradat, nescia luctus
<ovid. met. 9.156> Ipsa suos tradit blandisque miserrima uerbis,
<ovid. met. 9.157> Dona det illa uiro, mandat. capit inscius heros
<ovid. met. 9.158> Induiturque umeris Lernaeae uirus echidnae.
<ovid. met. 9.159> Tura dabat primis et uerba precantia flammis
<ovid. met. 9.160_160> Vinaque marmoreas patera fundebat in aras:
<ovid. met. 9.161> Incaluit uis illa mali resolutaque flammis
<ovid. met. 9.162> Herculeos abiit late dilapsa per artus.
<ovid. met. 9.163> Dum potuit, solita gemitum uirtute repressit;
<ovid. met. 9.164> Victa malis postquam est patientia, reppulit aras
<ovid. met. 9.165_165> Inpleuitque suis nemorosam uocibus Oeten.
<ovid. met. 9.166> Nec mora, letiferam conatur scindere uestem;
<ovid. met. 9.167> Qua trahitur, trahit ille cutem, foedumque relatu,
<ovid. met. 9.168> Aut haeret membris frustra temptata reuelli
<ovid. met. 9.169> Aut laceros artus et grandia detegit ossa.
<ovid. met. 9.170_170> Ipse cruor, gelido ceu quondam lammina candens
<ovid. met. 9.171> Tincta lacu, stridit coquiturque ardente ueneno.
<ovid. met. 9.172> Nec modus est, sorbent auidae praecordia flammae,
<ovid. met. 9.173> Caeruleusque fluit toto de corpore sudor,
<ovid. met. 9.174> Ambustique sonant nerui, caecaque medullis
<ovid. met. 9.175_175> Tabe liquefactis tollens ad sidera palmas
<ovid. met. 9.176>"Cladibus" exclamat "Saturnia, pascere nostris!
<ovid. met. 9.177> Pascere et hanc pestem specta, crudelis, ab alto
<ovid. met. 9.178> Corque ferum satia. uel si miserandus et hosti,
<ovid. met. 9.179> Hoc est, si tibi sum, diris cruciatibus aegram
<ovid. met. 9.180_180> Inuisamque animam natamque laboribus aufer.
<ovid. met. 9.181> Mors mihi munus erit: decet haec dare dona nouercam.
<ovid. met. 9.182> Ergo ego foedantem peregrino templa cruore
<ovid. met. 9.183> Busirin domui saeuoque alimenta parentis
<ovid. met. 9.184> Antaeo eripui nec me pastoris Hiberi
<ovid. met. 9.185_185> Forma triplex nec forma triplex tua, Cerbere, mouit.
<ovid. met. 9.186> Vosne, manus, ualidi pressistis cornua tauri?
<ovid. met. 9.187> Vestrum opus Elis habet, uestrum Stymphalides undae
<ovid. met. 9.188> Partheniumque nemus, uestra uirtute relatus
<ovid. met. 9.189> Thermodontiaco caelatus balteus auro
<ovid. met. 9.190_190> Pomaque ab insomni concustodita dracone!
<ovid. met. 9.191> Nec mihi Centauri potuere resistere nec mi
<ovid. met. 9.192> Arcadiae uastator aper, nec profuit hydrae
<ovid. met. 9.193> Crescere per damnum geminasque resumere uires.
<ovid. met. 9.194> Quid, cum Thracis equos humano sanguine pingues
<ovid. met. 9.195_195> Plenaque corporibus laceris praesepia uidi
<ovid. met. 9.196> Visaque deieci dominumque ipsosque peremi?
<ovid. met. 9.197> His elisa iacet moles Nemeaea lacertis,
<ovid. met. 9.197a_197a>[His Cacus(==CA-CUS) horrendum Tiberino litore monstrum]
<ovid. met. 9.198> Hac caelum ceruice tuli. defessa iubendo est
<ovid. met. 9.199> Saeua Iouis coniunx, ego sum indefessus agendo.
<ovid. met. 9.200_200> Sed noua pestis adest, cui nec uirtute resisti
<ovid. met. 9.201> Nec telis armisque potest; pulmonibus errat
<ovid. met. 9.202> Ignis edax imis perque omnes pascitur artus.
<ovid. met. 9.203> At ualet Eurystheus! et sunt, qui credere possint
<ovid. met. 9.204> Esse deos?" dixit perque altam saucius Oeten
<ovid. met. 9.205_205> Haud aliter graditur, quam si uenabula taurus
<ovid. met. 9.206> Corpore fixa gerat factique refugerit auctor.
<ovid. met. 9.207> Saepe illum gemitus edentem, saepe frementem,
<ovid. met. 9.208> Saepe retemptantem totas infringere uestes
<ovid. met. 9.209> Sternentemque trabes irascentemque uideres
<ovid. met. 9.210_210> Montibus aut patrio tendentem bracchia caelo.
<ovid. met. 9.211> Ecce Lichan trepidum latitantem rupe cauata
<ovid. met. 9.212> Adspicit, utque dolor rabiem conlegerat omnem,
<ovid. met. 9.213>"Tune, Licha", dixit "feralia dona dedisti?
<ovid. met. 9.214> Tune meae necis auctor eris?" tremit ille pauetque
<ovid. met. 9.215_215> Pallidus et timide uerba excusantia dicit;
<ovid. met. 9.216> Dicentem genibusque manus adhibere parantem
<ovid. met. 9.217> Corripit Alcides et terque quaterque rotatum
<ovid. met. 9.218> Mittit in Euboicas tormento fortius undas.
<ovid. met. 9.219> Ille per aerias pendens induruit auras,
<ovid. met. 9.220_220> Vtque ferunt imbres gelidis concrescere uentis,
<ovid. met. 9.221> Inde niues fieri, niuibus quoque molle rotatis
<ovid. met. 9.222> Adstringi et spissa glomerari grandine corpus,
<ovid. met. 9.223> Sic illum ualidis iactum per inane lacertis
<ovid. met. 9.224> Exsanguemque metu nec quicquam umoris habentem
<ovid. met. 9.225_225> In rigidos uersum silices prior edidit aetas.
<ovid. met. 9.226> Nunc quoque in Euboico scopulus breuis eminet alto
<ovid. met. 9.227> Gurgite et humanae seruat uestigia formae,
<ovid. met. 9.228> Quem, quasi sensurum, nautae calcare uerentur
<ovid. met. 9.229> Appellantque Lichan. - at tu, Iouis inclita proles,
<ovid. met. 9.230_230> Arboribus caesis, quas ardua gesserat Oete,
<ovid. met. 9.231> Inque pyram structis arcum pharetramque capacem
<ovid. met. 9.232> Regnaque uisuras iterum Troiana sagittas
<ovid. met. 9.233> Ferre iubes Poeante satum, quo flamma ministro
<ovid. met. 9.234> Subdita, dumque auidis comprenditur ignibus agger,
<ovid. met. 9.235_235> Congeriem siluae Nemeaeo uellere summam
<ovid. met. 9.236> Sternis et inposita clauae ceruice recumbis,
<ovid. met. 9.237> Haud alio uultu, quam si conuiua iaceres
<ovid. met. 9.238> Inter plena meri redimitus pocula sertis.
<ovid. met. 9.239> Iamque ualens et in omne latus diffusa sonabat,
<ovid. met. 9.240_240> Securosque artus contemptoremque petebat
<ovid. met. 9.241> Flamma suum: timuere dei pro uindice terrae,
<ovid. met. 9.242> Quos ita (sensit enim) laeto Saturnius ore
<ovid. met. 9.243> Iuppiter adloquitur: "nostra est timor iste uoluptas,
<ovid. met. 9.244> O superi, totoque libens mihi pectore grator,
<ovid. met. 9.245_245> Quod memoris populi dicor rectorque paterque
<ovid. met. 9.246> Et mea progenies uestro quoque tuta fauore est.
<ovid. met. 9.247> Nam quamquam ipsius datur hoc immanibus actis
<ovid. met. 9.248> Obligor ipse tamen. sed enim ne pectora uano
<ovid. met. 9.249> Fida metu paueant, Oetaeas spernite flammas!
<ovid. met. 9.250_250> Omnia qui uicit, uincet, quos cernitis, ignes,
<ovid. met. 9.251> Nec nisi materna Vulcanum parte potentem
<ovid. met. 9.252> Sentiet: aeternum est, a me quod traxit, et expers
<ovid. met. 9.253> Atque inmune necis nullaque domabile flamma,
<ovid. met. 9.254> Idque ego defunctum terra caelestibus oris
<ovid. met. 9.255_255> Accipiam cunctisque meum laetabile factum
<ovid. met. 9.256> Dis fore confido; siquis tamen Hercule, siquis
<ovid. met. 9.257> Forte deo doliturus erit, data praemia nolet,
<ovid. met. 9.258> Sed meruisse dari sciet inuitusque probabit."
<ovid. met. 9.259> Adsensere dei; coniunx quoque regia uisa est
<ovid. met. 9.260_260> Cetera non duro, duro tamen ultima uultu
<ovid. met. 9.261> Dicta tulisse Iouis seque indoluisse notatam.
<ovid. met. 9.262> Interea, quodcumque fuit populabile flammae,
<ovid. met. 9.263> Mulciber abstulerat, nec cognoscenda remansit
<ovid. met. 9.264> Herculis effigies, nec quicquam ab imagine ductum
<ovid. met. 9.265_265> Matris habet, tantumque Iouis uestigia seruat;
<ovid. met. 9.266> Vtque nouus serpens posita cum pelle senecta
<ovid. met. 9.267> Luxuriare solet squamaque nitere recenti,
<ovid. met. 9.268> Sic, ubi mortales Tirynthidus exuit artus,
<ovid. met. 9.269> Parte sui meliore uiget maiorque uideri
<ovid. met. 9.270_270> Coepit et augusta fieri grauitate uerendus.
<ovid. met. 9.271> Quem pater omnipotens inter caua nubila raptum
<ovid. met. 9.272> Quadriiugo curru radiantibus intulit astris.
<ovid. met. 9.273> Sensit Atlas pondus, neque adhuc Stheneleius iras
<ovid. met. 9.274> Soluerat Eurystheus odiumque in prole paternum
<ovid. met. 9.275_275> Exercebat atrox; at longis anxia curis
<ovid. met. 9.276> Argolis Alcmene, questus ubi ponat aniles,
<ovid. met. 9.277> Cui referat nati testatos orbe labores
<ovid. met. 9.278> Cuiue suos casus, Iolen habet; Herculis illam
<ovid. met. 9.279> Imperiis thalamoque animoque receperat Hyllus
<ovid. met. 9.280_280> Inpleratque uterum generoso semine, cum sic
<ovid. met. 9.281> Incipit Alcmene: "faueant tibi numina saltem
<ovid. met. 9.282> Corripiantque moras tum, cum matura uocabis
<ovid. met. 9.283> Praepositam timidis parientibus Ilithyiam,
<ovid. met. 9.284> Quam mihi difficilem Iunonis gratia fecit.
<ovid. met. 9.285_285> Namque laboriferi cum iam natalis adesset
<ovid. met. 9.286> Herculis et decimum premeretur sidere signum,
<ovid. met. 9.287> Tendebat grauitas uterum mihi, quodque ferebam,
<ovid. met. 9.288> Tantum erat, ut possis auctorem dicere tecti
<ovid. met. 9.289> Ponderis esse Iouem, nec iam tolerare labores
<ovid. met. 9.290_290> Vlterius poteram: quin nunc quoque frigidus artus,
<ovid. met. 9.291> Dum loquor, horror habet, parsque est meminisse doloris.
<ovid. met. 9.292> Septem ego per noctes, totidem cruciata diebus,
<ovid. met. 9.293> Fessa malis tendensque ad caelum bracchia magno
<ovid. met. 9.294> Lucinam Nixosque pares clamore uocabam.
<ovid. met. 9.295_295> Illa quidem uenit, sed praecorrupta meumque
<ovid. met. 9.296> Quae donare caput Iunoni uellet iniquae.
<ovid. met. 9.297> Vtque meos audit gemitus, subsedit in illa
<ovid. met. 9.298> Ante fores ara dextroque a poplite laeuum
<ovid. met. 9.299> Pressa genu digitis inter se pectine iunctis
<ovid. met. 9.300_300> Sustinuit partus; tacita quoque carmina uoce
<ovid. met. 9.301> Dixit et inceptos tenuerunt carmina partus.
<ovid. met. 9.302> Nitor et ingrato facio conuicia demens
<ovid. met. 9.303> Vana Ioui cupioque mori moturaque duros
<ovid. met. 9.304> Verba queror silices; matres Cadmeides adsunt,
<ovid. met. 9.305_305> Votaque suscipiunt exhortanturque dolentem.
<ovid. met. 9.306> Vna ministrarum, media de plebe, Galanthis
<ovid. met. 9.307> Flaua comas aderat faciendis strenua iussis,
<ovid. met. 9.308> Officiis dilecta suis. ea sensit iniqua
<ovid. met. 9.309> Nescio quid Iunone geri, dumque exit et intrat
<ovid. met. 9.310_310> Saepe fores, diuam residentem uidit in ara
<ovid. met. 9.311> Bracchiaque in genibus digitis conexa tenentem
<ovid. met. 9.312> Et "quaecumque es" ait "dominae gratare! leuata est
<ovid. met. 9.313> Argolis Alcmene potiturque puerpera uoto."
<ovid. met. 9.314> Exsiluit iunctasque manus pauefacta remisit
<ovid. met. 9.315_315> Diua potens uteri, uinclis leuor ipsa remissis.
<ovid. met. 9.316> Numine decepto risisse Galanthida fama est;
<ovid. met. 9.317> Ridentem prensamque ipsis dea saeua capillis
<ovid. met. 9.318> Traxit et e terra corpus releuare uolentem
<ovid. met. 9.319> Arcuit inque pedes mutauit bracchia primos.
<ovid. met. 9.320_320> Strenuitas antiqua manet, nec terga colorem
<ovid. met. 9.321> Amisere suum: forma est diuersa priori.
<ovid. met. 9.322> Quae quia mendaci parientem iuuerat ore,
<ovid. met. 9.323> Ore parit nostrasque domos, ut et ante, frequentat."
<ovid. met. 9.324> Dixit et admonitu ueteris commota ministrae
<ovid. met. 9.325_325> Ingemuit; quam sic nurus est adfata dolentem:
<ovid. met. 9.326>"Te tamen, o genetrix, alienae sanguine uestro
<ovid. met. 9.327> Rapta mouet facies. quid, si tibi mira sororis
<ovid. met. 9.328> Fata meae referam? quamquam lacrimaeque dolorque
<ovid. met. 9.329> Inpediunt prohibentque loqui. fuit unica matri
<ovid. met. 9.330_330>(Me pater ex alia genuit) notissima forma
<ovid. met. 9.331> Oechalidum Dryope. quam uirginitate carentem
<ovid. met. 9.332> Vimque dei passam Delphos Delonque tenentis
<ovid. met. 9.333> Excipit Andraemon et habetur coniuge felix.
<ovid. met. 9.334> Est lacus adcliuis deuexo margine formam
<ovid. met. 9.335_335> Litoris efficiens, summum myrteta coronant.
<ovid. met. 9.336> Venerat huc Dryope fatorum nescia, quoque(==QVO+QVE)
<ovid. met. 9.337> Indignere magis, nymphis latura coronas;
<ovid. met. 9.338> Inque sinu puerum, qui nondum inpleuerat annum,
<ovid. met. 9.339> Dulce ferebat onus tepidique ope lactis alebat.
<ovid. met. 9.340_340> Haud procul a stagno Tyrios imitata colores
<ovid. met. 9.341> In spem bacarum florebat aquatica lotos.
<ovid. met. 9.342> Carpserat hinc Dryope, quos oblectamina nato
<ovid. met. 9.343> Porrigeret, flores, et idem factura uidebar
<ovid. met. 9.344>(Namque aderam); uidi guttas e flore cruentas
<ovid. met. 9.345_345> Decidere et tremulo ramos horrore moueri.
<ovid. met. 9.346> Scilicet, ut referunt tardi nunc denique agrestes,
<ovid. met. 9.347> Lotis in hanc nymphe fugiens obscena Priapi
<ovid. met. 9.348> Contulerat uersos, seruato nomine, uultus.
<ovid. met. 9.349> Nescierat soror hoc; quae cum perterrita retro
<ovid. met. 9.350_350> Ire et adoratis uellet discedere nymphis,
<ovid. met. 9.351> Haeserunt radice pedes; conuellere pugnat
<ovid. met. 9.352> Nec quicquam nisi summa mouet. subcrescit ab imo,
<ovid. met. 9.353> Totaque paulatim lentus premit inguina cortex.
<ovid. met. 9.354> Vt uidit, conata manu laniare capillos
<ovid. met. 9.355_355> Fronde manum inpleuit: frondes caput omne tenebant.
<ovid. met. 9.356> At puer Amphissos (namque hoc auus Eurytus illi
<ovid. met. 9.357> Addiderat nomen) materna rigescere sentit
<ovid. met. 9.358> Vbera, nec sequitur ducentem lacteus umor.
<ovid. met. 9.359> Spectatrix aderam fati crudelis opemque
<ovid. met. 9.360_360> Non poteram tibi ferre, soror, quantumque ualebam,
<ovid. met. 9.361> Crescentem truncum ramosque amplexa morabar
<ovid. met. 9.362> Et, fateor, uolui(==VO-LUI) sub eodem cortice condi.
<ovid. met. 9.363> Ecce uir Andraemon genitorque miserrimus adsunt
<ovid. met. 9.364> Et quaerunt Dryopen: Dryopen quaerentibus illis
<ovid. met. 9.365_365> Ostendi loton. tepido dant oscula ligno
<ovid. met. 9.366> Adfusique suae radicibus arboris haerent.
<ovid. met. 9.367> Nil nisi iam faciem, quod non foret arbor, habebat
<ovid. met. 9.368> Cara soror: lacrimae misero de corpore factis
<ovid. met. 9.369> Inrorant foliis, ac, dum licet oraque praestant
<ovid. met. 9.370_370> Vocis iter, tales effundit in aera questus:
<ovid. met. 9.371>"Siqua fides miseris, hoc me per numina iuro
<ovid. met. 9.372> Non meruisse nefas; patior sine crimine poenam.
<ovid. met. 9.373> Viximus innocuae; si mentior, arida perdam,
<ovid. met. 9.374> Quas habeo, frondes, et caesa securibus urar.
<ovid. met. 9.375_375> Hunc tamen infantem maternis demite ramis
<ovid. met. 9.376> Et date nutrici nostraque sub arbore saepe
<ovid. met. 9.377> Lac facitote bibat nostraque sub arbore ludat.
<ovid. met. 9.378> Cumque loqui poterit, matrem facitote salutet,
<ovid. met. 9.379> Et tristis dicat: "latet hoc in stipite mater."
<ovid. met. 9.380_380> Stagna tamen timeat nec carpat ab arbore flores
<ovid. met. 9.381> Et frutices omnes corpus putet esse deorum.
<ovid. met. 9.382> Care uale coniunx et tu, germana, paterque,
<ovid. met. 9.383> Qui, siqua est pietas, ab acutae uulnere falcis,
<ovid. met. 9.384> A pecoris morsu frondes defendite nostras.
<ovid. met. 9.385_385> Et quoniam mihi fas ad uos incumbere non est,
<ovid. met. 9.386> Erigite huc artus et ad oscula nostra uenite,
<ovid. met. 9.387> Dum tangi possunt, paruumque attollite natum.
<ovid. met. 9.388> Plura loqui nequeo. nam iam per candida mollis
<ovid. met. 9.389> Colla liber serpit, summoque cacumine condor.
<ovid. met. 9.390_390> Ex oculis remouete manus! sine munere uestro
<ovid. met. 9.391> Contegat inductus morientia lumina cortex."
<ovid. met. 9.392> Desierant simul ora loqui, simul esse. diuque
<ovid. met. 9.393> Corpore mutato rami caluere recentes."
<ovid. met. 9.394> Dumque refert Iole factum mirabile, dumque
<ovid. met. 9.395_395> Eurytidos lacrimas admoto pollice siccat
<ovid. met. 9.396> Alcmene (flet et ipsa tamen), conpescuit omnem
<ovid. met. 9.397> Res noua tristitiam. nam limine constitit alto
<ovid. met. 9.398> Paene puer dubiaque tegens lanugine malas
<ovid. met. 9.399> Ora reformatus primos Iolaus in annos.
<ovid. met. 9.400_400> Hoc illi dederat Iunonia muneris Hebe
<ovid. met. 9.401> Victa uiri precibus; quae cum iurare pararet,
<ovid. met. 9.402> Dona tributuram post hunc se talia nulli,
<ovid. met. 9.403> Non est passa Themis. "nam iam discordia Thebae
<ovid. met. 9.404> Bella mouent" dixit, "Capaneusque nisi ab Ioue uinci
<ovid. met. 9.405_405> Haud poterit, fientque pares in uulnere fratres,
<ovid. met. 9.406> Subductaque suos manes tellure uidebit
<ovid. met. 9.407> Viuus adhuc uates, ultusque parente parentem
<ovid. met. 9.408> Natus erit facto pius et sceleratus eodem
<ovid. met. 9.409> Attonitusque malis, exul mentisque domusque,
<ovid. met. 9.410_410> Vultibus Eumenidum matrisque agitabitur umbris,
<ovid. met. 9.411> Donec eum coniunx fatale poposcerit aurum
<ovid. met. 9.412> Cognatumque latus Phegeius hauserit ensis.
<ovid. met. 9.413> Tum demum magno petet hos Acheloia supplex
<ovid. met. 9.414> Ab Ioue Callirhoe natis infantibus annos;
<ovid. met. 9.415_415> Neue necem sinat esse diu uictoris inultam,
<ovid. met. 9.416> Iuppiter his motus priuignae dona nurusque
<ovid. met. 9.417> Praecipiet facietque uiros inpubibus annis."
<ovid. met. 9.418> Haec ubi faticano uenturi praescia dixit
<ovid. met. 9.419> Ore Themis, uario superi sermone fremebant,
<ovid. met. 9.420_420> Et, cur non aliis eadem dare dona liceret,
<ovid. met. 9.421> Murmur erat: queritur ueteres Pallantias annos
<ovid. met. 9.422> Coniugis esse sui, queritur canescere mitis
<ovid. met. 9.423> Iasiona Ceres, repetitum Mulciber aeuum
<ovid. met. 9.424> Poscit Erichthonio, Venerem quoque cura futuri
<ovid. met. 9.425_425> Tangit et Anchisae renouare paciscitur annos.
<ovid. met. 9.426> Cui studeat, deus omnis habet; crescitque fauore
<ovid. met. 9.427> Turbida seditio, donec sua Iuppiter ora
<ovid. met. 9.428> Soluit et "o nostri siqua est reuerentia" dixit,
<ovid. met. 9.429>"Quo ruitis? tantumne aliquis sibi posse uidetur,
<ovid. met. 9.430_430> Fata quoque ut superet? fatis Iolaus in annos,
<ovid. met. 9.431> Quos egit, rediit, fatis iuuenescere debent
<ovid. met. 9.432> Callirhoe geniti, non ambitione nec armis.
<ovid. met. 9.433> Vos etiam, quoque(==QVO+QVE) hoc animo meliore feratis,
<ovid. met. 9.434> Me quoque fata regunt, quae si mutare ualerem,
<ovid. met. 9.435_435> Nec nostrum seri curuarent Aeacon anni,
<ovid. met. 9.436> Perpetuumque aeui florem Rhadamanthus haberet
<ovid. met. 9.437> Cum Minoe meo, qui propter amara senectae
<ovid. met. 9.438> Pondera despicitur nec, quo prius, ordine regnat."
<ovid. met. 9.439> Dicta Iouis mouere deos; nec sustinet ullus,
<ovid. met. 9.440_440> Cum uideat fessos Rhadamanthon et Aeacon annis
<ovid. met. 9.441> Et Minoa, queri; qui, dum fuit integer aeui,
<ovid. met. 9.442> Terruerat magnas ipso quoque nomine gentes;
<ovid. met. 9.443> Tunc erat inualidus Deionidenque iuuentae
<ovid. met. 9.444> Robore Miletum Phoeboque parente superbum
<ovid. met. 9.445_445> Pertimuit credensque suis insurgere regnis
<ovid. met. 9.446> Haud tamen est patriis arcere penatibus ausus.
<ovid. met. 9.447> Sponte fugis, Milete, tua celerique carina
<ovid. met. 9.448> Aegaeas metiris aquas et in Aside terra
<ovid. met. 9.449> Moenia constituis positoris habentia nomen.
<ovid. met. 9.450_450> Hic tibi, dum sequitur patriae curuamina ripae,
<ovid. met. 9.451> Filia Maeandri totiens redeuntis eodem
<ovid. met. 9.452> Cognita Cyanee, praestantia corpora forma,
<ovid. met. 9.453> Byblida cum Cauno, prolem est enixa gemellam.
<ovid. met. 9.454> Byblis in exemplo est, ut ament concessa puellae,
<ovid. met. 9.455_455> Byblis Apollinei correpta cupidine fratris:
<ovid. met. 9.456> Non soror ut fratrem, nec qua debebat, amabat.
<ovid. met. 9.457> Illa quidem primo nullos intellegit ignes
<ovid. met. 9.458> Nec peccare putat, quod saepius oscula iungat,
<ovid. met. 9.459> Quod sua fraterno circumdet bracchia collo,
<ovid. met. 9.460_460> Mendacique diu pietatis fallitur umbra.
<ovid. met. 9.461> Paulatim declinat amor, uisuraque fratrem
<ovid. met. 9.462> Culta uenit nimiumque cupit formosa uideri,
<ovid. met. 9.463> Et siqua est illic formosior, inuidet illi.
<ovid. met. 9.464> Sed nondum manifesta sibi est nullumque sub illo
<ovid. met. 9.465_465> Igne facit uotum; uerumtamen aestuat intus.
<ovid. met. 9.466> Iam dominum appellat, iam nomina sanguinis odit:
<ovid. met. 9.467> Byblida iam mauult quam se uocet ille sororem.
<ovid. met. 9.468> Spes tamen obscenas animo demittere non est
<ovid. met. 9.469> Ausa suo uigilans; placida resoluta quiete
<ovid. met. 9.470_470> Saepe uidet, quod amat; uisa est quoque iungere fratri
<ovid. met. 9.471> Corpus et erubuit, quamuis sopita iacebat.
<ovid. met. 9.472> Somnus abit: silet illa diu repetitque quietis
<ovid. met. 9.473> Ipsa suae speciem, dubiaque ita mente profatur:
<ovid. met. 9.474>"Me miseram! tacitae quid uult sibi noctis imago?
<ovid. met. 9.475_475> Quam nolim rata sit! cur haec ego somnia uidi?
<ovid. met. 9.476> Ille quidem est oculis quamuis formosus iniquis
<ovid. met. 9.477> Et placet, et possim, si non sit frater, amare,
<ovid. met. 9.478> Et me dignus erat; uerum nocet esse sororem.
<ovid. met. 9.479> Dummodo tale nihil uigilans committere temptem,
<ovid. met. 9.480_480> Saepe licet simili redeat sub imagine somnus:
<ovid. met. 9.481> Testis abest somno, nec abest imitata uoluptas.
<ovid. met. 9.482> Pro Venus et tenera uolucer cum matre Cupido,
<ovid. met. 9.483> Gaudia quanta tuli! quam me manifesta libido
<ovid. met. 9.484> Contigit! ut iacui totis resoluta medullis!
<ovid. met. 9.485_485> Vt meminisse iuuat! quamuis breuis illa uoluptas
<ovid. met. 9.486> Noxque fuit praeceps et coeptis inuida nostris.
<ovid. met. 9.487> O ego, si liceat mutato nomine iungi,
<ovid. met. 9.488> Quam bene, Caune, tuo poteram nurus esse parenti!
<ovid. met. 9.489> Quam bene, Caune, meo poteras gener esse parenti!
<ovid. met. 9.490_490> Omnia, di facerent, essent communia nobis,
<ovid. met. 9.491> Praeter auos; tu me uellem generosior esses!
<ovid. met. 9.492> Nescio quam facies igitur, pulcherrime, matrem;
<ovid. met. 9.493> At mihi, quae male sum, quos tu, sortita parentes,
<ovid. met. 9.494> Nil nisi frater eris. quod obest, id habebimus unum.
<ovid. met. 9.495_495> Quid mihi significant ergo mea uisa? quod autem
<ovid. met. 9.496> Somnia pondus habent? an habent et somnia pondus?
<ovid. met. 9.497> Di melius! - di nempe suas habuere sorores.
<ovid. met. 9.498> Sic Saturnus Opem iunctam sibi sanguine duxit,
<ovid. met. 9.499> Oceanus Tethyn, Iunonem rector Olympi.
<ovid. met. 9.500_500> Sunt superis sua iura! quid ad caelestia ritus
<ovid. met. 9.501> Exigere humanos diuersaque foedera tempto?
<ovid. met. 9.502> Aut nostro uetitus de corde fugabitur ardor
<ovid. met. 9.503> Aut, hoc si nequeo, peream, precor, ante toroque
<ovid. met. 9.504> Mortua conponar, positaeque det oscula frater!
<ovid. met. 9.505_505> Et tamen arbitrium quaerit res ista duorum.
<ovid. met. 9.506> Finge placere mihi: scelus esse uidebitur illi.
<ovid. met. 9.507> At non Aeolidae thalamos timuere sororum.
<ovid. met. 9.508> Vnde sed hos noui? Cur haec exempla paraui?
<ovid. met. 9.509> Quo feror? obscenae procul hinc discedite flammae,
<ovid. met. 9.510_510> Nec nisi qua fas est germanae frater ametur.
<ovid. met. 9.511> Si tamen ipse mei captus prior esset amore,
<ovid. met. 9.512> Forsitan illius possem indulgere furori.
<ovid. met. 9.513> Ergo ego, quae fueram non reiectura petentem,
<ovid. met. 9.514> Ipsa petam? poterisne loqui? poterisne fateri?
<ovid. met. 9.515_515> Coget amor, potero; uel, si pudor ora tenebit,
<ovid. met. 9.516> Littera celatos arcana fatebitur ignes."
<ovid. met. 9.517> Hoc placet, haec dubiam uicit sententia mentem;
<ovid. met. 9.518> In latus erigitur cubitoque innixa sinistro
<ovid. met. 9.519>"Viderit: insanos" inquit "fateamur amores.
<ovid. met. 9.520_520> Ei mihi! quo labor? quem mens mea concipit ignem?"
<ovid. met. 9.521> Et meditata manu conponit uerba trementi:
<ovid. met. 9.522> Dextra tenet ferrum, uacuam tenet altera ceram.
<ovid. met. 9.523> Incipit et dubitat; scribit damnatque tabellas;
<ovid. met. 9.524> Et notat et delet; mutat culpatque probatque
<ovid. met. 9.525_525> Inque uicem sumptas ponit positasque resumit.
<ovid. met. 9.526> Quid uelit, ignorat; quidquid factura uidetur,
<ovid. met. 9.527> Displicet; in uultu est audacia mixta pudori.
<ovid. met. 9.528> Scripta "soror" fuerat: uisum est delere sororem
<ovid. met. 9.529> Verbaque correptis incidere talia ceris:
<ovid. met. 9.530_530>"Quam, nisi tu dederis, non est habitura salutem,
<ovid. met. 9.531> Hanc tibi mittit amans; pudet, a, pudet edere nomen
<ovid. met. 9.532> Et si, quid cupiam, quaeris, sine nomine uellem
<ovid. met. 9.533> Posset agi mea causa meo nec cognita Byblis
<ovid. met. 9.534> Ante forem, quam spes uotorum certa fuisset.
<ovid. met. 9.535_535> Esse quidem laesi poterat tibi pectoris index
<ovid. met. 9.536> Et color et macies et uultus et umida saepe
<ovid. met. 9.537> Lumina nec causa suspiria mota patenti
<ovid. met. 9.538> Et crebri amplexus et quae, si forte notasti,
<ovid. met. 9.539> Oscula sentiri non esse sororia possent:
<ovid. met. 9.540_540> Ipsa tamen, quamuis animi graue uulnus habebam,
<ovid. met. 9.541> Quamuis intus erat furor igneus, omnia feci
<ovid. met. 9.542>(Sunt mihi di testes), ut tandem sanior essem,
<ovid. met. 9.543> Pugnauique diu uiolenta Cupidinis arma
<ovid. met. 9.544> Effugere infelix et plus, quam ferre puellam
<ovid. met. 9.545_545> Posse putes, ego dura tuli. superata fateri
<ovid. met. 9.546> Cogor opemque tuam timidis exposcere uotis:
<ovid. met. 9.547> Tu seruare potes, tu perdere solus amantem.
<ovid. met. 9.548> Elige, utrum facias. non hoc inimica precatur,
<ovid. met. 9.549> Sed quae, cum tibi sit iunctissima, iunctior esse
<ovid. met. 9.550_550> Expetit et uinclo tecum propiore ligari.
<ovid. met. 9.551> Iura senes norint et, quid liceatque nefasque
<ovid. met. 9.552> Fasque sit, inquirant legumque examina seruent:
<ovid. met. 9.553> Conueniens Venus est annis temeraria nostris!
<ovid. met. 9.554> Quid liceat, nescimus adhuc et cuncta licere
<ovid. met. 9.555_555> Credimus et sequimur magnorum exempla deorum.
<ovid. met. 9.556> Nec nos aut durus pater aut reuerentia famae
<ovid. met. 9.557> Aut timor inpediet: tantum sit causa timendi!
<ovid. met. 9.558> Dulcia fraterno sub nomine furta tegemus:
<ovid. met. 9.559> Est mihi libertas tecum secreta loquendi,
<ovid. met. 9.560_560> Et damus amplexus et iungimus oscula coram.
<ovid. met. 9.561> Quantum est, quod desit? miserere fatentis amorem
<ovid. met. 9.562> Et non fassurae, nisi cogeret ultimus ardor,
<ovid. met. 9.563> Neue merere meo subscribi causa sepulcro."
<ovid. met. 9.564> Talia nequiquam perarantem plena reliquit
<ovid. met. 9.565_565> Cera manum summusque in margine uersus adhaesit.
<ovid. met. 9.566> Protinus inpressa signat sua crimina gemma,
<ovid. met. 9.567> Quam tinxit lacrimis (linguam defecerat umor),
<ovid. met. 9.568> Deque suis unum famulis pudibunda uocauit
<ovid. met. 9.569> Et pauidum blandita "fer has, fidissime, nostro"
<ovid. met. 9.570_570> Dixit et adiecit longo post tempore "fratri."
<ovid. met. 9.571> Cum daret, elapsae manibus cecidere tabellae;
<ovid. met. 9.572> Omine turbata est, misit tamen. apta minister
<ovid. met. 9.573> Tempora nactus adit traditque latentia uerba.
<ovid. met. 9.574> Attonitus subita iuuenis Maeandrius ira
<ovid. met. 9.575_575> Proicit acceptas lecta sibi parte tabellas
<ovid. met. 9.576> Vixque manus retinens trepidantis ab ore ministri,
<ovid. met. 9.577>"Dum licet, o uetitae scelerate libidinis auctor,
<ovid. met. 9.578> Effuge" ait, "qui, si nostrum tua fata pudorem
<ovid. met. 9.579> Non traherent tecum, poenas mihi morte dedisses."
<ovid. met. 9.580_580> Ille fugit pauidus dominaeque ferocia Cauni
<ovid. met. 9.581> Dicta refert. palles audita, Bybli, repulsa,
<ovid. met. 9.582> Et pauet obsessum glaciali frigore corpus;
<ovid. met. 9.583> Mens tamen ut rediit, pariter rediere furores,
<ovid. met. 9.584> Linguaque uix tales icto dedit aere uoces:
<ovid. met. 9.585_585>"Et merito! quid enim temeraria uulneris huius
<ovid. met. 9.586> Indicium feci? quid, quae celanda fuerunt,
<ovid. met. 9.587> Tam cito commisi properatis uerba tabellis?
<ovid. met. 9.588> Ante erat ambiguis animi sententia dictis
<ovid. met. 9.589> Praetemptanda mihi. ne non sequeretur euntem,
<ovid. met. 9.590_590> Parte aliqua ueli, qualis foret aura, notare
<ovid. met. 9.591> Debueram tutoque mari decurrere, quae nunc
<ovid. met. 9.592> Non exploratis inpleui lintea uentis.
<ovid. met. 9.593> Auferor in scopulos igitur subuersaque toto
<ovid. met. 9.594> Obruor oceano, neque habent mea uela recursus.
<ovid. met. 9.595_595> Quid, quod et ominibus certis prohibebar amori
<ovid. met. 9.596> Indulgere meo, tum cum mihi ferre iubenti
<ovid. met. 9.597> Excidit et fecit spes nostras cera caducas?
<ovid. met. 9.598> Nonne uel illa dies fuerat uel tota uoluntas,
<ovid. met. 9.599> Sed potius mutanda dies? deus ipse monebat
<ovid. met. 9.600_600> Signaque certa dabat, si non male sana fuissem.
<ovid. met. 9.601> Et tamen ipsa loqui nec me committere cerae
<ovid. met. 9.602> Debueram praesensque meos aperire furores!
<ovid. met. 9.603> Vidisset lacrimas, uultum uidisset amantis;
<ovid. met. 9.604> Plura loqui poteram, quam quae cepere tabellae.
<ovid. met. 9.605_605> Inuito potui circumdare bracchia collo
<ovid. met. 9.606> Et, si reicerer, potui moritura uideri
<ovid. met. 9.607> Amplectique pedes adfusaque poscere uitam.
<ovid. met. 9.608> Omnia fecissem, quorum si singula duram
<ovid. met. 9.609> Flectere non poterant, potuissent omnia, mentem.
<ovid. met. 9.610_610> Forsitan et missi sit quaedam culpa ministri:
<ovid. met. 9.611> Non adiit apte nec legit idonea, credo,
<ovid. met. 9.612> Tempora nec petiit horamque animumque uacantem.
<ovid. met. 9.613> Haec nocuere mihi; neque enim est de tigride natus
<ovid. met. 9.614> Nec rigidas silices solidumue in pectore ferrum
<ovid. met. 9.615_615> Aut adamanta gerit nec lac bibit ille leaenae.
<ovid. met. 9.616> Vincetur! repetendus erit, nec taedia coepti
<ovid. met. 9.617> Vlla mei capiam, dum spiritus iste manebit.
<ovid. met. 9.618> Nam primum, si facta mihi reuocare liceret,
<ovid. met. 9.619> Non coepisse fuit, coepta expugnare secundum est.
<ovid. met. 9.620_620> Quippe nec ille potest, ut iam mea uota relinquam,
<ovid. met. 9.621> Non tamen ausorum semper memor esse meorum.
<ovid. met. 9.622> Et, quia desierim, leuiter uoluisse(==VOLUISSE) uidebor
<ovid. met. 9.623> Aut etiam temptasse illum insidiisque petisse:
<ovid. met. 9.624> Vel certe non hoc, qui plurimus urget et urit
<ovid. met. 9.625_625> Pectora nostra, deo, sed uicta libidine credar!
<ovid. met. 9.626> Denique iam nequeo nil commisisse nefandum;
<ovid. met. 9.627> Et scripsi et petii: temerata est nostra uoluntas;
<ovid. met. 9.628> Vt nihil adiciam, non possum innoxia dici.
<ovid. met. 9.629> Quod superest, multum est in uota, in crimina paruum."
<ovid. met. 9.630_630> Dixit, et (incertae tanta est discordia mentis)
<ovid. met. 9.631> Cum pigeat temptasse, libet temptare, modumque
<ovid. met. 9.632> Exit et infelix committit saepe repelli.
<ovid. met. 9.633> Mox ubi finis abest, patriam fugit ille nefasque
<ovid. met. 9.634> Inque peregrina ponit noua moenia terra.
<ovid. met. 9.635_635> Tum uero maestam tota Miletida mente
<ovid. met. 9.636> Defecisse ferunt, tum uero a pectore uestem
<ovid. met. 9.637> Diripuit planxitque suos furibunda lacertos,
<ovid. met. 9.638> Iamque palam est demens inconcessamque fatetur
<ovid. met. 9.639> Spem ueneris, sine qua patriam inuisosque penates
<ovid. met. 9.640_640> Deserit et profugi sequitur uestigia fratris,
<ovid. met. 9.641> Vtque tuo motae, proles Semeleia, thyrso
<ovid. met. 9.642> Ismariae celebrant repetita triennia bacchae,
<ovid. met. 9.643> Byblida non aliter latos ululasse per agros
<ovid. met. 9.644> Bubasides uidere nurus; quibus illa relictis
<ovid. met. 9.645_645> Caras et armiferos Lelegas Lyciamque pererrat.
<ovid. met. 9.646> Iam Cragon et Limyren Xanthique reliquerat undas,
<ovid. met. 9.647> Quoque Chimaera iugo mediis in partibus ignem,
<ovid. met. 9.648> Pectus et ora leae, caudam serpentis habebat:
<ovid. met. 9.649> Deficiunt siluae, cum tu lassata sequendo
<ovid. met. 9.650_650> Concidis et dura positis tellure capillis,
<ovid. met. 9.651> Bybli, iaces frondesque tuo premis ore caducas.
<ovid. met. 9.652> Saepe etiam nymphae teneris Lelegeides ulnis
<ovid. met. 9.653> Tollere conantur; saepe, ut medeantur amori,
<ovid. met. 9.654> Praecipiunt surdaeque adhibent solacia menti.
<ovid. met. 9.655_655> Muta iacet uiridesque suis tenet unguibus herbas
<ovid. met. 9.656> Byblis, et umectat lacrimarum gramina riuo.
<ovid. met. 9.657> Naidas his uenam, quae numquam arescere posset,
<ovid. met. 9.658> Supposuisse ferunt: quid enim dare maius habebant?
<ovid. met. 9.659> Protinus, ut secto piceae de cortice guttae
<ovid. met. 9.660_660> Vtue tenax grauida manat tellure bitumen,
<ovid. met. 9.661> Vtque sub aduentu spirantis lene fauoni
<ovid. met. 9.662> Sole remollescit, quae frigore constitit, unda,
<ovid. met. 9.663> Sic lacrimis consumpta suis Phoebeia Byblis
<ovid. met. 9.664> Vertitur in fontem, qui nunc quoque uallibus illis
<ovid. met. 9.665_665> Nomen habet dominae nigraque sub ilice manat.
<ovid. met. 9.666> Fama noui centum Cretaeas forsitan urbes
<ovid. met. 9.667> Inplesset monstri, si non miracula nuper
<ovid. met. 9.668> Iphide mutata Crete propiora tulisset.
<ovid. met. 9.669> Proxima Gnosiaco nam quondam Phaestia regno
<ovid. met. 9.670_670> Progenuit tellus ignotum nomine Ligdum,
<ovid. met. 9.671> Ingenua de plebe uirum; nec census in illo
<ovid. met. 9.672> Nobilitate sua maior, sed uita fidesque
<ovid. met. 9.673> Inculpata fuit. grauidae qui coniugis aures
<ovid. met. 9.674> Vocibus his monuit, cum iam prope partus adesset:
<ovid. met. 9.675_675>"Quae uoueam, duo sunt: minimo ut releuere dolore,
<ovid. met. 9.676> Vtque marem parias. onerosior altera sors est,
<ovid. met. 9.677> Et uires fortuna negat: quod abominor, ergo,
<ovid. met. 9.678> Edita forte tuo fuerit si femina partu,
<ovid. met. 9.679>(Inuitus mando: pietas, ignosce) necetur."
<ovid. met. 9.680_680> Dixerat, et lacrimis uultum lauere profusis
<ovid. met. 9.681> Tam qui mandabat, quam cui mandata dabantur;
<ovid. met. 9.682> Sed tamen usque suum uanis Telethusa maritum
<ovid. met. 9.683> Sollicitat precibus, ne spem sibi ponat in arto;
<ovid. met. 9.684> Certa sua est Ligdo sententia. iamque ferendo
<ovid. met. 9.685_685> Vix erat illa grauem maturo pondere uentrem,
<ovid. met. 9.686> Cum medio noctis spatio sub imagine somni
<ovid. met. 9.687> Inachis ante torum pompa comitata sacrorum
<ovid. met. 9.688> Aut stetit aut uisa est: inerant lunaria fronti
<ovid. met. 9.689> Cornua cum spicis nitido flauentibus auro
<ovid. met. 9.690_690> Et regale decus; cum qua latrator Anubis
<ovid. met. 9.691> Sanctaque Bubastis uariusque coloribus Apis,
<ovid. met. 9.692> Quique premit uocem digitoque silentia suadet;
<ovid. met. 9.693> Sistraque erant, numquamque satis quaesitus Osiris
<ovid. met. 9.694> Plenaque somniferis serpens peregrina uenenis.
<ovid. met. 9.695_695> Tum uelut excussam somno et manifesta uidentem
<ovid. met. 9.696> Sic adfata dea est: "pars o Telethusa mearum,
<ovid. met. 9.697> Pone graues curas mandataque falle mariti;
<ovid. met. 9.698> Nec dubita, cum te partu Lucina leuarit,
<ovid. met. 9.699> Tollere, quidquid erit. dea sum auxiliaris opemque
<ovid. met. 9.700_700> Exorata fero, nec te coluisse quereris
<ovid. met. 9.701> Ingratum numen." monuit thalamoque recessit.
<ovid. met. 9.702> Laeta toro surgit purasque ad sidera supplex
<ovid. met. 9.703> Cressa manus tollens, rata sint sua uisa, precatur.
<ovid. met. 9.704> Vt dolor increuit seque ipsum pondus in auras
<ovid. met. 9.705_705> Expulit et nata est ignaro femina patre,
<ovid. met. 9.706> Iussit ali mater puerum mentita; fidemque
<ovid. met. 9.707> Res habuit, neque erat ficti nisi conscia nutrix.
<ovid. met. 9.708> Vota pater soluit nomenque inponit auitum:
<ovid. met. 9.709> Iphis auus fuerat, gauisa est nomine mater,
<ovid. met. 9.710_710> Quod commune foret nec quemquam falleret illo.
<ovid. met. 9.711> Inde incepta pia mendacia fraude latebant:
<ovid. met. 9.712> Cultus erat pueri, facies, quam siue puellae
<ovid. met. 9.713> Siue dares puero, fieret formosus uterque.
<ovid. met. 9.714> Tertius interea decimo successerat annus,
<ovid. met. 9.715_715> Cum pater, Iphi, tibi flauam despondit Ianthen,
<ovid. met. 9.716> Inter Phaestiadas quae laudatissima formae
<ovid. met. 9.717> Dote fuit uirgo, Dictaeo nata Teleste.
<ovid. met. 9.718> Par aetas, par forma fuit, primasque magistris
<ovid. met. 9.719> Accepere artes, elementa aetatis, ab isdem;
<ovid. met. 9.720_720> Hinc amor ambarum tetigit rude pectus et aequum
<ovid. met. 9.721> Vulnus utrique dedit, sed erat fiducia dispar:
<ovid. met. 9.722> Coniugium pactaeque exspectat tempora taedae,
<ovid. met. 9.723> Quamque uirum putat esse, uirum fore credit Ianthe;
<ovid. met. 9.724> Iphis amat, qua posse frui desperat, et auget
<ovid. met. 9.725_725> Hoc ipsum flammas ardetque in uirgine uirgo,
<ovid. met. 9.726> Vixque tenens lacrimas "quis me manet exitus" inquit,
<ovid. met. 9.727>"Cognita quam nulli, quam prodigiosa nouaeque
<ovid. met. 9.728> Cura tenet Veneris? si di mihi parcere uellent,
<ovid. met. 9.729> Parcere debuerant; si non, et perdere uellent,
<ovid. met. 9.730_730> Naturale malum saltem et de more dedissent!
<ovid. met. 9.731> Nec uaccam uaccae, nec equas amor urit equarum;
<ovid. met. 9.732> Vrit oues aries, sequitur sua femina ceruum;
<ovid. met. 9.733> Sic et aues coeunt, interque animalia cuncta
<ovid. met. 9.734> Femina femineo correpta cupidine nulla est.
<ovid. met. 9.735_735> Vellem nulla forem! ne non tamen omnia Crete
<ovid. met. 9.736> Monstra ferat, taurum dilexit filia Solis,
<ovid. met. 9.737> Femina nempe marem: meus est furiosior illo,
<ovid. met. 9.738> Si uerum profitemur, amor; tamen illa secuta est
<ovid. met. 9.739> Spem Veneris, tamen illa dolis et imagine uaccae
<ovid. met. 9.740_740> Passa bouem est, et erat, qui deciperetur, adulter.
<ovid. met. 9.741> Huc licet e toto sollertia confluat orbe,
<ovid. met. 9.742> Ipse licet reuolet ceratis Daedalus alis,
<ovid. met. 9.743> Quid faciet? num me puerum de uirgine doctis
<ovid. met. 9.744> Artibus efficiet? num te mutabit, Ianthe?
<ovid. met. 9.745_745> Quin animum firmas teque ipsa reconligis, Iphi,
<ovid. met. 9.746> Consiliique inopes et stultos excutis ignes?
<ovid. met. 9.747> Quid sis nata, uide, nisi te quoque decipis ipsam,
<ovid. met. 9.748> Et pete, quod fas est, et ama, quod femina debes.
<ovid. met. 9.749> Spes est, quae capiat, spes est, quae pascit amorem;
<ovid. met. 9.750_750> Hanc tibi res adimit: non te custodia caro
<ovid. met. 9.751> Arcet ab amplexu nec cauti cura mariti,
<ovid. met. 9.752> Non patris asperitas, non se negat ipsa roganti;
<ovid. met. 9.753> Nec tamen est potiunda tibi, nec, ut omnia fiant,
<ovid. met. 9.754> Esse potes felix, ut dique hominesque laborent.
<ovid. met. 9.755_755> Nunc quoque uotorum nulla est pars uana meorum,
<ovid. met. 9.756> Dique mihi faciles, quidquid ualuere, dederunt,
<ovid. met. 9.757> Quodque ego, uult genitor, uult ipsa socerque futurus;
<ovid. met. 9.758> At non uult natura, potentior omnibus istis,
<ovid. met. 9.759> Quae mihi sola nocet. uenit ecce optabile tempus,
<ovid. met. 9.760_760> Luxque iugalis adest, et iam mea fiet Ianthe -
<ovid. met. 9.761> Nec mihi continget: mediis sitiemus in undis.
<ovid. met. 9.762> Pronuba quid Iuno, quid ad haec, Hymenaee, uenitis
<ovid. met. 9.763> Sacra, quibus qui ducat abest, ubi nubimus ambae?"
<ovid. met. 9.764> Pressit ab his uocem, nec lenius altera uirgo
<ovid. met. 9.765_765> Aestuat, utque celer uenias, Hymenaee, precatur.
<ovid. met. 9.766> Quod petit haec, Telethusa timens modo tempora differt,
<ovid. met. 9.767> Nunc ficto languore moram trahit, omina saepe
<ovid. met. 9.768> Visaque causatur; sed iam consumpserat omnem
<ovid. met. 9.769> Materiam ficti, dilataque tempora taedae
<ovid. met. 9.770_770> Institerant, unusque dies restabat: at illa
<ovid. met. 9.771> Crinalem capiti uittam nataeque sibique
<ovid. met. 9.772> Detrahit et passis aram complexa capillis
<ovid. met. 9.773>"Isi, Paraetonium Mareoticaque arua Pharonque
<ovid. met. 9.774> Quae colis et septem digestum in cornua Nilum,
<ovid. met. 9.775_775> Fer, precor", inquit "opem nostroque medere timori!
<ovid. met. 9.776> Te, dea, te quondam tuaque haec insignia uidi
<ovid. met. 9.777> Cunctaque cognoui, sonitum comitesque facesque...
<ovid. met. 9.778> Sistrorum memorique animo tua iussa notaui.
<ovid. met. 9.779> Quod uidet haec lucem, quod non ego punior, ecce
<ovid. met. 9.780_780> Consilium munusque tuum est: miserere duarum
<ovid. met. 9.781> Auxilioque iuua." lacrimae sunt uerba secutae.
<ovid. met. 9.782> Visa dea est mouisse suas (et mouerat) aras,
<ovid. met. 9.783> Et templi tremuere fores imitataque lunam
<ovid. met. 9.784> Cornua fulserunt crepuitque sonabile sistrum.
<ovid. met. 9.785_785> Non secura quidem, fausto tamen omine laeta
<ovid. met. 9.786> Mater abit templo, sequitur comes Iphis euntem,
<ovid. met. 9.787> Quam solita est, maiore gradu; nec candor in ore
<ovid. met. 9.788> Permanet, et uires augentur, et acrior ipse est
<ovid. met. 9.789> Vultus et incomptis breuior mensura capillis,
<ovid. met. 9.790_790> Plusque uigoris adest, habuit quam femina. nam quae
<ovid. met. 9.791> Femina nuper eras, puer es. date munera templis,
<ovid. met. 9.792> Nec timida gaudete fide! dant munera templis,
<ovid. met. 9.793> Addunt et titulum, titulus breue carmen habebat:
<ovid. met. 9.794>"DONA PVER SOLVIT QVAE FEMINA VOVERAT IPHIS."
<ovid. met. 9.795_795> Postera lux radiis latum patefecerat orbem,
<ovid. met. 9.796> Cum Venus et Iuno sociusque Hymenaeus ad ignes
<ovid. met. 9.797> Conueniunt, potiturque sua puer Iphis Ianthe.
<ovid. met. 10.1> Inde per immensum croceo uelatus amictu
<ovid. met. 10.2> Aethera digreditur Ciconumque Hymenaeus ad oras
<ovid. met. 10.3> Tendit et Orphea nequiquam uoce uocatur.
<ovid. met. 10.4> Adfuit ille quidem, sed nec sollemnia uerba
<ovid. met. 10.5_5> Nec laetos uultus nec felix attulit omen;
<ovid. met. 10.6> Fax quoque, quam tenuit, lacrimoso stridula fumo
<ovid. met. 10.7> Vsque fuit nullosque inuenit motibus ignes.
<ovid. met. 10.8> Exitus auspicio grauior. nam nupta per herbas
<ovid. met. 10.9> Dum noua naiadum turba comitata uagatur,
<ovid. met. 10.10_10> Occidit in talum serpentis dente recepto.
<ovid. met. 10.11> Quam satis ad superas postquam Rhodopeius auras
<ovid. met. 10.12> Defleuit uates, ne non temptaret et umbras,
<ovid. met. 10.13> Ad Styga Taenaria est ausus descendere porta
<ovid. met. 10.14> Perque leues populos simulacraque functa sepulcro
<ovid. met. 10.15_15> Persephonen adiit inamoenaque regna tenentem
<ovid. met. 10.16> Vmbrarum dominum pulsisque ad carmina neruis
<ovid. met. 10.17> Sic ait: "o positi sub terra numina mundi,
<ovid. met. 10.18> In quem reccidimus, quidquid mortale creamur,
<ovid. met. 10.19> Si licet et falsi positis ambagibus oris
<ovid. met. 10.20_20> Vera loqui sinitis, non huc, ut opaca uiderem
<ovid. met. 10.21> Tartara, descendi, nec uti uillosa colubris
<ovid. met. 10.22> Terna Medusaei uincirem guttura monstri;
<ovid. met. 10.23> Causa uiae est coniunx, in quam calcata uenenum
<ovid. met. 10.24> Vipera diffudit crescentesque abstulit annos.
<ovid. met. 10.25_25> Posse pati uolui(==VOLUI) nec me temptasse negabo:
<ovid. met. 10.26> Vicit Amor. supera deus hic bene notus in ora est;
<ovid. met. 10.27> An sit et hic, dubito. sed et hic tamen auguror esse,
<ovid. met. 10.28> Famaque si ueteris non est mentita rapinae,
<ovid. met. 10.29> Vos quoque iunxit Amor. per ego haec loca plena timoris,
<ovid. met. 10.30_30> Per Chaos hoc ingens uastique silentia regni,
<ovid. met. 10.31> Eurydices, oro, properata retexite fata!
<ovid. met. 10.32> Omnia debentur uobis paulumque morati
<ovid. met. 10.33> Serius aut citius sedem properamus ad unam.
<ovid. met. 10.34> Tendimus huc omnes, haec est domus ultima, uosque
<ovid. met. 10.35_35> Humani generis longissima regna tenetis.
<ovid. met. 10.36> Haec quoque, cum iustos matura peregerit annos,
<ovid. met. 10.37> Iuris erit uestri: pro munere poscimus usum.
<ovid. met. 10.38> Quod si fata negant ueniam pro coniuge, certum est
<ovid. met. 10.39> Nolle redire mihi: leto gaudete duorum."
<ovid. met. 10.40_40> Talia dicentem neruosque ad uerba mouentem
<ovid. met. 10.41> Exsangues flebant animae: nec Tantalus undam
<ovid. met. 10.42> Captauit refugam stupuitque Ixionis orbis,
<ovid. met. 10.43> Nec carpsere iecur uolucres, urnisque uacarunt
<ovid. met. 10.44> Belides, inque tuo sedisti, Sisyphe, saxo.
<ovid. met. 10.45_45> Tunc primum lacrimis uictarum carmine fama est
<ovid. met. 10.46> Eumenidum maduisse genas, nec regia coniunx
<ovid. met. 10.47> Sustinet oranti nec, qui regit ima, negare
<ovid. met. 10.48> Eurydicenque uocant. umbras erat illa recentes
<ovid. met. 10.49> Inter et incessit passu de uulnere tardo.
<ovid. met. 10.50_50> Hanc simul et legem Rhodopeius accipit Orpheus,
<ovid. met. 10.51> Ne flectat retro sua lumina, donec Auernas
<ovid. met. 10.52> Exierit ualles; aut irrita dona futura.
<ovid. met. 10.53> Carpitur adcliuis per muta silentia trames,
<ovid. met. 10.54> Arduus, obscurus, caligine densus opaca.
<ovid. met. 10.55_55> Nec procul abfuerant telluris margine summae:
<ovid. met. 10.56> Hic, ne deficeret, metuens auidusque uidendi
<ovid. met. 10.57> Flexit amans oculos: et protinus illa relapsa est
<ovid. met. 10.58> Bracchiaque intendens prendique et prendere certans
<ovid. met. 10.59> Nil nisi cedentes infelix adripit auras.
<ovid. met. 10.60_60> Iamque iterum moriens non est de coniuge quicquam
<ovid. met. 10.61> Questa suo (quid enim nisi se quereretur amatam?)
<ovid. met. 10.62> Supremumque "uale", quod iam uix auribus ille
<ovid. met. 10.63> Acciperet, dixit reuolutaque rursus eodem est.
<ovid. met. 10.64> Non aliter stupuit gemina nece coniugis Orpheus,
<ovid. met. 10.65_65> Quam tria qui timidus, medio portante catenas,
<ovid. met. 10.66> Colla canis uidit; quem non pauor ante reliquit,
<ovid. met. 10.67> Quam natura prior, saxo per corpus oborto;
<ovid. met. 10.68> Quique in se crimen traxit uoluitque(==VOLUITQUE) uideri
<ovid. met. 10.69> Olenos esse nocens, tuque, o confisa figurae,
<ovid. met. 10.70_70> Infelix Lethaea, tuae, iunctissima quondam
<ovid. met. 10.71> Pectora, nunc lapides, quos umida sustinet Ide.
<ovid. met. 10.72> Orantem frustraque iterum transire uolentem
<ovid. met. 10.73> Portitor arcuerat; septem tamen ille diebus
<ovid. met. 10.74> Squalidus in ripa Cereris sine munere sedit:
<ovid. met. 10.75_75> Cura dolorque animi lacrimaeque alimenta fuere.
<ovid. met. 10.76> Esse deos Erebi crudeles questus in altam
<ovid. met. 10.77> Se recipit Rhodopen pulsumque aquilonibus Haemum.
<ovid. met. 10.78> Tertius aequoreis inclusum Piscibus annum
<ovid. met. 10.79> Finierat Titan, omnemque refugerat Orpheus
<ovid. met. 10.80_80> Femineam Venerem, seu quod male cesserat illi,
<ovid. met. 10.81> Siue fidem dederat; multas tamen ardor habebat
<ovid. met. 10.82> Iungere se uati: multae doluere repulsae.
<ovid. met. 10.83> Ille etiam Thracum populis fuit auctor amorem
<ovid. met. 10.84> In teneros transferre mares citraque iuuentam
<ovid. met. 10.85_85> Aetatis breue uer et primos carpere flores.
<ovid. met. 10.86> Collis erat collemque super planissima campi
<ovid. met. 10.87> Area, quam uiridem faciebant graminis herbae.
<ovid. met. 10.88> Vmbra loco deerat; qua postquam parte resedit
<ovid. met. 10.89> Dis genitus uates et fila sonantia mouit,
<ovid. met. 10.90_90> Vmbra loco uenit: non Chaonis abfuit arbor,
<ovid. met. 10.91> Non nemus Heliadum, non frondibus aesculus altis,
<ovid. met. 10.92> Nec tiliae molles, nec fagus et innuba laurus
<ovid. met. 10.93> Et coryli fragiles et fraxinus utilis hastis
<ovid. met. 10.94> Enodisque abies curuataque glandibus ilex
<ovid. met. 10.95_95> Et platanus genialis acerque coloribus inpar
<ovid. met. 10.96> Amnicolaeque simul salices et aquatica lotos
<ovid. met. 10.97> Perpetuoque uirens buxum tenuesque myricae
<ovid. met. 10.98> Et bicolor myrtus(==MYRTU-S) et bacis caerula tinus.
<ovid. met. 10.99> Vos quoque, flexipedes hederae, uenistis et una
<ovid. met. 10.100_100> Pampineae uites et amictae uitibus ulmi
<ovid. met. 10.101> Ornique et piceae pomoque onerata rubenti
<ovid. met. 10.102> Arbutus et lentae, uictoris praemia, palmae
<ovid. met. 10.103> Et succincta comas hirsutaque uertice pinus,
<ovid. met. 10.104> Grata deum matri, siquidem Cybeleius Attis
<ovid. met. 10.105_105> Exuit hac hominem truncoque induruit illo.
<ovid. met. 10.106> Adfuit huic turbae metas imitata cupressus,
<ovid. met. 10.107> Nunc arbor, puer ante deo dilectus ab illo,
<ovid. met. 10.108> Qui citharam neruis et neruis temperat arcum.
<ovid. met. 10.109> Namque sacer nymphis Carthaea tenentibus arua
<ovid. met. 10.110_110> Ingens ceruus erat lateque patentibus altas
<ovid. met. 10.111> Ipse suo capiti praebebat cornibus umbras;
<ovid. met. 10.112> Cornua fulgebant auro, demissaque in armos
<ovid. met. 10.113> Pendebant tereti gemmata monilia collo;
<ovid. met. 10.114> Bulla super frontem paruis argentea loris
<ovid. met. 10.115_115> Vincta mouebatur parilique aetate, nitebant
<ovid. met. 10.116> Auribus e geminis circum caua tempora bacae.
<ovid. met. 10.117> Isque metu uacuus naturalique pauore
<ovid. met. 10.118> Deposito celebrare domos mulcendaque colla
<ovid. met. 10.119> Quamlibet ignotis manibus praebere solebat;
<ovid. met. 10.120_120> Sed tamen ante alios, Ceae pulcherrime gentis,
<ovid. met. 10.121> Gratus erat, Cyparisse, tibi. tu pabula ceruum
<ovid. met. 10.122> Ad noua, tu liquidi ducebas fontis ad undam,
<ovid. met. 10.123> Tu modo texebas uarios per cornua flores,
<ovid. met. 10.124> Nunc eques in tergo residens huc laetus et illuc
<ovid. met. 10.125_125> Mollia purpureis frenabas ora capistris.
<ovid. met. 10.126> Aestus erat mediusque dies, solisque uapore
<ovid. met. 10.127> Concaua litorei feruebant bracchia Cancri:
<ovid. met. 10.128> Fessus in herbosa posuit sua corpora terra
<ovid. met. 10.129> Ceruus et arborea frigus ducebat ab umbra.
<ovid. met. 10.130_130> Hunc puer inprudens iaculo Cyparissus acuto
<ovid. met. 10.131> Fixit et, ut saeuo morientem uulnere uidit,
<ovid. met. 10.132> Velle mori statuit. quae non solacia Phoebus
<ovid. met. 10.133> Dixit et, ut leuiter pro materiaque doleret,
<ovid. met. 10.134> Admonuit! gemit ille tamen munusque supremum
<ovid. met. 10.135_135> Hoc petit a superis, ut tempore lugeat omni.
<ovid. met. 10.136> Iamque per inmensos egesto sanguine fletus
<ovid. met. 10.137> In uiridem uerti coeperunt membra colorem
<ovid. met. 10.138> Et, modo qui niuea pendebant fronte capilli,
<ovid. met. 10.139> Horrida caesaries fieri sumptoque rigore
<ovid. met. 10.140_140> Sidereum gracili spectare cacumine caelum.
<ovid. met. 10.141> Ingemuit tristisque deus "lugebere nobis,
<ovid. met. 10.142> Lugebisque alios aderisque dolentibus" inquit.
<ovid. met. 10.143> Tale nemus uates attraxerat inque ferarum
<ovid. met. 10.144> Concilio medius turba uolucrumque sedebat;
<ovid. met. 10.145_145> Vt satis inpulsas temptauit pollice chordas
<ovid. met. 10.146> Et sensit uarios, quamuis diuersa sonarent,
<ovid. met. 10.147> Concordare modos, hoc uocem carmine mouit:
<ovid. met. 10.148>"Ab Ioue, Musa parens, (cedunt Iouis omnia regno)
<ovid. met. 10.149> Carmina nostra moue. Iouis est mihi saepe potestas
<ovid. met. 10.150_150> Dicta prius: cecini plectro grauiore Gigantas
<ovid. met. 10.151> Sparsaque Phlegraeis uictricia fulmina campis;
<ovid. met. 10.152> Nunc opus est leuiore lyra, puerosque canamus
<ovid. met. 10.153> Dilectos superis, inconcessisque puellas
<ovid. met. 10.154> Ignibus attonitas meruisse libidine poenam.
<ovid. met. 10.155_155> Rex superum Phrygii quondam Ganymedis amore
<ovid. met. 10.156> Arsit, et inuentum est aliquid, quod Iuppiter esse,
<ovid. met. 10.157> Quam quod erat, mallet. nulla tamen alite uerti
<ovid. met. 10.158> Dignatur, nisi quae posset sua fulmina ferre.
<ovid. met. 10.159> Nec mora, percusso mendacibus aere pennis
<ovid. met. 10.160_160> Abripit Iliaden, qui nunc quoque pocula miscet
<ovid. met. 10.161> Inuitaque Ioui nectar Iunone ministrat.
<ovid. met. 10.162> Te quoque, Amyclide, posuisset in aethere Phoebus,
<ovid. met. 10.163> Tristia si spatium ponendi fata dedissent;
<ovid. met. 10.164> Qua licet, aeternus tamen es, quotiensque repellit
<ovid. met. 10.165_165> Ver hiemem Piscique Aries succedit aquoso,
<ovid. met. 10.166> Tu totiens oreris uiridique in caespite flores.
<ovid. met. 10.167> Te meus ante omnes genitor dilexit, et orbe
<ovid. met. 10.168> In medio positi caruerunt praeside Delphi,
<ovid. met. 10.169> Dum deus Eurotan inmunitamque frequentat
<ovid. met. 10.170_170> Sparten. nec citharae nec sunt in honore sagittae:
<ovid. met. 10.171> Inmemor ipse sui non retia ferre recusat,
<ovid. met. 10.172> Non tenuisse canes, non per iuga montis iniqui
<ovid. met. 10.173> Ire comes longaque alit adsuetudine flammas.
<ovid. met. 10.174> Iamque fere medius Titan uenientis et actae
<ovid. met. 10.175_175> Noctis erat spatioque pari distabat utrimque:
<ovid. met. 10.176> Corpora ueste leuant et suco pinguis oliui
<ovid. met. 10.177> Splendescunt latique ineunt certamina disci,
<ovid. met. 10.178> Quem prius aerias libratum Phoebus in auras
<ovid. met. 10.179> Misit et oppositas disiecit pondere nubes;
<ovid. met. 10.180_180> Reccidit in solidam longo post tempore terram
<ovid. met. 10.181> Pondus et exhibuit iunctam cum uiribus artem.
<ovid. met. 10.182> Protinus inprudens actusque cupidine lusus
<ovid. met. 10.183> Tollere Taenarides orbem properabat, at illum
<ovid. met. 10.184> Dura repercussum subiecit ab aere tellus
<ovid. met. 10.185_185> In uultus, Hyacinthe, tuos. expalluit aeque
<ovid. met. 10.186> Quam puer ipse deus conlapsosque excipit artus
<ovid. met. 10.187> Et modo te refouet, modo tristia uulnera siccat,
<ovid. met. 10.188> Nunc animam admotis fugientem sustinet herbis:
<ovid. met. 10.189> Nil prosunt artes; erat inmedicabile uulnus.
<ovid. met. 10.190_190> Vt, siquis uiolas riguoque papauer in horto
<ovid. met. 10.191> Liliaque infringat fuluis horrentia linguis,
<ovid. met. 10.192> Marcida demittant subito caput illa grauatum
<ovid. met. 10.193> Nec se sustineant spectentque cacumine terram,
<ovid. met. 10.194> Sic uultus moriens iacet, et defecta uigore
<ovid. met. 10.195_195> Ipsa sibi est oneri ceruix umeroque recumbit.
<ovid. met. 10.196>"Laberis, Oebalide, prima fraudate iuuenta,"
<ovid. met. 10.197> Phoebus ait "uideoque tuum, mea crimina, uulnus.
<ovid. met. 10.198> Tu dolor es facinusque meum; mea dextera leto
<ovid. met. 10.199> Inscribenda tuo est. ego sum tibi funeris auctor.
<ovid. met. 10.200_200> Quae mea culpa tamen? nisi si lusisse uocari
<ovid. met. 10.201> Culpa potest, nisi culpa potest et amasse uocari.
<ovid. met. 10.202> Atque utinam pro te uitam tecumque liceret
<ovid. met. 10.203> Reddere! quod quoniam fatali lege tenemur,
<ovid. met. 10.204> Semper eris mecum memorique haerebis in ore.
<ovid. met. 10.205_205> Te lyra pulsa manu, te carmina nostra sonabunt,
<ovid. met. 10.206> Flosque nouus scripto gemitus imitabere nostros.
<ovid. met. 10.207> Tempus et illud erit, quo se fortissimus heros
<ovid. met. 10.208> Addat in hunc florem folioque legatur eodem."
<ovid. met. 10.209> Talia dum uero memorantur Apollinis ore,
<ovid. met. 10.210_210> Ecce cruor, qui fusus humo signauerat herbas,
<ovid. met. 10.211> Desinit esse cruor, Tyrioque nitentior ostro
<ovid. met. 10.212> Flos oritur formamque capit quam lilia, si non
<ovid. met. 10.213> Purpureus color his, argenteus esset in illis.
<ovid. met. 10.214> Non satis hoc Phoebo est (is enim fuit auctor honoris):
<ovid. met. 10.215_215> Ipse suos gemitus foliis inscribit et AI AI(==A.I)
<ovid. met. 10.216> Flos habet inscriptum, funestaque littera ducta est.
<ovid. met. 10.217> Nec genuisse pudet Sparten Hyacinthon, honorque
<ovid. met. 10.218> Durat in hoc aeui, celebrandaque more priorum
<ovid. met. 10.219> Annua praelata redeunt Hyacinthia pompa.
<ovid. met. 10.220_220> At si forte roges fecundam Amathunta metallis,
<ovid. met. 10.221> An genuisse uelit Propoetidas, abnuat aeque
<ovid. met. 10.222> Atque illos, gemino quondam quibus aspera cornu
<ovid. met. 10.223> Frons erat; unde etiam nomen traxere Cerastae.
<ovid. met. 10.224> Ante fores horum stabat Iouis Hospitis ara
<ovid. met. 10.225_225>+inlugubris sceleris+, quam siquis sanguine tinctam
<ovid. met. 10.226> Aduena uidisset, mactatos crederet illic
<ovid. met. 10.227> Lactantes uitulos Amathusiacasque bidentes:
<ovid. met. 10.228> Hospes erat caesus! sacris offensa nefandis
<ovid. met. 10.229> Ipsa suas urbes Ophiusiaque arua parabat
<ovid. met. 10.230_230> Deserere alma Venus. "sed quid loca grata, quid urbes
<ovid. met. 10.231> Peccauere meae? quod" dixit "crimen in illis?
<ovid. met. 10.232> Exilio poenam potius gens inpia pendat
<ovid. met. 10.233> Vel nece uel siquid medium est mortisque fugaeque.
<ovid. met. 10.234> Idque quid esse potest, nisi uersae poena figurae?"
<ovid. met. 10.235_235> Dum dubitat, quo mutet eos, ad cornua uultum
<ovid. met. 10.236> Flexit et admonita est haec illis posse relinqui
<ovid. met. 10.237> Grandiaque in toruos transformat membra iuuencos.
<ovid. met. 10.238> Sunt tamen obscenae Venerem Propoetides ausae
<ovid. met. 10.239> Esse negare deam; pro quo sua, numinis ira,
<ovid. met. 10.240_240> Corpora cum forma primae uulgasse feruntur:
<ovid. met. 10.241> Vtque pudor cessit sanguisque induruit oris,
<ovid. met. 10.242> In rigidum paruo silicem discrimine uersae.
<ovid. met. 10.243> Quas quia Pygmalion aeuum per crimen agentis
<ovid. met. 10.244> Viderat, offensus uitiis, quae plurima menti
<ovid. met. 10.245_245> Femineae natura dedit, sine coniuge caelebs
<ovid. met. 10.246> Viuebat thalamique diu consorte carebat.
<ovid. met. 10.247> Interea niueum mira feliciter arte
<ovid. met. 10.248> Sculpsit ebur formamque dedit, qua femina nasci
<ovid. met. 10.249> Nulla potest, operisque sui concepit amorem.
<ovid. met. 10.250_250> Virginis est uerae facies, quam uiuere credas
<ovid. met. 10.251> Et, si non obstet reuerentia, uelle moueri:
<ovid. met. 10.252> Ars adeo latet arte sua. miratur et haurit
<ovid. met. 10.253> Pectore Pygmalion simulati corporis ignes.
<ovid. met. 10.254> Saepe manus operi temptantes admouet, an sit
<ovid. met. 10.255_255> Corpus an illud ebur, nec adhuc ebur esse fatetur.
<ovid. met. 10.256> Oscula dat reddique putat loquiturque tenetque
<ovid. met. 10.257> Et credit tactis digitos insidere membris
<ovid. met. 10.258> Et metuit, pressos ueniat ne liuor in artus,
<ovid. met. 10.259> Et modo blanditias adhibet, modo grata puellis
<ovid. met. 10.260_260> Munera fert illi conchas teretesque lapillos
<ovid. met. 10.261> Et paruas uolucres et flores mille colorum
<ovid. met. 10.262> Liliaque pictasque pilas et ab arbore lapsas
<ovid. met. 10.263> Heliadum lacrimas; ornat quoque uestibus artus:
<ovid. met. 10.264> Dat digitis gemmas, dat longa monilia collo;
<ovid. met. 10.265_265> Aure leues bacae, redimicula pectore pendent:
<ovid. met. 10.266> Cuncta decent; nec nuda minus formosa uidetur.
<ovid. met. 10.267> Conlocat hanc stratis concha Sidonide tinctis
<ovid. met. 10.268> Appellatque tori sociam adclinataque colla
<ovid. met. 10.269> Mollibus in plumis tamquam sensura reponit.
<ovid. met. 10.270_270> Festa dies Veneris tota celeberrima Cypro
<ovid. met. 10.271> Venerat, et pandis inductae cornibus aurum
<ovid. met. 10.272> Conciderant ictae niuea ceruice iuuencae,
<ovid. met. 10.273> Turaque fumabant, cum munere functus ad aras
<ovid. met. 10.274> Constitit et timide "si, di, dare cuncta potestis,
<ovid. met. 10.275_275> Sit coniunx, opto", non ausus "eburnea uirgo"
<ovid. met. 10.276> Dicere Pygmalion "similis mea" dixit "eburnae."
<ovid. met. 10.277> Sensit, ut ipsa suis aderat Venus aurea festis,
<ovid. met. 10.278> Vota quid illa uelint, et, amici numinis omen,
<ovid. met. 10.279> Flamma ter accensa est apicemque per aera duxit.
<ovid. met. 10.280_280> Vt rediit, simulacra suae petit ille puellae
<ovid. met. 10.281> Incumbensque toro dedit oscula: uisa tepere est;
<ovid. met. 10.282> Admouet os iterum, manibus quoque pectora temptat:
<ovid. met. 10.283> Temptatum mollescit ebur positoque rigore
<ovid. met. 10.284> Subsidit digitis ceditque, ut Hymettia sole
<ovid. met. 10.285_285> Cera remollescit tractataque pollice multas
<ovid. met. 10.286> Flectitur in facies ipsoque fit utilis usu.
<ovid. met. 10.287> Dum stupet et medio gaudet fallique ueretur,
<ovid. met. 10.288> Rursus amans rursusque manu sua uota retractat;
<ovid. met. 10.289> Corpus erat: saliunt temptatae pollice uenae.
<ovid. met. 10.290_290> Tum uero Paphius plenissima concipit heros
<ovid. met. 10.291> Verba, quibus Veneri grates agat, oraque tandem
<ovid. met. 10.292> Ore suo non falsa premit dataque oscula uirgo
<ovid. met. 10.293> Sensit et erubuit timidumque ad lumina lumen
<ovid. met. 10.294> Attollens pariter cum caelo uidit amantem.
<ovid. met. 10.295_295> Coniugio, quod fecit, adest dea, iamque coactis
<ovid. met. 10.296> Cornibus in plenum nouiens lunaribus orbem
<ovid. met. 10.297> Illa Paphon genuit, de qua tenet insula nomen.
<ovid. met. 10.298> Editus hac ille est, qui, si sine prole fuisset,
<ovid. met. 10.299> Inter felices Cinyras potuisset haberi.
<ovid. met. 10.300_300> Dira canam: procul hinc natae, procul este parentes,
<ovid. met. 10.301> Aut, mea si uestras mulcebunt carmina mentes,
<ovid. met. 10.302> Desit in hac mihi parte fides, nec credite factum;
<ovid. met. 10.303> Vel, si credetis, facti quoque credite poenam.
<ovid. met. 10.304> Si tamen admissum sinit hoc natura uideri,
<ovid. met. 10.305_305> Gentibus Ismariis et nostro gratulor orbi,
<ovid. met. 10.306> Gratulor huic terrae, quod abest regionibus illis,
<ovid. met. 10.307> Quae tantum genuere nefas: sit diues amomo,
<ovid. met. 10.308> Cinnamaque costumque suum sudataque ligno
<ovid. met. 10.309> Tura ferat floresque alios Panchaia tellus,
<ovid. met. 10.310_310> Dum ferat et murram: tanti noua non fuit arbor.
<ovid. met. 10.311> Ipse negat nocuisse tibi sua tela Cupido,
<ovid. met. 10.312> Myrrha, facesque suas a crimine uindicat isto:
<ovid. met. 10.313> Stipite te Stygio tumidisque adflauit echidnis
<ovid. met. 10.314> E tribus una soror. scelus est odisse parentem;
<ovid. met. 10.315_315> Hic amor est odio maius scelus. - undique lecti
<ovid. met. 10.316> Te cupiunt proceres, totoque oriente iuuentus
<ovid. met. 10.317> Ad thalami certamen adest. ex omnibus unum
<ovid. met. 10.318> Elige, Myrrha, uirum: dum ne sit in omnibus unus!
<ovid. met. 10.319> Illa quidem sentit foedoque repugnat amori
<ovid. met. 10.320_320> Et secum "quo mente feror? quid molior?" inquit
<ovid. met. 10.321>"Di, precor, et Pietas sacrataque iura parentum,
<ovid. met. 10.322> Hoc prohibete nefas scelerique resistite nostro,
<ovid. met. 10.323> Si tamen hoc scelus est. sed enim damnare negatur
<ovid. met. 10.324> Hanc Venerem Pietas, coeuntque animalia nullo
<ovid. met. 10.325_325> Cetera delicto, nec habetur turpe iuuencae
<ovid. met. 10.326> Ferre patrem tergo; fit equo sua filia coniunx,
<ovid. met. 10.327> Quasque creauit, init pecudes caper, ipsaque, cuius
<ovid. met. 10.328> Semine concepta est, ex illo concipit ales.
<ovid. met. 10.329> Felices, quibus ista licent! humana malignas
<ovid. met. 10.330_330> Cura dedit leges, et, quod natura remittit,
<ovid. met. 10.331> Inuida iura negant. gentes tamen esse feruntur,
<ovid. met. 10.332> In quibus et nato genetrix et nata parenti
<ovid. met. 10.333> Iungitur, et pietas geminato crescit amore.
<ovid. met. 10.334> Me miseram, quod non nasci mihi contigit illic
<ovid. met. 10.335_335> Fortunaque loci laedor! - quid in ista reuoluor?
<ovid. met. 10.336> Spes interdictae discedite! dignus amari
<ovid. met. 10.337> Ille, sed ut pater, est. - ergo si filia magni
<ovid. met. 10.338> Non essem Cinyrae, Cinyrae concumbere possem;
<ovid. met. 10.339> Nunc, quia iam meus est, non est meus, ipsaque damno
<ovid. met. 10.340_340> Est mihi proximitas: aliena potentior essem.
<ovid. met. 10.341> Ire libet procul hinc patriaeque relinquere fines,
<ovid. met. 10.342> Dum scelus effugiam. retinet malus ardor amantem,
<ovid. met. 10.343> Vt praesens spectem Cinyram tangamque loquarque
<ovid. met. 10.344> Osculaque admoueam, si nil conceditur ultra;
<ovid. met. 10.345_345> Vltra autem sperare aliquid potes, inpia uirgo,
<ovid. met. 10.346> Et, quot confundas et iura et nomina, sentis?
<ovid. met. 10.347> Tune eris et matris paelex et adultera patris?
<ovid. met. 10.348> Tune soror nati genetrixque uocabere fratris?
<ovid. met. 10.349> Nec metues atro crinitas angue sorores,
<ovid. met. 10.350_350> Quas facibus saeuis oculos atque ora petentes
<ovid. met. 10.351> Noxia corda uident? at tu, dum corpore non es
<ovid. met. 10.352> Passa nefas, animo ne concipe, neue potentis
<ovid. met. 10.353> Concubitu uetito naturae pollue foedus.
<ovid. met. 10.354> Velle puta: res ipsa uetat. pius ille memorque est
<ovid. met. 10.355_355> Moris - et o uellem similis furor esset in illo!"
<ovid. met. 10.356> Dixerat, at Cinyras, quem copia digna procorum,
<ovid. met. 10.357> Quid faciat, dubitare facit, scitatur ab ipsa
<ovid. met. 10.358> Nominibus dictis, cuius uelit esse mariti;
<ovid. met. 10.359> Illa silet primo patriisque in uultibus haerens
<ovid. met. 10.360_360> Aestuat et tepido suffundit lumina rore.
<ovid. met. 10.361> Virginei Cinyras haec credens esse timoris
<ovid. met. 10.362> Flere uetat siccatque genas atque oscula iungit;
<ovid. met. 10.363> Myrrha datis nimium gaudet consultaque, qualem
<ovid. met. 10.364> Optet habere uirum, "similem tibi" dixit; at ille
<ovid. met. 10.365_365> Non intellectam uocem conlaudat et "esto
<ovid. met. 10.366> Tam pia semper" ait. pietatis nomine dicto
<ovid. met. 10.367> Demisit uultus sceleris sibi conscia uirgo.
<ovid. met. 10.368> Noctis erat medium, curasque et corpora somnus
<ovid. met. 10.369> Soluerat; at uirgo Cinyreia peruigil igni
<ovid. met. 10.370_370> Carpitur indomito furiosaque uota retractat
<ovid. met. 10.371> Et modo desperat, modo uult temptare, pudetque
<ovid. met. 10.372> Et cupit et, quid agat, non inuenit, utque securi
<ovid. met. 10.373> Saucia trabs ingens, ubi plaga nouissima restat,
<ovid. met. 10.374> Quo cadat, in dubio est omnique a parte timetur,
<ovid. met. 10.375_375> Sic animus uario labefactus uulnere nutat
<ovid. met. 10.376> Huc leuis atque illuc momentaque sumit utroque.
<ovid. met. 10.377> Nec modus et requies, nisi mors, reperitur amoris:
<ovid. met. 10.378> Mors placet. erigitur laqueoque innectere fauces
<ovid. met. 10.379> Destinat et zona summo de poste reuincta
<ovid. met. 10.380_380>"Care uale Cinyra causamque intellege mortis"
<ovid. met. 10.381> Dixit et aptabat pallenti uincula collo.
<ovid. met. 10.382> Murmura uerborum fidas nutricis ad aures
<ovid. met. 10.383> Peruenisse ferunt limen seruantis alumnae;
<ovid. met. 10.384> Surgit anus reseratque fores mortisque paratae
<ovid. met. 10.385_385> Instrumenta uidens spatio conclamat eodem
<ovid. met. 10.386> Seque ferit scinditque sinus ereptaque collo
<ovid. met. 10.387> Vincula dilaniat. tum denique flere uacauit,
<ovid. met. 10.388> Tum dare conplexus laqueique requirere causam.
<ovid. met. 10.389> Muta silet uirgo terramque inmota tuetur
<ovid. met. 10.390_390> Et deprensa dolet tardae conamina mortis;
<ovid. met. 10.391> Instat anus canosque suos et inania nudans
<ovid. met. 10.392> Vbera per cunas alimentaque prima precatur,
<ovid. met. 10.393> Vt sibi committat, quidquid dolet: illa rogantem
<ovid. met. 10.394> Auersata gemit; certa est exquirere nutrix
<ovid. met. 10.395_395> Nec solam spondere fidem. "dic" inquit "opemque
<ovid. met. 10.396> Me sine ferre tibi; non est mea pigra senectus:
<ovid. met. 10.397> Seu furor est, habeo, quae carmine sanet et herbis;
<ovid. met. 10.398> Siue aliquis nocuit, magico lustrabere ritu;
<ovid. met. 10.399> Ira deum siue est, sacris placabilis ira.
<ovid. met. 10.400_400> Quid rear ulterius? certe fortuna domusque
<ovid. met. 10.401> Sospes et in cursu est: uiuit genetrixque paterque."
<ovid. met. 10.402> Myrrha patre audito suspiria duxit ab imo
<ovid. met. 10.403> Pectore, nec nutrix etiamnum concipit ullum
<ovid. met. 10.404> Mente nefas aliquemque tamen praesentit amorem
<ovid. met. 10.405_405> Propositique tenax, quodcumque est, orat, ut ipsi
<ovid. met. 10.406> Indicet, et gremio lacrimantem tollit anili
<ovid. met. 10.407> Atque ita conplectens infirmis membra lacertis
<ovid. met. 10.408>"Sensimus" inquit, "amas! et in hoc mea (pone timorem)
<ovid. met. 10.409> Sedulitas erit apta tibi, nec sentiet umquam
<ovid. met. 10.410_410> Hoc pater." exsiluit gremio furibunda torumque
<ovid. met. 10.411> Ore premens "discede, precor, miseroque pudori
<ovid. met. 10.412> Parce" ait; instanti "discede, aut desine" dixit
<ovid. met. 10.413>"Quaerere, quid doleam: scelus est, quod scire laboras.
<ovid. met. 10.414> Horret anus tremulasque manus annisque metuque
<ovid. met. 10.415_415> Tendit et ante pedes supplex procumbit alumnae
<ovid. met. 10.416> Et modo blanditur, modo, si non conscia fiat,
<ovid. met. 10.417> Terret et indicium laquei coeptaeque minatur
<ovid. met. 10.418> Mortis et officium commisso spondet amori.
<ovid. met. 10.419> Extulit illa caput lacrimisque inpleuit obortis
<ovid. met. 10.420_420> Pectora nutricis conataque saepe fateri
<ovid. met. 10.421> Saepe tenet uocem pudibundaque uestibus ora
<ovid. met. 10.422> Texit et "o" dixit "felicem coniuge matrem!"
<ovid. met. 10.423> Hactenus, et gemuit. gelidos nutricis in artus
<ovid. met. 10.424> Ossaque (sensit enim) penetrat tremor, albaque toto
<ovid. met. 10.425_425> Vertice canities rigidis stetit hirta capillis,
<ovid. met. 10.426> Multaque, ut excuteret diros, si posset, amores,
<ovid. met. 10.427> Addidit; at uirgo scit se non falsa moneri,
<ovid. met. 10.428> Certa mori tamen est, si non potiatur amore.
<ovid. met. 10.429>"Viue" ait haec, "potiere tuo" - et non ausa "parente"
<ovid. met. 10.430_430> Dicere conticuit promissaque numine firmat.
<ovid. met. 10.431> Festa piae Cereris celebrabant annua matres
<ovid. met. 10.432> Illa, quibus niuea uelatae corpora ueste
<ovid. met. 10.433> Primitias frugum dant spicea serta suarum
<ovid. met. 10.434> Perque nouem noctes Venerem tactusque uiriles
<ovid. met. 10.435_435> In uetitis numerant. turba Cenchreis in illa
<ovid. met. 10.436> Regis adest coniunx arcanaque sacra frequentat.
<ovid. met. 10.437> Ergo, legitima uacuus dum coniuge lectus,
<ovid. met. 10.438> Nacta grauem uino Cinyram male sedula nutrix
<ovid. met. 10.439> Nomine mentito ueros exponit amores
<ovid. met. 10.440_440> Et faciem laudat; quaesitis uirginis annis
<ovid. met. 10.441>"Par" ait "est Myrrhae". quam postquam adducere iussa est
<ovid. met. 10.442> Vtque domum rediit, "gaude, mea" dixit "alumna:
<ovid. met. 10.443> Vicimus!" infelix non toto pectore sentit
<ovid. met. 10.444> Laetitiam uirgo, praesagaque pectora maerent,
<ovid. met. 10.445_445> Sed tamen et gaudet: tanta est discordia mentis.
<ovid. met. 10.446> Tempus erat, quo cuncta silent interque Triones
<ovid. met. 10.447> Flexerat obliquo plaustrum temone Bootes:
<ovid. met. 10.448> Ad facinus uenit illa suum. fugit aurea caelo
<ovid. met. 10.449> Luna, tegunt nigrae latitantia sidera nubes,
<ovid. met. 10.450_450> Nox caret igne suo; primus tegis, Icare, uultus
<ovid. met. 10.451> Erigoneque pio sacrata parentis amore.
<ovid. met. 10.452> Ter pedis offensi signo est reuocata, ter omen
<ovid. met. 10.453> Funereus bubo letali carmine fecit:
<ovid. met. 10.454> It tamen; et tenebrae minuunt noxque atra pudorem,
<ovid. met. 10.455_455> Nutricisque manum laeua tenet, altera motu
<ovid. met. 10.456> Caecum iter explorat. thalami iam limina tangit,
<ovid. met. 10.457> Iamque fores aperit, iam ducitur intus; at illi
<ovid. met. 10.458> Poplite succiduo genua intremuere, fugitque
<ovid. met. 10.459> Et color et sanguis, animusque relinquit euntem;
<ovid. met. 10.460_460> Quoque suo propior sceleri est, magis horret; et ausi
<ovid. met. 10.461> Paenitet et uellet non cognita posse reuerti.
<ovid. met. 10.462> Cunctantem longaeua manu deducit et alto
<ovid. met. 10.463> Admotam lecto cum traderet, "accipe" dixit,
<ovid. met. 10.464>"Ista tua est, Cinyra" deuotaque corpora iunxit.
<ovid. met. 10.465_465> Accipit obsceno genitor sua uiscera lecto
<ovid. met. 10.466> Virgineosque metus leuat hortaturque timentem.
<ovid. met. 10.467> Forsitan aetatis quoque nomine "filia" dixit:
<ovid. met. 10.468> Dixit et illa "pater", sceleri ne nomina desint.
<ovid. met. 10.469> Plena patris thalamis excedit et inpia diro
<ovid. met. 10.470_470> Semina fert utero conceptaque crimina portat.
<ovid. met. 10.471> Postera nox facinus geminat, nec finis in illa est;
<ovid. met. 10.472> Cum tandem Cinyras auidus cognoscere amantem
<ovid. met. 10.473> Post tot concubitus inlato lumine uidit
<ovid. met. 10.474> Et scelus et natam uerbisque dolore retentis
<ovid. met. 10.475_475> Pendenti nitidum uagina deripit ensem;
<ovid. met. 10.476> Myrrha fugit tenebrisque et caecae munere noctis
<ovid. met. 10.477> Intercepta neci est latosque uagata per agros
<ovid. met. 10.478> Palmiferos Arabas Panchaeaque rura reliquit
<ovid. met. 10.479> Perque nouem errauit redeuntis cornua lunae,
<ovid. met. 10.480_480> Cum tandem terra requieuit fessa Sabaea;
<ovid. met. 10.481> Vixque uteri portabat onus. tum nescia uoti
<ovid. met. 10.482> Atque inter mortisque metus et taedia uitae
<ovid. met. 10.483> Est tales conplexa preces: "o siqua patetis
<ovid. met. 10.484> Numina confessis, merui nec triste recuso
<ovid. met. 10.485_485> Supplicium. sed ne uiolem uiuosque superstes
<ovid. met. 10.486> Mortuaque extinctos, ambobus pellite regnis
<ovid. met. 10.487> Mutataeque mihi uitamque necemque negate."
<ovid. met. 10.488> Numen confessis aliquod patet: ultima certe
<ovid. met. 10.489> Vota suos habuere deos; nam crura loquentis
<ovid. met. 10.490_490> Terra superuenit, ruptosque obliqua per ungues
<ovid. met. 10.491> Porrigitur radix, longi firmamina trunci,
<ovid. met. 10.492> Ossaque robur agunt, mediaque manente medulla
<ovid. met. 10.493> Sanguis it in sucos, in magnos bracchia ramos,
<ovid. met. 10.494> In paruos digiti; duratur cortice pellis.
<ovid. met. 10.495_495> Iamque grauem crescens uterum praestrinxerat arbor
<ovid. met. 10.496> Pectoraque obruerat collumque operire parabat:
<ovid. met. 10.497> Non tulit illa moram uenientique obuia ligno
<ovid. met. 10.498> Subsedit mersitque suos in cortice uultus.
<ovid. met. 10.499> Quae quamquam amisit ueteres cum corpore sensus,
<ovid. met. 10.500_500> Flet tamen, et tepidae manant ex arbore guttae.
<ovid. met. 10.501> Est honor et lacrimis, stillataque robore murra
<ovid. met. 10.502> Nomen erile tenet nulloque tacebitur aeuo.
<ovid. met. 10.503> At male conceptus sub robore creuerat infans
<ovid. met. 10.504> Quaerebatque uiam, qua se genetrice relicta
<ovid. met. 10.505_505> Exsereret; media grauidus tumet arbore uenter,
<ovid. met. 10.506> Tendit onus matrem, neque habent sua uerba dolores,
<ovid. met. 10.507> Nec Lucina potest parientis uoce uocari.
<ovid. met. 10.508> Nitenti tamen est similis curuataque crebros
<ovid. met. 10.509> Dat gemitus arbor lacrimisque cadentibus umet.
<ovid. met. 10.510_510> Constitit ad ramos mitis Lucina dolentes
<ovid. met. 10.511> Admouitque manus et uerba puerpera dixit.
<ovid. met. 10.512> Arbor agit rimas et fissa cortice uiuum
<ovid. met. 10.513> Reddit onus, uagitque puer; quem mollibus herbis
<ovid. met. 10.514> Naides inpositum lacrimis unxere parentis.
<ovid. met. 10.515_515> Laudaret faciem Liuor quoque: qualia namque
<ovid. met. 10.516> Corpora nudorum tabula pinguntur Amorum,
<ovid. met. 10.517> Talis erat, sed, ne faciat discrimina cultus,
<ovid. met. 10.518> Aut huic adde leues aut illi deme pharetras.
<ovid. met. 10.519> Labitur occulte fallitque uolatilis aetas,
<ovid. met. 10.520_520> Et nihil est annis uelocius: ille sorore
<ovid. met. 10.521> Natus auoque suo, qui conditus arbore nuper,
<ovid. met. 10.522> Nuper erat genitus, modo formosissimus infans,
<ovid. met. 10.523> Iam iuuenis, iam uir, iam se formosior ipso est,
<ovid. met. 10.524> Iam placet et Veneri matrisque ulciscitur ignes.
<ovid. met. 10.525_525> Namque pharetratus dum dat puer oscula matri,
<ovid. met. 10.526> Inscius exstanti destrinxit harundine pectus:
<ovid. met. 10.527> Laesa manu natum dea reppulit; altius actum
<ovid. met. 10.528> Vulnus erat specie primoque fefellerat ipsam.
<ovid. met. 10.529> Capta uiri forma non iam Cythereia curat
<ovid. met. 10.530_530> Litora, non alto repetit Paphon aequore cinctam
<ovid. met. 10.531> Piscosamque Cnidon grauidamque Amathunta metallis;
<ovid. met. 10.532> Abstinet et caelo: caelo praefertur Adonis.
<ovid. met. 10.533> Hunc tenet, huic comes est, adsuetaque semper in umbra
<ovid. met. 10.534> Indulgere sibi formamque augere colendo,
<ovid. met. 10.535_535> Per iuga, per siluas dumosaque saxa uagatur
<ovid. met. 10.536> Fine genu uestem ritu succincta Dianae
<ovid. met. 10.537> Hortaturque canes tutaeque animalia praedae
<ovid. met. 10.538> Aut pronos lepores aut celsum in cornua ceruum
<ovid. met. 10.539> Aut agitat dammas: a fortibus abstinet apris
<ovid. met. 10.540_540> Raptoresque lupos armatosque unguibus ursos
<ovid. met. 10.541> Vitat et armenti saturatos caede leones.
<ovid. met. 10.542> Te quoque, ut hos timeas, siquid prodesse monendo
<ovid. met. 10.543> Posset, Adoni, monet "fortis" que "fugacibus esto"
<ovid. met. 10.544> Inquit, "in audaces non est audacia tuta.
<ovid. met. 10.545_545> Parce meo, iuuenis, temerarius esse periclo,
<ovid. met. 10.546> Neue feras, quibus arma dedit natura, lacesse,
<ovid. met. 10.547> Stet mihi ne magno tua gloria. non mouet aetas
<ovid. met. 10.548> Nec facies nec, quae Venerem mouere, leones
<ovid. met. 10.549> Saetigerosque sues oculosque animosque ferarum.
<ovid. met. 10.550_550> Fulmen habent acres et aduncis dentibus apri,
<ovid. met. 10.551> Inpetus est fuluis et uasta leonibus ira,
<ovid. met. 10.552> Inuisumque mihi genus est." quae causa roganti
<ovid. met. 10.553>"Dicam" ait "et ueteris monstrum mirabile culpae;
<ovid. met. 10.554> Sed labor insolitus iam me lassauit, et, ecce,
<ovid. met. 10.555_555> Opportuna sua blanditur populus umbra
<ovid. met. 10.556> Datque torum caespes: libet hac requiescere tecum.
<ovid. met. 10.557> Et requieuit humo pressitque et gramen et ipsum
<ovid. met. 10.558> Inque sinu iuuenis posita ceruice reclinis
<ovid. met. 10.559> Sic ait ac mediis interserit oscula uerbis:
<ovid. met. 10.560_560>"Forsitan audieris aliquam certamine cursus
<ovid. met. 10.561> Veloces superasse uiros: non fabula rumor
<ovid. met. 10.562> Ille fuit (superabat enim), nec dicere posses,
<ovid. met. 10.563> Laude pedum formaene bono praestantior esset.
<ovid. met. 10.564> Scitanti deus huic de coniuge "coniuge" dixit
<ovid. met. 10.565_565>"Nil opus est, Atalanta, tibi. fuge coniugis usum.
<ovid. met. 10.566> Nec tamen effugies teque ipsa uiua carebis."
<ovid. met. 10.567> Territa sorte dei per opacas innuba siluas
<ovid. met. 10.568> Viuit et instantem turbam uiolenta procorum
<ovid. met. 10.569> Condicione fugat, "nec sum potienda, nisi" inquit
<ovid. met. 10.570_570>"Victa prius cursu. pedibus contendite mecum:
<ovid. met. 10.571> Praemia ueloci coniunx thalamique dabuntur,
<ovid. met. 10.572> Mors pretium tardis. ea lex certaminis esto."
<ovid. met. 10.573> Illa quidem inmitis, sed (tanta potentia formae est)
<ovid. met. 10.574> Venit ad hanc legem temeraria turba procorum.
<ovid. met. 10.575_575> Sederat Hippomenes cursus spectator iniqui
<ovid. met. 10.576> Et "petitur cuiquam per tanta pericula coniunx?"
<ovid. met. 10.577> Dixerat ac nimios iuuenum damnarat amores;
<ovid. met. 10.578> Vt faciem et posito corpus uelamine uidit,
<ovid. met. 10.579> Quale meum, uel quale tuum, si femina fias,
<ovid. met. 10.580_580> Obstipuit tollensque manus "ignoscite" dixit
<ovid. met. 10.581>"Quos modo culpaui! nondum mihi praemia nota,
<ovid. met. 10.582> Quae peteretis, erant." laudando concipit ignes
<ovid. met. 10.583> Et ne quis iuuenum currat uelocius optat
<ovid. met. 10.584> Inuidiaque timet. "sed cur certaminis huius
<ovid. met. 10.585_585> Intemptata mihi fortuna relinquitur?" inquit,
<ovid. met. 10.586>"Audentes deus ipse iuuat." dum talia secum
<ovid. met. 10.587> Exigit Hippomenes, passu uolat alite uirgo.
<ovid. met. 10.588> Quae quamquam Scythica non setius ire sagitta
<ovid. met. 10.589> Aonio uisa est iuueni, tamen ille decorem
<ovid. met. 10.590_590> Miratur magis, et cursus facit ille decorem.
<ovid. met. 10.591> Aura refert ablata citis talaria plantis,
<ovid. met. 10.592> Tergaque iactantur crines per eburnea, quaeque
<ovid. met. 10.593> Poplitibus suberant picto genualia limbo,
<ovid. met. 10.594> Inque puellari corpus candore ruborem
<ovid. met. 10.595_595> Traxerat, haud aliter, quam cum super atria uelum
<ovid. met. 10.596> Candida purpureum simulatas inficit umbras.
<ovid. met. 10.597> Dum notat haec hospes, decursa nouissima meta est,
<ovid. met. 10.598> Et tegitur festa uictrix Atalanta corona.
<ovid. met. 10.599> Dant gemitum uicti penduntque ex foedere poenas.
<ovid. met. 10.600_600> Non tamen euentu iuuenis deterritus horum
<ovid. met. 10.601> Constitit in medio uultuque in uirgine fixo
<ovid. met. 10.602>"Quid facilem titulum superando quaeris inertes?
<ovid. met. 10.603> Mecum confer" ait, "seu me fortuna potentem
<ovid. met. 10.604> Fecerit, a tanto non indignabere uinci:
<ovid. met. 10.605_605> Namque mihi genitor Megareus Onchestius, illi
<ovid. met. 10.606> Est Neptunus auus, pronepos ego regis aquarum,
<ovid. met. 10.607> Nec uirtus citra genus est; seu uincar, habebis
<ovid. met. 10.608> Hippomene uicto magnum et memorabile nomen."
<ovid. met. 10.609> Talia dicentem molli Schoeneia uultu
<ovid. met. 10.610_610> Adspicit et dubitat, superari an uincere malit,
<ovid. met. 10.611> Atque ita "quis deus hunc formosis" inquit "iniquus
<ovid. met. 10.612> Perdere uult caraeque iubet discrimine uitae
<ovid. met. 10.613> Coniugium petere hoc? non sum me iudice tanti.
<ovid. met. 10.614> Nec forma tangor (poteram tamen hac quoque tangi),
<ovid. met. 10.615_615> Sed quod adhuc puer est: non me mouet ipse, sed aetas.
<ovid. met. 10.616> Quid, quod inest uirtus et mens interrita leti?
<ovid. met. 10.617> Quid, quod ab aequorea numeratur origine quartus?
<ovid. met. 10.618> Quid, quod amat tantique putat conubia nostra,
<ovid. met. 10.619> Vt pereat, si me fors illi dura negarit?
<ovid. met. 10.620_620> Dum licet, hospes, abi thalamosque relinque cruentos!
<ovid. met. 10.621> Coniugium crudele meum est: tibi nubere nulla
<ovid. met. 10.622> Nolet, et optari potes a sapiente puella.
<ovid. met. 10.623> Cur tamen est mihi cura tui tot iam ante peremptis?
<ovid. met. 10.624> Viderit! intereat, quoniam tot caede procorum
<ovid. met. 10.625_625> Admonitus non est agiturque in taedia uitae.
<ovid. met. 10.626> Occidet hic igitur, uoluit(==VOLUIT) quia uiuere mecum,
<ovid. met. 10.627> Indignamque necem pretium patietur amoris?
<ovid. met. 10.628> Non erit inuidiae uictoria nostra ferendae.
<ovid. met. 10.629> Sed non culpa mea est. utinam desistere uelles!
<ovid. met. 10.630_630> Aut, quoniam es demens, utinam uelocior esses!
<ovid. met. 10.631> A quam uirgineus puerili uultus in ore est!
<ovid. met. 10.632> A, miser Hippomene, nollem tibi uisa fuissem!
<ovid. met. 10.633> Viuere dignus eras; quodsi felicior essem
<ovid. met. 10.634> Nec mihi coniugium fata inportuna negarent,
<ovid. met. 10.635_635> Vnus eras, cum quo sociare cubilia uellem."
<ovid. met. 10.636> Dixerat, utque rudis primoque cupidine tacta,
<ovid. met. 10.637> Quid facit, ignorans amat et non sentit amorem.
<ovid. met. 10.638> Iam solitos poscunt cursus populusque paterque,
<ovid. met. 10.639> Cum me sollicita proles Neptunia uoce
<ovid. met. 10.640_640> Inuocat Hippomenes "Cytherea" que "conprecor ausis
<ovid. met. 10.641> Adsit" ait "nostris et, quos dedit, adiuuet ignes."
<ovid. met. 10.642> Detulit aura preces ad me non inuida blandas,
<ovid. met. 10.643> Motaque sum, fateor, nec opis mora longa dabatur.
<ovid. met. 10.644> Est ager, indigenae Tamasenum nomine dicunt,
<ovid. met. 10.645_645> Telluris Cypriae pars optima, quam mihi prisci
<ovid. met. 10.646> Sacrauere senes templisque accedere dotem
<ovid. met. 10.647> Hanc iussere meis; medio nitet arbor in aruo,
<ovid. met. 10.648> Fulua coma, fuluo ramis crepitantibus auro.
<ovid. met. 10.649> Hinc tria forte mea ueniens decerpta ferebam
<ovid. met. 10.650_650> Aurea poma manu nullique uidenda nisi ipsi
<ovid. met. 10.651> Hippomenen adii docuique, quis usus in illis.
<ovid. met. 10.652> Signa tubae dederant, cum carcere pronus uterque
<ovid. met. 10.653> Emicat et summam celeri pede libat harenam:
<ovid. met. 10.654> Posse putes illos sicco freta radere passu
<ovid. met. 10.655_655> Et segetis canae stantes percurrere aristas.
<ovid. met. 10.656> Adiciunt animos iuueni clamorque fauorque
<ovid. met. 10.657> Verbaque dicentum "nunc, nunc incumbere tempus,
<ovid. met. 10.658> Hippomene, propera! nunc uiribus utere totis!
<ovid. met. 10.659> Pelle moram! uinces." dubium, Megareius heros
<ovid. met. 10.660_660> Gaudeat an uirgo magis his Schoeneia dictis.
<ovid. met. 10.661> O quotiens, cum iam posset transire, morata est
<ovid. met. 10.662> Spectatosque diu uultus inuita reliquit!
<ovid. met. 10.663> Aridus e lasso ueniebat anhelitus ore,
<ovid. met. 10.664> Metaque erat longe: tum denique de tribus unum
<ovid. met. 10.665_665> Fetibus arboreis proles Neptunia misit.
<ovid. met. 10.666> Obstipuit uirgo nitidique cupidine pomi
<ovid. met. 10.667> Declinat cursus aurumque uolubile tollit.
<ovid. met. 10.668> Praeterit Hippomenes: resonant spectacula plausu.
<ovid. met. 10.669> Illa moram celeri cessataque tempora cursu
<ovid. met. 10.670_670> Corrigit atque iterum iuuenem post terga relinquit
<ovid. met. 10.671> Et rursus pomi iactu remorata secundi
<ovid. met. 10.672> Consequitur transitque uirum. pars ultima cursus
<ovid. met. 10.673> Restabat; "nunc" inquit "ades, dea muneris auctor!"
<ovid. met. 10.674> Inque latus campi, quo tardius illa rediret,
<ovid. met. 10.675_675> Iecit ab obliquo nitidum iuuenaliter aurum.
<ovid. met. 10.676> An peteret, uirgo uisa est dubitare: coegi
<ovid. met. 10.677> Tollere et adieci sublato pondera malo
<ovid. met. 10.678> Inpediique oneris pariter grauitate moraque,
<ovid. met. 10.679> Neue meus sermo cursu sit tardior ipso,
<ovid. met. 10.680_680> Praeterita est uirgo: duxit sua praemia uictor.
<ovid. met. 10.681> Dignane, cui grates ageret, cui turis honorem
<ovid. met. 10.682> Ferret, Adoni, fui? nec grates inmemor egit
<ovid. met. 10.683> Nec mihi tura dedit. subitam conuertor in iram
<ovid. met. 10.684> Contemptuque dolens, ne sim spernenda futuris,
<ovid. met. 10.685_685> Exemplo caueo meque ipsa exhortor in ambos.
<ovid. met. 10.686> Templa, deum Matri quae quondam clarus Echion
<ovid. met. 10.687> Fecerat ex uoto, nemorosis abdita siluis,
<ovid. met. 10.688> Transibant, et iter longum requiescere suasit.
<ovid. met. 10.689> Illic concubitus intempestiua cupido
<ovid. met. 10.690_690> Occupat Hippomenen a numine concita nostro.
<ovid. met. 10.691> Luminis exigui fuerat prope templa recessus
<ovid. met. 10.692> Speluncae similis, natiuo pumice tectus,
<ovid. met. 10.693> Religione sacer prisca, quo multa sacerdos
<ovid. met. 10.694> Lignea contulerat ueterum simulacra deorum:
<ovid. met. 10.695_695> Hunc init et uetito temerat sacraria probro.
<ovid. met. 10.696> Sacra retorserunt oculos, turritaque Mater
<ovid. met. 10.697> An Stygia sontes dubitauit mergeret unda;
<ovid. met. 10.698> Poena leuis uisa est. ergo modo leuia fuluae
<ovid. met. 10.699> Colla iubae uelant, digiti curuantur in ungues,
<ovid. met. 10.700_700> Ex umeris armi fiunt, in pectora totum
<ovid. met. 10.701> Pondus abit, summae cauda uerruntur harenae.
<ovid. met. 10.702> Iram uultus habet, pro uerbis murmura reddunt,
<ovid. met. 10.703> Pro thalamis celebrant siluas aliisque timendi
<ovid. met. 10.704> Dente premunt domito Cybeleia frena leones.
<ovid. met. 10.705_705> Hos tu, care mihi, cumque his genus omne ferarum,
<ovid. met. 10.706> Quod non terga fugae, sed pugnae pectora praebet,
<ovid. met. 10.707> Effuge, ne uirtus tua sit damnosa duobus."
<ovid. met. 10.708> Illa quidem monuit iunctisque per aera cygnis
<ovid. met. 10.709> Carpit iter, sed stat monitis contraria uirtus.
<ovid. met. 10.710_710> Forte suem latebris uestigia certa secuti
<ovid. met. 10.711> Exciuere canes, siluisque exire parantem
<ovid. met. 10.712> Fixerat obliquo iuuenis Cinyreius ictu;
<ovid. met. 10.713> Protinus excussit pando uenabula rostro
<ovid. met. 10.714> Sanguine tincta suo trepidumque et tuta petentem
<ovid. met. 10.715_715> Trux aper insequitur totosque sub inguine dentes
<ovid. met. 10.716> Abdidit et fulua moribundum strauit harena.
<ovid. met. 10.717> Vecta leui curru medias Cytherea per auras
<ovid. met. 10.718> Cypron olorinis nondum peruenerat alis:
<ovid. met. 10.719> Agnouit longe gemitum morientis et albas
<ovid. met. 10.720_720> Flexit aues illuc, utque aethere uidit ab alto
<ovid. met. 10.721> Exanimem inque suo iactantem sanguine corpus,
<ovid. met. 10.722> Desiluit pariterque sinum pariterque capillos
<ovid. met. 10.723> Rupit et indignis percussit pectora palmis
<ovid. met. 10.724> Questaque cum fatis "at non tamen omnia uestri
<ovid. met. 10.725_725> Iuris erunt" dixit; "luctus monimenta manebunt
<ovid. met. 10.726> Semper, Adoni, mei, repetitaque mortis imago
<ovid. met. 10.727> Annua plangoris peraget simulamina nostri.
<ovid. met. 10.728> At cruor in florem mutabitur. an tibi quondam
<ovid. met. 10.729> Femineos artus in olentes uertere mentas,
<ovid. met. 10.730_730> Persephone, licuit, nobis Cinyreius heros
<ovid. met. 10.731> Inuidiae mutatus erit?" sic fata cruorem
<ovid. met. 10.732> Nectare odorato sparsit, qui tactus ab illo
<ovid. met. 10.733> Intumuit sic, ut fuluo perlucida caelo
<ovid. met. 10.734> Surgere bulla solet, nec plena longior hora
<ovid. met. 10.735_735> Facta mora est, cum flos de sanguine concolor ortus,
<ovid. met. 10.736> Qualem, quae lento celant sub cortice granum,
<ovid. met. 10.737> Punica ferre solent, breuis est tamen usus in illo;
<ovid. met. 10.738> Namque male haerentem et nimia leuitate caducum
<ovid. met. 10.739> Excutiunt idem, qui praestant nomina, uenti."
<ovid. met. 11.1> Carmine dum tali siluas animosque ferarum
<ovid. met. 11.2> Threicius uates et saxa sequentia ducit,
<ovid. met. 11.3> Ecce nurus Ciconum tectae lymphata ferinis
<ovid. met. 11.4> Pectora uelleribus tumuli de uertice cernunt
<ovid. met. 11.5_5> Orphea percussis sociantem carmina neruis.
<ovid. met. 11.6> E quibus una leues iactato crine per auras
<ovid. met. 11.7>"En" ait "en, hic est nostri contemptor!" et hastam
<ovid. met. 11.8> Vatis Apollinei uocalia misit in ora,
<ovid. met. 11.9> Quae foliis praesuta notam sine uulnere fecit;
<ovid. met. 11.10_10> Alterius telum lapis est, qui missus in ipso
<ovid. met. 11.11> Aere concentu uictus uocisque lyraeque est,
<ovid. met. 11.12> Ac ueluti supplex pro tam furialibus ausis
<ovid. met. 11.13> Ante pedes iacuit. sed enim temeraria crescunt
<ovid. met. 11.14> Bella, modusque abiit, insanaque regnat Erinys.
<ovid. met. 11.15_15> Cunctaque tela forent cantu mollita, sed ingens
<ovid. met. 11.16> Clamor et infracto Berecyntia tibia cornu
<ovid. met. 11.17> Tympanaque et plausus et Bacchei ululatus
<ovid. met. 11.18> Obstrepuere sono citharae. tum denique saxa
<ovid. met. 11.19> Non exauditi rubuerunt sanguine uatis.
<ovid. met. 11.20_20> Ac primum attonitas etiamnum uoce canentis
<ovid. met. 11.21> Innumeras uolucres anguesque agmenque ferarum
<ovid. met. 11.22> Maenades Orphei titulum rapuere theatri.
<ovid. met. 11.23> Inde cruentatis uertuntur in Orphea dextris
<ovid. met. 11.24> Et coeunt, ut aues, si quando luce uagantem
<ovid. met. 11.25_25> Noctis auem cernunt, structoque utrimque theatro
<ovid. met. 11.26> Ceu matutina ceruus periturus harena
<ovid. met. 11.27> Praeda canum est; uatemque petunt et fronde uirentes
<ovid. met. 11.28> Coniciunt thyrsos non haec in munera factos.
<ovid. met. 11.29> Hae glaebas, illae direptos arbore ramos,
<ovid. met. 11.30_30> Pars torquent silices; neu desint tela furori,
<ovid. met. 11.31> Forte boues presso subigebant uomere terram,
<ovid. met. 11.32> Nec procul hinc multo fructum sudore parantes
<ovid. met. 11.33> Dura lacertosi fodiebant arua coloni;
<ovid. met. 11.34> Agmine qui uiso fugiunt operisque relinquunt
<ovid. met. 11.35_35> Arma sui, uacuosque iacent dispersa per agros
<ovid. met. 11.36> Sarculaque rastrique graues longique ligones.
<ovid. met. 11.37> Quae postquam rapuere ferae cornuque minaci
<ovid. met. 11.38> Diuulsere boues, ad uatis fata recurrunt
<ovid. met. 11.39> Tendentemque manus atque illo tempore primum
<ovid. met. 11.40_40> Inrita dicentem nec quicquam uoce mouentem
<ovid. met. 11.41> Sacrilegae perimunt, perque os, pro Iuppiter, illud
<ovid. met. 11.42> Auditum saxis intellectumque ferarum
<ovid. met. 11.43> Sensibus in uentos anima exhalata recessit.
<ovid. met. 11.44> Te maestae uolucres, Orpheu, te turba ferarum,
<ovid. met. 11.45_45> Te rigidi silices, tua carmina saepe secutae
<ovid. met. 11.46> Fleuerunt siluae; positis te frondibus arbor
<ovid. met. 11.47> Tonsa comas luxit; lacrimis quoque flumina dicunt
<ovid. met. 11.48> Increuisse suis, obstrusaque carbasa pullo
<ovid. met. 11.49> Naides et dryades passosque habuere capillos.
<ovid. met. 11.50_50> Membra iacent diuersa locis, caput, Hebre, lyramque
<ovid. met. 11.51> Excipis, et (mirum!), medio dum labitur amne,
<ovid. met. 11.52> Flebile nescio quid queritur lyra, flebile lingua
<ovid. met. 11.53> Murmurat exanimis, respondent flebile ripae.
<ovid. met. 11.54> Iamque mare inuectae flumen populare relinquunt
<ovid. met. 11.55_55> Et Methymnaeae potiuntur litore Lesbi:
<ovid. met. 11.56> Hic ferus expositum peregrinis anguis harenis
<ovid. met. 11.57> Os petit et sparsos stillanti rore capillos.
<ovid. met. 11.57a_57a>[Lambit et hymniferos inhiat diuellere uultus]
<ovid. met. 11.58> Tandem Phoebus adest morsusque inferre parantem
<ovid. met. 11.59> Arcet et in lapidem rictus serpentis apertos
<ovid. met. 11.60_60> Congelat et patulos, ut erant, indurat hiatus.
<ovid. met. 11.61> Vmbra subit terras et, quae loca uiderat ante,
<ovid. met. 11.62> Cuncta recognoscit quaerensque per arua piorum
<ovid. met. 11.63> Inuenit Eurydicen cupidisque amplectitur ulnis.
<ovid. met. 11.64> Hic modo coniunctis spatiantur passibus ambo:
<ovid. met. 11.65_65> Nunc praecedentem sequitur, nunc praeuius anteit
<ovid. met. 11.66> Eurydicenque suam iam tuto respicit Orpheus.
<ovid. met. 11.67> Non inpune tamen scelus hoc sinit esse Lyaeus
<ovid. met. 11.68> Amissoque dolens sacrorum uate suorum
<ovid. met. 11.69> Protinus in siluis matres Edonidas omnes,
<ovid. met. 11.70_70> Quae uidere nefas, torta radice ligauit.
<ovid. met. 11.71> Quippe pedum digitos, in quantum est quaeque secuta,
<ovid. met. 11.72> Traxit et in solidam detrusit acumina terram,
<ovid. met. 11.73> Vtque suum laqueis, quos callidus abdidit auceps,
<ovid. met. 11.74> Crus ubi commisit uolucris sensitque teneri,
<ovid. met. 11.75_75> Plangitur ac trepidans adstringit uincula motu,
<ovid. met. 11.76> Sic, ut quaeque solo defixa cohaeserat harum,
<ovid. met. 11.77> Exsternata fugam frustra temptabat; at illam
<ovid. met. 11.78> Lenta tenet radix exsultantemque coercet,
<ovid. met. 11.79> Dumque ubi sint digiti, dum pes ubi quaerit et ungues,
<ovid. met. 11.80_80> Adspicit in teretes lignum succedere suras
<ovid. met. 11.81> Et conata femur maerenti plangere dextra
<ovid. met. 11.82> Robora percussit: pectus quoque robora fiunt,
<ovid. met. 11.83> Robora sunt umeri, porrectaque bracchia ueros
<ovid. met. 11.84> Esse putes ramos et non fallere putando.
<ovid. met. 11.85_85> Nec satis hoc Baccho est: ipsos quoque deserit agros
<ovid. met. 11.86> Cumque choro meliore sui uineta Timoli
<ovid. met. 11.87> Pactolonque petit, quamuis non aureus illo
<ovid. met. 11.88> Tempore nec caris erat inuidiosus harenis.
<ovid. met. 11.89> Hunc adsueta cohors Satyri Bacchaeque frequentant,
<ovid. met. 11.90_90> At Silenus abest. titubantem annisque meroque
<ovid. met. 11.91> Ruricolae cepere Phryges uinctumque coronis
<ovid. met. 11.92> Ad regem duxere Midan, cui Thracius Orpheus
<ovid. met. 11.93> Orgia tradiderat cum Cecropio Eumolpo.
<ovid. met. 11.94> Quem simul agnouit socium comitemque sacrorum,
<ovid. met. 11.95_95> Hospitis aduentu festum genialiter egit
<ovid. met. 11.96> Per bis quinque dies et iunctas ordine noctes.
<ovid. met. 11.97> Et iam stellarum sublime coegerat agmen
<ovid. met. 11.98> Lucifer undecimus, Lydos cum laetus in agros
<ovid. met. 11.99> Rex uenit et iuueni Silenum reddit alumno.
<ovid. met. 11.100_100> Huic deus optandi gratum, sed inutile fecit
<ovid. met. 11.101> Muneris arbitrium gaudens altore recepto.
<ovid. met. 11.102> Ille male usurus donis ait: "effice, quidquid
<ovid. met. 11.103> Corpore contigero, fuluum uertatur in aurum."
<ovid. met. 11.104> Adnuit optatis nocituraque munera soluit
<ovid. met. 11.105_105> Liber et indoluit, quod non meliora petisset.
<ovid. met. 11.106> Laetus abit gaudetque malo Berecyntius heros
<ovid. met. 11.107> Pollicitique fidem tangendo singula temptat,
<ovid. met. 11.108> Vixque sibi credens, non alta fronde uirentem
<ovid. met. 11.109> Ilice detraxit uirgam: uirga aurea facta est;
<ovid. met. 11.110_110> Tollit humo saxum: saxum quoque palluit auro;
<ovid. met. 11.111> Contigit et glaebam: contactu glaeba potenti
<ovid. met. 11.112> Massa fit; arentes Cereris decerpsit aristas:
<ovid. met. 11.113> Aurea messis erat; demptum tenet arbore pomum:
<ovid. met. 11.114> Hesperidas donasse putes; si postibus altis
<ovid. met. 11.115_115> Admouit digitos, postes radiare uidentur.
<ovid. met. 11.116> Ille etiam liquidis palmas ubi lauerat undis,
<ovid. met. 11.117> Vnda fluens palmis Danaen eludere posset.
<ovid. met. 11.117a_117a>[Corporis et membris resplenduit aurea uestis]
<ovid. met. 11.118> Vix spes ipse suas animo capit aurea fingens
<ovid. met. 11.119> Omnia; gaudenti mensas posuere ministri
<ovid. met. 11.120_120> Exstructas dapibus nec tostae frugis egentes.
<ovid. met. 11.121> Tum uero, siue ille sua Cerealia dextra
<ovid. met. 11.122> Munera contigerat, Cerealia dona rigebant;
<ovid. met. 11.123> Siue dapes auido conuellere dente parabat,
<ovid. met. 11.124> Lammina fulua dapes admoto dente premebat;
<ovid. met. 11.125_125> Miscuerat puris auctorem muneris undis:
<ovid. met. 11.126> Fusile per rictus aurum fluitare uideres.
<ovid. met. 11.127> Attonitus nouitate mali diuesque miserque
<ovid. met. 11.128> Effugere optat opes et, quae modo uouerat, odit.
<ovid. met. 11.129> Copia nulla famem releuat, sitis arida guttur
<ovid. met. 11.130_130> Vrit, et inuiso meritus torquetur ab auro
<ovid. met. 11.131> Ad caelumque manus et splendida bracchia tollens
<ovid. met. 11.132>"Da ueniam, Lenaee pater! peccauimus" inquit,
<ovid. met. 11.133>"Sed miserere, precor, speciosoque eripe damno."
<ovid. met. 11.134> Mite deum numen: Bacchus peccasse fatentem
<ovid. met. 11.135_135> Restituit factique fide data munera soluit.
<ovid. met. 11.136>"Neue male optato maneas circumlitus auro,
<ovid. met. 11.137> Vade" ait "ad magnis uicinum Sardibus amnem
<ovid. met. 11.138> Perque iugum ripae labentibus obuius undis
<ovid. met. 11.139> Carpe uiam, donec uenias ad fluminis ortus,
<ovid. met. 11.140_140> Spumigeroque tuum fonti, qua plurimus exit,
<ovid. met. 11.141> Subde caput corpusque simul, simul elue crimen."
<ovid. met. 11.142> Rex iussae succedit aquae; uis aurea tinxit
<ovid. met. 11.143> Flumen et humano de corpore cessit in amnem.
<ovid. met. 11.144> Nunc quoque iam ueteris percepto semine uenae
<ovid. met. 11.145_145> Arua rigent auro madidis pallentia glaebis.
<ovid. met. 11.146> Ille perosus opes siluas et rura colebat
<ovid. met. 11.147> Panaque montanis habitantem semper in antris,
<ovid. met. 11.148> Pingue sed ingenium mansit, nocituraque, ut ante,
<ovid. met. 11.149> Rursus erant domino stultae praecordia mentis.
<ovid. met. 11.150_150> Nam freta prospiciens late riget arduus alto
<ovid. met. 11.151> Tmolus in ascensu cliuoque extensus utroque
<ovid. met. 11.152> Sardibus hinc, illinc paruis finitur Hypaepis.
<ovid. met. 11.153> Pan ibi dum teneris iactat sua carmina nymphis
<ovid. met. 11.154> Et leue cerata modulatur harundine carmen
<ovid. met. 11.155_155> Ausus Apollineos prae se contemnere cantus,
<ovid. met. 11.156> Iudice sub Tmolo certamen uenit ad inpar.
<ovid. met. 11.157> Monte suo senior iudex consedit et aures
<ovid. met. 11.158> Liberat arboribus; quercu coma caerula tantum
<ovid. met. 11.159> Cingitur, et pendent circum caua tempora glandes.
<ovid. met. 11.160_160> Isque deum pecoris spectans "in iudice" dixit
<ovid. met. 11.161>"Nulla mora est." calamis agrestibus insonat ille
<ovid. met. 11.162> Barbaricoque Midan (aderat nam forte canenti)
<ovid. met. 11.163> Carmine delenit; post hunc sacer ora retorsit
<ovid. met. 11.164> Tmolus ad os Phoebi; uultum sua silua secuta est.
<ovid. met. 11.165_165> Ille caput flauum lauro Parnaside uinctus
<ovid. met. 11.166> Verrit humum Tyrio saturata murice palla
<ovid. met. 11.167> Instructamque fidem gemmis et dentibus Indis
<ovid. met. 11.168> Sustinet a laeua; tenuit manus altera plectrum:
<ovid. met. 11.169> Artificis status ipse fuit; tum stamina docto
<ovid. met. 11.170_170> Pollice sollicitat, quorum dulcedine captus
<ovid. met. 11.171> Pana iubet Tmolus citharae submittere cannas.
<ovid. met. 11.172> Iudicium sanctique placet sententia montis
<ovid. met. 11.173> Omnibus; arguitur tamen atque iniusta uocatur
<ovid. met. 11.174> Vnius sermone Midae. nec Delius aures
<ovid. met. 11.175_175> Humanam stolidas patitur retinere figuram,
<ovid. met. 11.176> Sed trahit in spatium uillisque albentibus inplet
<ovid. met. 11.177> Instabilesque imas facit et dat posse moueri;
<ovid. met. 11.178> Cetera sunt hominis: partem damnatur in unam
<ovid. met. 11.179> Induiturque aures lente gradientis aselli.
<ovid. met. 11.180_180> Ille quidem celare cupit turpique pudore
<ovid. met. 11.181> Tempora purpureis temptat uelare tiaris;
<ovid. met. 11.182> Sed solitus longos ferro resecare capillos
<ovid. met. 11.183> Viderat hoc famulus; qui cum nec prodere uisum
<ovid. met. 11.184> Dedecus auderet cupiens efferre sub auras
<ovid. met. 11.185_185> Nec posset reticere tamen, secedit humumque
<ovid. met. 11.186> Effodit et, domini quales aspexerit aures,
<ovid. met. 11.187> Voce refert parua terraeque inmurmurat haustae
<ovid. met. 11.188> Indiciumque suae uocis tellure regesta
<ovid. met. 11.189> Obruit et scrobibus tacitus discedit opertis.
<ovid. met. 11.190_190> Creber harundinibus tremulis ibi surgere lucus
<ovid. met. 11.191> Coepit et, ut primum pleno maturuit anno,
<ovid. met. 11.192> Prodidit agricolam: leni nam motus ab austro
<ovid. met. 11.193> Obruta uerba refert dominique coarguit aures.
<ovid. met. 11.194> Vltus abit Tmolo liquidumque per aera uectus
<ovid. met. 11.195_195> Angustum citra pontum Nepheleidos Helles
<ovid. met. 11.196> Laomedonteis Latoius adstitit aruis;
<ovid. met. 11.197> Dextera Sigei, Rhoetei laeua profundi
<ovid. met. 11.198> Ara Panomphaeo uetus est sacrata Tonanti.
<ovid. met. 11.199> Inde nouae primum moliri moenia Troiae
<ovid. met. 11.200_200> Laomedonta uidet susceptaque magna labore
<ovid. met. 11.201> Crescere difficili nec opes exposcere paruas
<ovid. met. 11.202> Cumque tridentigero tumidi genitore profundi
<ovid. met. 11.203> Mortalem induitur formam Phrygiaeque tyranno
<ovid. met. 11.204> Aedificat muros pactus pro moenibus aurum.
<ovid. met. 11.205_205> Stabat opus: pretium rex infitiatur et addit,
<ovid. met. 11.206> Perfidiae cumulum, falsis periuria uerbis.
<ovid. met. 11.207>"Non inpune feres" rector maris inquit et omnes
<ovid. met. 11.208> Inclinauit aquas ad auarae litora Troiae
<ovid. met. 11.209> Inque freti formam terras conuertit opesque
<ovid. met. 11.210_210> Abstulit agricolis et fluctibus obruit agros.
<ovid. met. 11.211> Poena neque haec satis est: regis quoque filia monstro
<ovid. met. 11.212> Poscitur aequoreo. quam dura ad saxa reuinctam
<ovid. met. 11.213> Vindicat Alcides promissaque munera dictos
<ovid. met. 11.214> Poscit equos, tantique operis mercede negata
<ovid. met. 11.215_215> Bis periura capit superatae moenia Troiae.
<ovid. met. 11.216> Nec pars militiae, Telamon, sine honore recessit
<ovid. met. 11.217> Hesioneque data potitur; nam coniuge Peleus
<ovid. met. 11.218> Clarus erat diua nec aui magis ille superbit
<ovid. met. 11.219> Nomine quam soceri, siquidem Iouis esse nepotem
<ovid. met. 11.220_220> Contigit haud uni, coniunx dea contigit uni.
<ovid. met. 11.221> Namque senex Thetidi Proteus "dea" dixerat "undae,
<ovid. met. 11.222> Concipe: mater eris iuuenis, qui fortibus annis
<ovid. met. 11.223> Acta patris uincet maiorque uocabitur illo."
<ovid. met. 11.224> Ergo, ne quicquam mundus Ioue maius haberet,
<ovid. met. 11.225_225> Quamuis haud tepidos sub pectore senserat ignes,
<ovid. met. 11.226> Iuppiter aequoreae Thetidis conubia fugit
<ovid. met. 11.227> In suaque Aeaciden succedere uota nepotem
<ovid. met. 11.228> Iussit et amplexus in uirginis ire marinae.
<ovid. met. 11.229> Est sinus Haemoniae curuos falcatus in arcus;
<ovid. met. 11.230_230> Bracchia procurrunt, ubi, si foret altior unda,
<ovid. met. 11.231> Portus erat; summis inductum est aequor harenis.
<ovid. met. 11.232> Litus habet solidum, quod nec uestigia seruet
<ovid. met. 11.233> Nec remoretur iter nec opertum pendeat alga;
<ovid. met. 11.234> Myrtea silua subest bicoloribus obsita bacis.
<ovid. met. 11.235_235> Est specus in medio, natura factus an arte,
<ovid. met. 11.236> Ambiguum, magis arte tamen: quo saepe uenire
<ovid. met. 11.237> Frenato delphine sedens, Theti, nuda solebas.
<ovid. met. 11.238> Illic te Peleus, ut somno uicta iacebas,
<ovid. met. 11.239> Occupat et, quoniam precibus temptata repugnas,
<ovid. met. 11.240_240> Vim parat innectens ambobus colla lacertis;
<ovid. met. 11.241> Quodnisi uenisses uariatis saepe figuris
<ovid. met. 11.242> Ad solitas artes, auso foret ille potitus;
<ovid. met. 11.243> Sed modo tu uolucris (uolucrem tamen ille tenebat),
<ovid. met. 11.244> Nunc grauis arbor eras: haerebat in arbore Peleus;
<ovid. met. 11.245_245> Tertia forma fuit maculosae tigridis: illa
<ovid. met. 11.246> Territus Aeacides a corpore bracchia soluit.
<ovid. met. 11.247> Isque deos pelagi uino super aequora fuso
<ovid. met. 11.248> Et pecoris fibris et fumo turis adorat,
<ovid. met. 11.249> Donec Carpathius medio de gurgite uates
<ovid. met. 11.250_250>"Aeacide", dixit "thalamis potiere petitis,
<ovid. met. 11.251> Tu modo, cum rigido sopita quiescit in antro,
<ovid. met. 11.252> Ignaram laqueis uincloque innecte tenaci.
<ovid. met. 11.253> Nec te decipiat centum mentita figuras,
<ovid. met. 11.254> Sed preme, quidquid erit, dum, quod fuit ante reformet."
<ovid. met. 11.255_255> Dixerat haec Proteus et condidit aequore uultum
<ovid. met. 11.256> Admisitque suos in uerba nouissima fluctus.
<ovid. met. 11.257> Pronus erat Titan inclinatoque tenebat
<ovid. met. 11.258> Hesperium temone fretum, cum pulchra relicto
<ovid. met. 11.259> Nereis ingreditur consueta cubilia ponto.
<ovid. met. 11.260_260> Vix bene uirgineos Peleus inuaserat artus,
<ovid. met. 11.261> Illa nouat formas, donec sua membra teneri
<ovid. met. 11.262> Sentit et in partes diuersas bracchia tendi;
<ovid. met. 11.263> Tum demum ingemuit, "neque" ait "sine numine uincis",
<ovid. met. 11.264> Exhibita estque Thetis. confessam amplectitur heros
<ovid. met. 11.265_265> Et potitur uotis ingentique inplet Achille.
<ovid. met. 11.266> Felix et nato, felix et coniuge Peleus,
<ovid. met. 11.267> Et cui, si demas iugulati crimina Phoci,
<ovid. met. 11.268> Omnia contigerant. fraterno sanguine sontem
<ovid. met. 11.269> Expulsumque domo patria Trachinia tellus
<ovid. met. 11.270_270> Accipit. hic regnum sine ui, sine caede regebat
<ovid. met. 11.271> Lucifero genitore satus patriumque nitorem
<ovid. met. 11.272> Ore ferens Ceyx, illo qui tempore maestus
<ovid. met. 11.273> Dissimilisque sui fratrem lugebat ademptum.
<ovid. met. 11.274> Quo postquam Aeacides fessus curaque uiaque
<ovid. met. 11.275_275> Venit et intrauit paucis comitantibus urbem,
<ovid. met. 11.276> Quosque greges pecorum, quae secum armenta trahebat,
<ovid. met. 11.277> Haud procul a muris sub opaca ualle reliquit,
<ovid. met. 11.278> Copia cum facta est adeunti tecta tyranni,
<ovid. met. 11.279> Velamenta manu praetendens supplice, qui sit
<ovid. met. 11.280_280> Quoque satus, memorat, tantum sua crimina celat
<ovid. met. 11.281> Mentiturque fugae causam: petit, urbe uel agro
<ovid. met. 11.282> Se iuuet. hunc contra placido Trachinius ore
<ovid. met. 11.283> Talibus adloquitur: "mediae quoque commoda plebi
<ovid. met. 11.284> Nostra patent, Peleu, nec inhospita regna tenemus.
<ovid. met. 11.285_285> Adicis huic animo momenta potentia, clarum
<ovid. met. 11.286> Nomen auumque Iouem. ne tempora perde precando.
<ovid. met. 11.287> Quod petis, omne feres tuaque haec pro parte uocato,
<ovid. met. 11.288> Qualiacumque uides. utinam meliora uideres!"
<ovid. met. 11.289> Et flebat. moueat tantos quae causa dolores,
<ovid. met. 11.290_290> Peleusque comitesque rogant; quibus ille profatur:
<ovid. met. 11.291>"Forsitan hanc uolucrem, rapto quae uiuit et omnes
<ovid. met. 11.292> Terret aues, semper pennas habuisse putetis:
<ovid. met. 11.293> Vir fuit et (tanta est animi constantia) iam tum
<ovid. met. 11.294> Acer erat belloque ferox ad uimque paratus,
<ovid. met. 11.295_295> Nomine Daedalion, illo genitore creatus,
<ovid. met. 11.296> Qui uocat Auroram caeloque nouissimus exit.
<ovid. met. 11.297> Cura mihi pax est, pacis mihi cura tenendae
<ovid. met. 11.298> Coniugiique fuit, fratri fera bella placebant;
<ovid. met. 11.299> Illius uirtus reges gentesque subegit,
<ovid. met. 11.300_300> Quae nunc Thisbaeas agitat mutata columbas.
<ovid. met. 11.301> Nata erat huic Chione, quae dotatissima forma
<ovid. met. 11.302> Mille procos habuit bis septem nubilis annis.
<ovid. met. 11.303> Forte reuertentes Phoebus Maiaque creatus,
<ovid. met. 11.304> Ille suis Delphis, hic uertice Cylleneo,
<ovid. met. 11.305_305> Videre hanc pariter, pariter traxere calorem.
<ovid. met. 11.306> Spem Veneris differt in tempora noctis Apollo;
<ovid. met. 11.307> Non fert ille moras uirgaque mouente soporem
<ovid. met. 11.308> Virginis os tangit: tactu iacet illa potenti
<ovid. met. 11.309> Vimque dei patitur; nox caelum sparserat astris:
<ovid. met. 11.310_310> Phoebus anum simulat praereptaque gaudia sumit.
<ovid. met. 11.311> Vt sua maturus conpleuit tempora uenter,
<ovid. met. 11.312> Alipedis de stirpe dei uersuta propago
<ovid. met. 11.313> Nascitur Autolycus, furtum ingeniosus ad omne,
<ovid. met. 11.314> Candida de nigris et de candentibus atra
<ovid. met. 11.315_315> Qui facere adsuerat, patriae non degener artis,
<ovid. met. 11.316> Nascitur e Phoebo (namque est enixa gemellos)
<ovid. met. 11.317> Carmine uocali clarus citharaque Philammon.
<ovid. met. 11.318> Quid peperisse duos et dis placuisse duobus
<ovid. met. 11.319> Et forti genitore et progenitore Tonanti
<ovid. met. 11.320_320> Esse satam prodest? an obest quoque gloria multis?
<ovid. met. 11.321> Obfuit huic certe! quae se praeferre Dianae
<ovid. met. 11.322> Sustinuit faciemque deae culpauit. at illi
<ovid. met. 11.323> Ira ferox mota est "factis" que "placebimus" inquit.
<ovid. met. 11.324> Nec mora, curuauit cornu neruoque sagittam
<ovid. met. 11.325_325> Inpulit et meritam traiecit harundine linguam.
<ovid. met. 11.326> Lingua tacet, nec uox temptataque uerba sequuntur,
<ovid. met. 11.327> Conantemque loqui cum sanguine uita reliquit.
<ovid. met. 11.328> Quam miseram amplexans ego tum patrioque dolorem
<ovid. met. 11.329> Corde tuli fratrique pio solacia dixi!
<ovid. met. 11.330_330> Quae pater haud aliter quam cautes murmura ponti
<ovid. met. 11.331> Accipit et natam delamentatur ademptam;
<ovid. met. 11.332> Vt uero ardentem uidit, quater inpetus illi
<ovid. met. 11.333> In medios fuit ire rogos; quater inde repulsus
<ovid. met. 11.334> Concita membra fugae mandat similisque iuuenco
<ovid. met. 11.335_335> Spicula crabronum pressa ceruice gerenti,
<ovid. met. 11.336> Qua uia nulla, ruit. iam tum mihi currere uisus
<ovid. met. 11.337> Plus homine est, alasque pedes sumpsisse putares.
<ovid. met. 11.338> Effugit ergo omnes ueloxque cupidine leti
<ovid. met. 11.339> Vertice Parnasi potitur; miseratus Apollo,
<ovid. met. 11.340_340> Cum se Daedalion saxo misisset ab alto,
<ovid. met. 11.341> Fecit auem et subitis pendentem sustulit alis
<ovid. met. 11.342> Oraque adunca dedit, curuos dedit unguibus hamos,
<ovid. met. 11.343> Virtutem antiquam, maiores corpore uires.
<ovid. met. 11.344> Et nunc accipiter, nullis satis aequus, in omnes
<ovid. met. 11.345_345> Saeuit aues aliisque dolens fit causa dolendi."
<ovid. met. 11.346> Quae dum Lucifero genitus miracula narrat
<ovid. met. 11.347> De consorte suo, cursu festinus anhelo
<ovid. met. 11.348> Aduolat armenti custos Phoceus Onetor
<ovid. met. 11.349> Et "Peleu, Peleu! magnae tibi nuntius adsum
<ovid. met. 11.350_350> Cladis" ait. quodcumque ferat, iubet edere Peleus;
<ovid. met. 11.351> Pendet et ipse metu trepidi Trachinius oris.
<ovid. met. 11.352> Ille refert: "fessos ad litora curua iuuencos
<ovid. met. 11.353> Adpuleram, medio cum Sol altissimus orbe
<ovid. met. 11.354> Tantum respiceret, quantum superesse uideret,
<ovid. met. 11.355_355> Parsque boum fuluis genua inclinarat harenis
<ovid. met. 11.356> Latarumque iacens campos spectabat aquarum,
<ovid. met. 11.357> Pars gradibus tardis illuc errabat et illuc;
<ovid. met. 11.358> Nant alii celsoque exstant super aequora collo.
<ovid. met. 11.359> Templa mari subsunt nec marmore clara neque auro,
<ovid. met. 11.360_360> Sed trabibus densis lucoque umbrosa uetusto:
<ovid. met. 11.361> Nereides Nereusque tenent; hos nauita ponti
<ovid. met. 11.362> Edidit esse deos, dum retia litore siccat.
<ovid. met. 11.363> Iuncta palus huic est densis obsessa salictis,
<ovid. met. 11.364> Quam restagnantis fecit maris unda paludem.
<ovid. met. 11.365_365> Inde fragore graui strepitu loca proxima terret
<ovid. met. 11.366> Belua uasta, lupus, siluisque palustribus exit
<ovid. met. 11.367> Oblitus et spumis et crasso sanguine rictus,
<ovid. met. 11.368> Fulmineus, rubra suffusus lumina flamma;
<ovid. met. 11.369> Qui quamquam saeuit pariter rabieque fameque,
<ovid. met. 11.370_370> Acrior est rabie. neque enim ieiunia curat
<ovid. met. 11.371> Caede boum diramque famem finire, sed omne
<ovid. met. 11.372> Vulnerat armentum sternitque hostiliter omne;
<ovid. met. 11.373> Pars quoque de nobis funesto saucia morsu,
<ovid. met. 11.374> Dum defensamus, leto est data. sanguine litus
<ovid. met. 11.375_375> Vndaque prima rubet demugitaeque paludes.
<ovid. met. 11.376> Sed mora damnosa est, nec res dubitare remittit:
<ovid. met. 11.377> Dum superest aliquid, cuncti coeamus et arma,
<ovid. met. 11.378> Arma capessamus coniunctaque tela feramus."
<ovid. met. 11.379> Dixerat agrestis, nec Pelea damna mouebant,
<ovid. met. 11.380_380> Sed memor admissi Nereida conligit orbam
<ovid. met. 11.381> Damna sua inferias extincto mittere Phoco.
<ovid. met. 11.382> Induere arma uiros uiolentaque sumere tela
<ovid. met. 11.383> Rex iubet Oetaeus; cum quis simul ipse parabat
<ovid. met. 11.384> Ire, sed Alcyone coniunx excita tumultu
<ovid. met. 11.385_385> Prosilit et nondum totos ornata capillos
<ovid. met. 11.386> Disicit hos ipsos colloque infusa mariti,
<ovid. met. 11.387> Mittat ut auxilium sine se, uerbisque precatur
<ovid. met. 11.388> Et lacrimis, animasque duas ut seruet in una.
<ovid. met. 11.389> Aeacides illi: "pulchros, regina, piosque
<ovid. met. 11.390_390> Pone metus! plena est promissi gratia uestri.
<ovid. met. 11.391> Non placet arma mihi contra noua monstra moueri:
<ovid. met. 11.392> Numen adorandum pelagi est." erat ardua turris,
<ovid. met. 11.393> Arce locus summa, fessis loca grata carinis.
<ovid. met. 11.394> Adscendunt illuc stratosque in litore tauros
<ovid. met. 11.395_395> Cum gemitu adspiciunt uastatoremque cruento
<ovid. met. 11.396> Ore ferum longos infectum sanguine uillos.
<ovid. met. 11.397> Inde manus tendens in aperti litora ponti
<ovid. met. 11.398> Caeruleam Peleus Psamathen, ut finiat iram,
<ovid. met. 11.399> Orat, opemque ferat. nec uocibus illa rogantis
<ovid. met. 11.400_400> Flectitur Aeacidae: Thetis hanc pro coniuge supplex
<ovid. met. 11.401> Accepit ueniam. sed enim reuocatus ab acri
<ovid. met. 11.402> Caede lupus perstat dulcedine sanguinis asper,
<ovid. met. 11.403> Donec inhaerentem lacerae ceruice iuuencae
<ovid. met. 11.404> Marmore mutauit; corpus praeterque colorem
<ovid. met. 11.405_405> Omnia seruauit: lapidis color indicat illum
<ovid. met. 11.406> Iam non esse lupum, iam non debere timeri.
<ovid. met. 11.407> Nec tamen hac profugum consistere Pelea terra
<ovid. met. 11.408> Fata sinunt: Magnetas adit uagus exul et illic
<ovid. met. 11.409> Sumit ab Haemonio purgamina caedis Acasto.
<ovid. met. 11.410_410> Interea fratrisque sui fratremque secutis
<ovid. met. 11.411> Anxia prodigiis turbatus pectora Ceyx,
<ovid. met. 11.412> Consulat ut sacras, hominum oblectamina, sortes,
<ovid. met. 11.413> Ad Clarium parat ire deum; nam templa profanus
<ovid. met. 11.414> Inuia cum Phlegyis faciebat Delphica Phorbas.
<ovid. met. 11.415_415> Consilii tamen ante sui, fidissima, certam
<ovid. met. 11.416> Te facit, Alcyone; cui protinus intima frigus
<ovid. met. 11.417> Ossa receperunt buxoque simillimus ora
<ovid. met. 11.418> Pallor obit, lacrimisque genae maduere profusis.
<ovid. met. 11.419> Ter conata loqui ter fletibus ora rigauit
<ovid. met. 11.420_420> Singultuque pias interrumpente querellas
<ovid. met. 11.421>"Quae mea culpa tuam" dixit, "carissime, mentem
<ovid. met. 11.422> Vertit? ubi est, quae cura mei prior esse solebat?
<ovid. met. 11.423> Iam potes Alcyone securus abesse relicta?
<ovid. met. 11.424> Iam uia longa placet? iam sum tibi carior absens?
<ovid. met. 11.425_425> At, puto, per terras iter est, tantumque dolebo,
<ovid. met. 11.426> Non etiam metuam, curaeque timore carebunt.
<ovid. met. 11.427> Aequora me terrent et ponti tristis imago;
<ovid. met. 11.428> Et laceras nuper tabulas in litore uidi
<ovid. met. 11.429> Et saepe in tumulis sine corpore nomina legi.
<ovid. met. 11.430_430> Neue tuum fallax animum fiducia tangat,
<ovid. met. 11.431> Quod socer Hippotades tibi sit, qui carcere fortes
<ovid. met. 11.432> Contineat uentos et, cum uelit, aequora placet.
<ovid. met. 11.433> Cum semel emissi tenuerunt aequora uenti,
<ovid. met. 11.434> Nil illis uetitum est, incommendataque tellus
<ovid. met. 11.435_435> Omnis et omne fretum est; caeli quoque nubila uexant
<ovid. met. 11.436> Excutiuntque feris rutilos concursibus ignes:
<ovid. met. 11.437> Quo magis hos noui (nam noui et saepe paterna
<ovid. met. 11.438> Parua domo uidi), magis hos reor esse timendos.
<ovid. met. 11.439> Quod tua si flecti precibus sententia nullis,
<ovid. met. 11.440_440> Care, potest, coniunx, nimiumque es certus eundi,
<ovid. met. 11.441> Me quoque tolle simul. certe iactabimur una,
<ovid. met. 11.442> Nec, nisi quae patiar, metuam; pariterque feremus,
<ovid. met. 11.443> Quidquid erit, pariter super aequora lata feremur".
<ovid. met. 11.444> Talibus Aeolidis dictis lacrimisque mouetur
<ovid. met. 11.445_445> Sidereus coniunx; neque enim minor ignis in ipso est.
<ovid. met. 11.446> Sed neque propositos pelagi dimittere cursus
<ovid. met. 11.447> Nec uult Alcyonen in partem adhibere pericli
<ovid. met. 11.448> Multaque respondit timidum solantia pectus.
<ovid. met. 11.449> Non tamen idcirco causam probat; addidit illis
<ovid. met. 11.450_450> Hoc quoque lenimen, quo solo flexit amantem:
<ovid. met. 11.451>"Longa quidem est nobis omnis mora, sed tibi iuro
<ovid. met. 11.452> Per patrios ignes,si me modo fata remittant,
<ovid. met. 11.453> Ante reuersurum, quam luna bis inpleat orbem."
<ovid. met. 11.454> His ubi promissis spes est admota recursus,
<ovid. met. 11.455_455> Protinus eductam naualibus aequore tingi
<ovid. met. 11.456> Aptarique suis pinum iubet armamentis.
<ovid. met. 11.457> Qua rursus uisa ueluti praesaga futuri
<ovid. met. 11.458> Horruit Alcyone lacrimasque emisit obortas
<ovid. met. 11.459> Amplexusque dedit tristique miserrima tandem
<ovid. met. 11.460_460> Ore "uale" dixit conlapsaque corpore toto est.
<ovid. met. 11.461> At iuuenes quaerente moras Ceyce reducunt
<ovid. met. 11.462> Ordinibus geminis ad fortia pectora remos
<ovid. met. 11.463> Aequalique ictu scindunt freta. sustulit illa
<ovid. met. 11.464> Vmentes oculos stantemque in puppe relicta
<ovid. met. 11.465_465> Concussaque manu dantem sibi signa maritum
<ovid. met. 11.466> Prima uidet redditque notas; ubi terra recessit
<ovid. met. 11.467> Longius atque oculi nequeunt cognoscere uultus,
<ovid. met. 11.468> Dum licet, insequitur fugientem lumine pinum.
<ovid. met. 11.469> Haec quoque ut haud poterat spatio summota uideri,
<ovid. met. 11.470_470> Vela tamen spectat summo fluitantia malo;
<ovid. met. 11.471> Vt nec uela uidet, uacuum petit anxia lectum
<ovid. met. 11.472> Seque toro ponit: renouat lectusque locusque
<ovid. met. 11.473> Alcyonae lacrimas et quae pars admonet absit.
<ovid. met. 11.474> Portibus exierant, et mouerat aura rudentes:
<ovid. met. 11.475_475> Obuertit lateri pendentes nauita remos
<ovid. met. 11.476> Cornuaque in summa locat arbore totaque malo
<ovid. met. 11.477> Carbasa deducit uenientesque accipit auras.
<ovid. met. 11.478> Aut minus aut certe medium non amplius aequor
<ovid. met. 11.479> Puppe secabatur, longeque erat utraque tellus,
<ovid. met. 11.480_480> Cum mare sub noctem tumidis albescere coepit
<ovid. met. 11.481> Fluctibus et praeceps spirare ualentius eurus.
<ovid. met. 11.482>"Ardua iamdudum demittite cornua" rector
<ovid. met. 11.483> Clamat "et antemnis totum subnectite uelum!"
<ovid. met. 11.484> Hic iubet: inpediunt aduersae iussa procellae,
<ovid. met. 11.485_485> Nec sinit audiri uocem fragor aequoris ullam;
<ovid. met. 11.486> Sponte tamen properant alii subducere remos,
<ovid. met. 11.487> Pars munire latus, pars uentis uela negare.
<ovid. met. 11.488> Egerit hic fluctus aequorque refundit in aequor,
<ovid. met. 11.489> Hic rapit antemnas; quae dum sine lege geruntur,
<ovid. met. 11.490_490> Aspera crescit hiems, omnique e parte feroces
<ovid. met. 11.491> Bella gerunt uenti fretaque indignantia miscent.
<ovid. met. 11.492> Ipse pauet nec se, qui sit status, ipse fatetur
<ovid. met. 11.493> Scire ratis rector nec quid iubeatue uelitue:
<ovid. met. 11.494> Tanta mali moles tantoque potentior arte est.
<ovid. met. 11.495_495> Quippe sonant clamore uiri, stridore rudentes,
<ovid. met. 11.496> Vndarum incursu grauis unda, tonitribus aether;
<ovid. met. 11.497> Fluctibus erigitur caelumque aequare uidetur
<ovid. met. 11.498> Pontus et inductas adspergine tangere nubes,
<ovid. met. 11.499> Et modo, cum fuluas ex imo uertit harenas,
<ovid. met. 11.500_500> Concolor est illis, Stygia modo nigrior unda,
<ovid. met. 11.501> Sternitur interdum spumisque sonantibus albet.
<ovid. met. 11.502> Ipsa quoque his agitur uicibus Trachinia puppis
<ovid. met. 11.503> Et nunc sublimis ueluti de uertice montis
<ovid. met. 11.504> Despicere in ualles imumque Acheronta uidetur,
<ovid. met. 11.505_505> Nunc, ubi demissam curuum circumstetit aequor,
<ovid. met. 11.506> Suspicere inferno summum de gurgite caelum.
<ovid. met. 11.507> Saepe dat ingentem fluctu latus icta fragorem
<ovid. met. 11.508> Nec leuius pulsata sonat, quam ferreus olim
<ovid. met. 11.509> Cum laceras aries balistaue concutit arces,
<ovid. met. 11.510_510> Vtque solent sumptis incursu uiribus ire
<ovid. met. 11.511> Pectore in arma feri protentaque tela leones,
<ovid. met. 11.512> Sic, ubi se uentis admiserat unda coortis,
<ovid. met. 11.513> Ibat in arma ratis multoque erat altior illis.
<ovid. met. 11.514> Iamque labant cunei, spoliataque tegmine cerae
<ovid. met. 11.515_515> Rima patet praebetque uiam letalibus undis.
<ovid. met. 11.516> Ecce cadunt largi resolutis nubibus imbres,
<ovid. met. 11.517> Inque fretum credas totum descendere caelum
<ovid. met. 11.518> Inque plagas caeli tumefactum ascendere pontum.
<ovid. met. 11.519> Vela madent nimbis, et cum caelestibus undis
<ovid. met. 11.520_520> Aequoreae miscentur aquae. caret ignibus aether,
<ovid. met. 11.521> Caecaque nox premitur tenebris hiemisque suisque.
<ovid. met. 11.522> Discutiunt tamen has praebentque micantia lumen
<ovid. met. 11.523> Fulmina: fulmineis ardescunt ignibus undae.
<ovid. met. 11.524> Dat quoque iam saltus intra caua texta carinae
<ovid. met. 11.525_525> Fluctus et, ut miles numero praestantior omni,
<ovid. met. 11.526> Cum saepe adsiluit defensae moenibus urbis,
<ovid. met. 11.527> Spe potitur tandem laudisque accensus amore
<ovid. met. 11.528> Inter mille uiros murum tamen occupat unus,
<ovid. met. 11.529> Sic, ubi pulsarunt celsi latera ardua fluctus,
<ovid. met. 11.530_530> Vastius insurgens decimae ruit inpetus undae,
<ovid. met. 11.531> Nec prius absistit fessam oppugnare carinam,
<ovid. met. 11.532> Quam uelut in captae descendat moenia nauis.
<ovid. met. 11.533> Pars igitur temptabat adhuc inuadere pinum,
<ovid. met. 11.534> Pars maris intus erat. trepidant haud segnius omnes,
<ovid. met. 11.535_535> Quam solet urbs aliis murum fodientibus extra
<ovid. met. 11.536> Atque aliis murum trepidare tenentibus intus.
<ovid. met. 11.537> Deficit ars, animique cadunt, totidemque uidentur,
<ovid. met. 11.538> Quot ueniunt fluctus, ruere atque inrumpere mortes.
<ovid. met. 11.539> Non tenet hic lacrimas, stupet hic; uocat ille beatos,
<ovid. met. 11.540_540> Funera quos maneant, hic uotis numen adorat
<ovid. met. 11.541> Bracchiaque ad caelum, quod non uidet, inrita tollens
<ovid. met. 11.542> Poscit opem; subeunt illi fraterque parensque,
<ovid. met. 11.543> Huic cum pignoribus domus et quodcumque relictum est.
<ovid. met. 11.544> Alcyone Ceyca mouet, Ceycis in ore
<ovid. met. 11.545_545> Nulla nisi Alcyone est et, cum desideret unam,
<ovid. met. 11.546> Gaudet abesse tamen. patriae quoque uellet ad oras
<ovid. met. 11.547> Respicere inque domum supremos uertere uultus,
<ovid. met. 11.548> Verum ubi sit, nescit; tanta uertigine pontus
<ovid. met. 11.549> Feruet, et inducta piceis e nubibus umbra
<ovid. met. 11.550_550> Omne latet caelum, duplicataque noctis imago est.
<ovid. met. 11.551> Frangitur incursu nimbosi turbinis arbor,
<ovid. met. 11.552> Frangitur et regimen, spoliisque animosa superstes
<ovid. met. 11.553> Vnda uelut uictrix sinuataque despicit undas,
<ovid. met. 11.554> Nec leuius, quam siquis Athon Pindumue reuulsos
<ovid. met. 11.555_555> Sede sua totos in apertum euerterit aequor,
<ovid. met. 11.556> Praecipitata cadit pariterque et pondere et ictu
<ovid. met. 11.557> Mergit in ima ratem, cum qua pars magna uirorum
<ovid. met. 11.558> Gurgite pressa graui neque in aera reddita fato
<ovid. met. 11.559> Functa suo est; alii partes et membra carinae
<ovid. met. 11.560_560> Trunca tenent, tenet ipse manu, qua sceptra solebat,
<ovid. met. 11.561> Fragmina nauigii Ceyx socerumque patremque
<ovid. met. 11.562> Inuocat, heu, frustra; sed plurima nantis in ore est
<ovid. met. 11.563> Alcyone coniunx: illam meminitque refertque,
<ovid. met. 11.564> Illius ante oculos ut agant sua corpora fluctus,
<ovid. met. 11.565_565> Optat, et exanimis manibus tumuletur amicis;
<ovid. met. 11.566> Dum natat, absentem, quotiens sinit hiscere fluctus,
<ovid. met. 11.567> Nominat Alcyonen ipsisque inmurmurat undis.
<ovid. met. 11.568> Ecce super medios fluctus niger arcus aquarum
<ovid. met. 11.569> Frangitur et rupta mersum caput obruit unda.
<ovid. met. 11.570_570> Lucifer obscurus nec quem cognoscere posses
<ovid. met. 11.571> Illa luce fuit, quoniamque excedere caelo
<ovid. met. 11.572> Non licuit, densis texit sua nubibus ora.
<ovid. met. 11.573> Aeolis interea tantorum ignara malorum
<ovid. met. 11.574> Dinumerat noctes et iam, quas induat ille,
<ovid. met. 11.575_575> Festinat uestes, iam quas, ubi uenerit ille,
<ovid. met. 11.576> Ipsa gerat, reditusque sibi promittit inanes.
<ovid. met. 11.577> Omnibus illa quidem superis pia tura ferebat,
<ovid. met. 11.578> Ante tamen cunctos Iunonis templa colebat,
<ovid. met. 11.579> Proque uiro, qui nullus erat, ueniebat ad aras,
<ovid. met. 11.580_580> Vtque foret sospes coniunx suus utque rediret,
<ovid. met. 11.581> Optabat, nullamque sibi praeferret; at illi
<ovid. met. 11.582> Hoc de tot uotis poterat contingere solum.
<ovid. met. 11.583> At dea non ultra pro functo morte rogari
<ovid. met. 11.584> Sustinet, utque manus funestas arceat aris,
<ovid. met. 11.585_585>"Iri, meae" dixit "fidissima nuntia uocis,
<ovid. met. 11.586> Vise soporiferam Somni uelociter aulam
<ovid. met. 11.587> Exstinctique iube Ceycis imagine mittat
<ovid. met. 11.588> Somnia ad Alcyonen ueros narrantia casus."
<ovid. met. 11.589> Dixerat, induitur uelamina mille colorum
<ovid. met. 11.590_590> Iris et arcuato caelum curuamine signans
<ovid. met. 11.591> Tecta petit iussi sub nube latentia regis.
<ovid. met. 11.592> Est prope Cimmerios longo spelunca recessu,
<ovid. met. 11.593> Mons cauus, ignaui domus et penetralia Somni:
<ovid. met. 11.594> Quo numquam radiis oriens mediusue cadensue
<ovid. met. 11.595_595> Phoebus adire potest; nebulae caligine mixtae
<ovid. met. 11.596> Exhalantur humo dubiaeque crepuscula lucis.
<ovid. met. 11.597> Non uigil ales ibi cristati cantibus oris
<ovid. met. 11.598> Euocat Auroram, nec uoce silentia rumpunt
<ovid. met. 11.599> Sollicitiue canes canibusue sagacior anser;
<ovid. met. 11.600_600> Non fera, non pecudes, non moti flamine rami
<ovid. met. 11.601> Humanaeue sonum reddunt conuicia linguae:
<ovid. met. 11.602> Muta quies habitat; saxo tamen exit ab imo
<ovid. met. 11.603> Riuus aquae Lethes, per quem cum murmure labens
<ovid. met. 11.604> Inuitat somnos crepitantibus unda lapillis.
<ovid. met. 11.605_605> Ante fores antri fecunda papauera florent
<ovid. met. 11.606> Innumeraeque herbae, quarum de lacte soporem
<ovid. met. 11.607> Nox legit et spargit per opacas umida terras;
<ovid. met. 11.608> Ianua nec uerso stridorem cardine reddit:
<ovid. met. 11.609> Nulla domo tota est, custos in limine nullus;
<ovid. met. 11.610_610> In medio torus est ebeno sublimis in atro,
<ovid. met. 11.611> Plumeus, unicolor, pullo uelamine tectus,
<ovid. met. 11.612> Quo cubat ipse deus membris languore solutis.
<ovid. met. 11.613> Hunc circa passim uarias imitantia formas
<ovid. met. 11.614> Somnia uana iacent totidem, quot messis aristas,
<ovid. met. 11.615_615> Silua gerit frondes, eiectas litus harenas.
<ovid. met. 11.616> Quo simul intrauit manibusque obstantia uirgo
<ovid. met. 11.617> Somnia dimouit, uestis fulgore reluxit
<ovid. met. 11.618> Sacra domus, tardaque deus grauitate iacentes
<ovid. met. 11.619> Vix oculos tollens iterumque iterumque relabens
<ovid. met. 11.620_620> Summaque percutiens nutanti pectora mento
<ovid. met. 11.621> Excussit tandem sibi se cubitoque leuatus,
<ovid. met. 11.622> Quid ueniat (cognouit enim), scitatur; at illa:
<ovid. met. 11.623>"Somne, quies rerum, placidissime, Somne, deorum,
<ovid. met. 11.624> Pax animi, quem cura fugit, qui corpora duris
<ovid. met. 11.625_625> Fessa ministeriis mulces reparasque labori,
<ovid. met. 11.626> Somnia, quae ueras aequant imitamine formas,
<ovid. met. 11.627> Herculea Trachine iube sub imagine regis
<ovid. met. 11.628> Alcyonen adeant simulacraque naufraga fingant.
<ovid. met. 11.629> Imperat hoc Iuno." postquam mandata peregit,
<ovid. met. 11.630_630> Iris abit (neque enim ulterius tolerare soporis
<ovid. met. 11.631> Vim poterat), labique ut somnum sensit in artus,
<ovid. met. 11.632> Effugit et remeat, per quos modo uenerat arcus.
<ovid. met. 11.633> At pater e populo natorum mille suorum
<ovid. met. 11.634> Excitat artificem simulatoremque figurae
<ovid. met. 11.635_635> Morphea. non illo quisquam sollertius alter
<ovid. met. 11.636> Exprimit incessus uultumque sonumque loquendi;
<ovid. met. 11.637> Adicit et uestes et consuetissima cuique
<ovid. met. 11.638> Verba, sed hic solos homines imitatur; at alter
<ovid. met. 11.639> Fit fera, fit uolucris, fit longo corpore serpens:
<ovid. met. 11.640_640> Hunc Icelon superi, mortale Phobetora uulgus
<ovid. met. 11.641> Nominat; est etiam diuersae tertius artis
<ovid. met. 11.642> Phantasos: ille in humum saxumque undamque trabemque,
<ovid. met. 11.643> Quaeque uacant anima, fallaciter omnia transit;
<ovid. met. 11.644> Regibus hic ducibusque suos ostendere uultus
<ovid. met. 11.645_645> Nocte solet, populos alii plebemque pererrant.
<ovid. met. 11.646> Praeterit hos senior cunctisque e fratribus unum
<ovid. met. 11.647> Morphea, qui peragat Thaumantidos edita, Somnus
<ovid. met. 11.648> Eligit et rursus molli languore solutus
<ovid. met. 11.649> Deposuitque caput stratoque recondidit alto.
<ovid. met. 11.650_650> Ille uolat nullos strepitus facientibus alis
<ovid. met. 11.651> Per tenebras intraque morae breue tempus in urbem
<ovid. met. 11.652> Peruenit Haemoniam positisque e corpore pennis
<ovid. met. 11.653> In faciem Ceycis abit sumptaque figura
<ovid. met. 11.654> Luridus, exanimi similis, sine uestibus ullis
<ovid. met. 11.655_655> Coniugis ante torum miserae stetit; uda uidetur
<ovid. met. 11.656> Barba uiri madidisque grauis fluere unda capillis.
<ovid. met. 11.657> Tum lecto incumbens, fletu super ora profuso,
<ovid. met. 11.658> Haec ait: "agnoscis Ceyca, miserrima coniunx?
<ovid. met. 11.659> An mea mutata est facies nece? respice: nosces
<ovid. met. 11.660_660> Inueniesque tuo pro coniuge coniugis umbram.
<ovid. met. 11.661> Nil opis, Alcyone, nobis tua uota tulerunt:
<ovid. met. 11.662> Occidimus! falso tibi me promittere noli.
<ovid. met. 11.663> Nubilus Aegaeo deprendit in aequore nauem
<ovid. met. 11.664> Auster et ingenti iactatam flamine soluit,
<ovid. met. 11.665_665> Oraque nostra tuum frustra clamantia nomen
<ovid. met. 11.666> Inplerunt fluctus. non haec tibi nuntiat auctor
<ovid. met. 11.667> Ambiguus, non ista uagis rumoribus audis:
<ovid. met. 11.668> Ipse ego fata tibi praesens mea naufragus edo.
<ovid. met. 11.669> Surge, age, da lacrimas lugubriaque indue nec me
<ovid. met. 11.670_670> Indeploratum sub inania Tartara mitte."
<ovid. met. 11.671> Adicit his uocem Morpheus, quam coniugis illa
<ovid. met. 11.672> Crederet esse sui; fletus quoque fundere ueros
<ovid. met. 11.673> Visus erat gestumque manus Ceycis habebat.
<ovid. met. 11.674> Ingemit Alcyone; lacrimans mouet atque lacertos
<ovid. met. 11.675_675> Per somnum corpusque petens amplectitur auras
<ovid. met. 11.676> Exclamatque "mane! quo te rapis? ibimus una."
<ovid. met. 11.677> Voce sua specieque uiri turbata soporem
<ovid. met. 11.678> Excutit et primo si sit circumspicit illic,
<ovid. met. 11.679> Qui modo uisus erat; nam moti uoce ministri
<ovid. met. 11.680_680> Intulerant lumen. postquam non inuenit usquam,
<ovid. met. 11.681> Percutit ora manu laniatque a pectore uestes
<ovid. met. 11.682> Pectoraque ipsa ferit; nec crines soluere curat,
<ovid. met. 11.683> Scindit et altrici, quae luctus causa, roganti
<ovid. met. 11.684>"Nulla est Alcyone, nulla est" ait, "occidit una
<ovid. met. 11.685_685> Cum Ceyce suo. solantia tollite uerba!
<ovid. met. 11.686> Naufragus interiit. uidi agnouique manusque
<ovid. met. 11.687> Ad discedentem cupiens retinere tetendi.
<ovid. met. 11.688> Vmbra fuit, sed et umbra tamen manifesta uirique
<ovid. met. 11.689> Vera mei. non ille quidem, si quaeris, habebat
<ovid. met. 11.690_690> Adsuetos uultus nec, quo prius, ore nitebat;
<ovid. met. 11.691> Pallentem nudumque et adhuc umente capillo
<ovid. met. 11.692> Infelix uidi: stetit hoc miserabilis ipso,
<ovid. met. 11.693> Ecce, loco" (et quaerit, uestigia siqua supersint).
<ovid. met. 11.694>"Hoc erat, hoc, animo quod diuinante timebam,
<ovid. met. 11.695_695> Et ne me fugeres, uentos sequerere, rogabam.
<ovid. met. 11.696> At certe uellem, quoniam periturus abibas,
<ovid. met. 11.697> Me quoque duxisses tecum: fuit utile tecum
<ovid. met. 11.698> Ire mihi. neque enim de uitae tempore quicquam
<ovid. met. 11.699> Non simul egissem, nec mors discreta fuisset.
<ovid. met. 11.700_700> Nunc absens perii, iactor quoque fluctibus absens
<ovid. met. 11.701> Et sine me me pontus habet. crudelior ipso
<ovid. met. 11.702> Sit mihi mens pelago, si uitam ducere nitar
<ovid. met. 11.703> Longius et tanto pugnem superesse dolori;
<ovid. met. 11.704> Sed neque pugnabo nec te, miserande, relinquam
<ovid. met. 11.705_705> Et tibi nunc saltem ueniam comes, inque sepulcro
<ovid. met. 11.706> Si non urna, tamen iunget nos littera, si non
<ovid. met. 11.707> Ossibus ossa meis, at nomen nomine tangam."
<ovid. met. 11.708> Plura dolor prohibet uerboque interuenit omni
<ovid. met. 11.709> Plangor, et attonito gemitus a corde trahuntur.
<ovid. met. 11.710_710> Mane erat: egreditur tectis ad litus et illum
<ovid. met. 11.711> Maesta locum repetit, de quo spectarat euntem,
<ovid. met. 11.712> Dumque moratur ibi dumque "hic retinacula soluit,
<ovid. met. 11.713> Hoc mihi discedens dedit oscula litore" dicit
<ovid. met. 11.714> Dumque notata locis reminiscitur acta fretumque
<ovid. met. 11.715_715> Prospicit, in liquida spatio distante tuetur
<ovid. met. 11.716> Nescio quid quasi corpus aqua, primoque, quid illud
<ovid. met. 11.717> Esset, erat dubium; postquam paulum adpulit unda,
<ovid. met. 11.718> Et, quamuis aberat, corpus tamen esse liquebat,
<ovid. met. 11.719> Qui foret, ignorans, quia naufragus, omine mota est
<ovid. met. 11.720_720> Et, tamquam ignoto lacrimam daret, "heu! miser" inquit,
<ovid. met. 11.721>"Quisquis es, et siqua est coniunx tibi." fluctibus actum
<ovid. met. 11.722> Fit propius corpus; quod quo magis illa tuetur,
<ovid. met. 11.723> Hoc minus et minus est mentis sua, iamque propinquae
<ovid. met. 11.724> Admotum terrae, iam quod cognoscere posset,
<ovid. met. 11.725_725> Cernit: erat coniunx. "ille est!" exclamat et una
<ovid. met. 11.726> Ora, comas, uestem lacerat tendensque trementes
<ovid. met. 11.727> Ad Ceyca manus "sic, o carissime coniunx,
<ovid. met. 11.728> Sic ad me, miserande, redis?" ait. adiacet undis
<ovid. met. 11.729> Facta manu moles, quae primas aequoris undas
<ovid. met. 11.730_730> Frangit et incursus quae praedelassat aquarum:
<ovid. met. 11.731> Insilit huc. mirumque fuit potuisse: uolabat,
<ovid. met. 11.732> Percutiensque leuem modo natis aera pennis
<ovid. met. 11.733> Stringebat summas ales miserabilis undas,
<ovid. met. 11.734> Dumque uolat, maesto similem plenumque querellae
<ovid. met. 11.735_735> Ora dedere sonum tenui crepitantia rostro.
<ovid. met. 11.736> Vt uero tetigit mutum et sine sanguine corpus,
<ovid. met. 11.737> Dilectos artus amplexa recentibus alis
<ovid. met. 11.738> Frigida nequiquam duro dedit oscula rostro.
<ovid. met. 11.739> Senserit hoc Ceyx an uultum motibus undae
<ovid. met. 11.740_740> Tollere sit uisus, populus dubitabat; at ille
<ovid. met. 11.741> Senserat, et, tandem superis miserantibus, ambo
<ovid. met. 11.742> Alite mutantur. fatis obnoxius isdem
<ovid. met. 11.743> Tunc quoque mansit amor, nec coniugiale solutum est
<ovid. met. 11.744> Foedus in alitibus: coeunt fiuntque parentes,
<ovid. met. 11.745_745> Perque dies placidos hiberno tempore septem
<ovid. met. 11.746> Incubat Alcyone pendentibus aequore nidis.
<ovid. met. 11.747> Tum uia tuta maris: uentos custodit et arcet
<ovid. met. 11.748> Aeolus egressu praestatque nepotibus aequor.
<ovid. met. 11.749> Hos aliquis senior iunctim freta lata uolantes
<ovid. met. 11.750_750> Spectat et ad finem seruatos laudat amores.
<ovid. met. 11.751> Proximus, aut idem, si fors tulit, "hic quoque" dixit,
<ovid. met. 11.752>"Quem mare carpentem substrictaque crura gerentem
<ovid. met. 11.753> Adspicis," (ostendens spatiosum in guttura mergum)
<ovid. met. 11.754>"Regia progenies: et si descendere ad ipsum
<ovid. met. 11.755_755> Ordine perpetuo quaeris, sunt huius origo
<ovid. met. 11.756> Ilus et Assaracus raptusque Ioui Ganymedes
<ovid. met. 11.757> Laomedonue senex Priamusque nouissima Troiae
<ovid. met. 11.758> Tempora sortitus. frater fuit Hectoris iste:
<ovid. met. 11.759> Qui nisi sensisset prima noua fata iuuenta,
<ovid. met. 11.760_760> Forsitan inferius non Hectore nomen haberet,
<ovid. met. 11.761> Quamuis est illum proles enixa Dymantis,
<ovid. met. 11.762> Aesacon umbrosa furtim peperisse sub Ida
<ovid. met. 11.763> Fertur Alexirhoe, Granico nata bicorni.
<ovid. met. 11.764> Oderat hic urbes nitidaque remotus ab aula
<ovid. met. 11.765_765> Secretos montes et inambitiosa colebat
<ovid. met. 11.766> Rura nec Iliacos coetus nisi rarus adibat.
<ovid. met. 11.767> Non agreste tamen nec inexpugnabile amori
<ovid. met. 11.768> Pectus habens siluas captatam saepe per omnes
<ovid. met. 11.769> Adspicit Hesperien patria Cebrenida ripa
<ovid. met. 11.770_770> Iniectos umeris siccantem sole capillos.
<ovid. met. 11.771> Visa fugit nymphe, ueluti perterrita fuluum
<ovid. met. 11.772> Cerua lupum longeque lacu deprensa relicto
<ovid. met. 11.773> Accipitrem fluuialis anas; quam Troius heros
<ovid. met. 11.774> Insequitur celeremque metu celer urget amore.
<ovid. met. 11.775_775> Ecce latens herba coluber fugientis adunco
<ovid. met. 11.776> Dente pedem strinxit uirusque in corpore liquit;
<ovid. met. 11.777> Cum uita suppressa fuga est: amplectitur amens
<ovid. met. 11.778> Exanimem clamatque: "piget, piget esse secutum!
<ovid. met. 11.779> Sed non hoc timui, neque erat mihi uincere tanti.
<ovid. met. 11.780_780> Perdidimus miseram nos te duo: uulnus ab angue,
<ovid. met. 11.781> A me causa data est. ego sum sceleratior illo,
<ovid. met. 11.782> Qui tibi morte mea mortis solacia mittam."
<ovid. met. 11.783> Dixit et e scopulo, quem rauca subederat unda,
<ovid. met. 11.784> Decidit in pontum; Tethys miserata cadentem
<ovid. met. 11.785_785> Molliter excepit nantemque per aequora pennis
<ovid. met. 11.786> Texit, et optatae non est data copia mortis.
<ovid. met. 11.787> Indignatur amans inuitum uiuere cogi
<ovid. met. 11.788> Obstarique animae misera de sede uolenti
<ovid. met. 11.789> Exire; utque nouas umeris adsumpserat alas,
<ovid. met. 11.790_790> Subuolat atque iterum corpus super aequora mittit.
<ovid. met. 11.791> Pluma leuat casus. furit Aesacos, inque profundum
<ovid. met. 11.792> Pronus abit letique uiam sine fine retemptat.
<ovid. met. 11.793> Fecit amor maciem: longa internodia crurum,
<ovid. met. 11.794> Longa manet ceruix, caput est a corpore longe;
<ovid. met. 11.795_795> Aequor amat, nomenque manet, quia mergitur illo."
<ovid. met. 15.1> Quaeritur interea, quis tantae pondera molis
<ovid. met. 15.2> Sustineat tantoque queat succedere regi;
<ovid. met. 15.3> Destinat imperio clarum praenuntia ueri
<ovid. met. 15.4> Fama Numam. non ille satis cognosse Sabinae
<ovid. met. 15.5_5> Gentis habet ritus: animo maiora capaci
<ovid. met. 15.6> Concipit et, quae sit rerum natura, requirit.
<ovid. met. 15.7> Huius amor curae patria Curibusque relictis
<ovid. met. 15.8> Fecit, ut Herculei penetraret ad hospitis urbem;
<ovid. met. 15.9> Graia quis Italicis auctor posuisset in oris
<ovid. met. 15.10_10> Moenia, quaerenti sic e senioribus unus
<ovid. met. 15.11> Rettulit indigenis ueteris non inscius aeui:
<ovid. met. 15.12>"Diues ab Oceano bubus Ioue natus Hiberis
<ovid. met. 15.13> Litora felici tenuisse Lacinia cursu
<ovid. met. 15.14> Fertur et armento teneras errante per herbas
<ovid. met. 15.15_15> Ipse domum magni nec inhospita tecta Crotonis
<ovid. met. 15.16> Intrasse et requie longum releuasse laborem
<ovid. met. 15.17> Atque ita discedens, "aeuo" dixisse "nepotum
<ovid. met. 15.18> Hic locus urbis erit", promissaque uera fuerunt.
<ovid. met. 15.19> Nam fuit Argolico generatus Alemone quidam
<ovid. met. 15.20_20> Myscelos, illius dis acceptissimus aeui.
<ovid. met. 15.21> Hunc super incumbens pressum grauitate soporis
<ovid. met. 15.22> Clauiger adloquitur: "lapidosas Aesaris undas,
<ovid. met. 15.23> I, pete diuersi; patrias, age, desere sedes!"
<ovid. met. 15.24> Et, nisi paruerit, multa ac metuenda minatur.
<ovid. met. 15.25_25> Post ea discedunt pariter somnusque deusque;
<ovid. met. 15.26> Surgit Alemonides tacitaque recentia mente
<ovid. met. 15.27> Visa refert, pugnatque diu sententia secum:
<ovid. met. 15.28> Numen abire iubet, prohibent discedere leges
<ovid. met. 15.29> Poenaque mors posita est patriam mutare uolenti.
<ovid. met. 15.30_30> Candidus Oceano nitidum caput abdiderat Sol,
<ovid. met. 15.31> Et caput extulerat densissima sidereum Nox:
<ovid. met. 15.32> Visus adesse idem deus est eademque monere
<ovid. met. 15.33> Et, nisi paruerit, plura et grauiora minari.
<ovid. met. 15.34> Pertimuit patriumque simul transferre parabat
<ovid. met. 15.35_35> In sedes penetrale nouas: fit murmur in urbe,
<ovid. met. 15.36> Spretarumque agitur legum reus; utque peracta est
<ovid. met. 15.37> Causa prior crimenque patet sine teste probatum,
<ovid. met. 15.38> Squalidus ad superos tollens reus ora manusque
<ovid. met. 15.39>"O cuius caelum bis sex fecere labores,
<ovid. met. 15.40_40> Fer, precor" inquit "opem! nam tu mihi criminis auctor."
<ovid. met. 15.41> Mos erat antiquus niueis atrisque lapillis,
<ovid. met. 15.42> His damnare reos, illis absoluere culpam;
<ovid. met. 15.43> Tunc quoque sic lata est sententia tristis, et omnis
<ovid. met. 15.44> Calculus inmitem demittitur ater in urnam.
<ovid. met. 15.45_45> Quae simul effudit numerandos uersa lapillos,
<ovid. met. 15.46> Omnibus e nigro color est mutatus in album,
<ovid. met. 15.47> Candidaque Herculeo sententia numine facta
<ovid. met. 15.48> Soluit Alemoniden; grates agit ille parenti
<ovid. met. 15.49> Amphitryoniadae uentisque fauentibus aequor
<ovid. met. 15.50_50> Nauigat Ionium, Lacedaemoniumque Tarentum
<ovid. met. 15.51> Praeterit et Sybarin Sallentinumque Neretum
<ovid. met. 15.52> Thurinosque sinus Nemesenque et Iapygis arua;
<ovid. met. 15.53> Vixque pererratis, quae spectant litora, terris
<ovid. met. 15.54> Inuenit Aesarei fatalia fluminis ora
<ovid. met. 15.55_55> Nec procul hinc tumulum, sub quo sacrata Crotonis
<ovid. met. 15.56> Ossa tegebat humus, iussaque ibi moenia terra
<ovid. met. 15.57> Condidit et nomen tumulati traxit in urbem".
<ovid. met. 15.58> Talia constabat certa primordia fama
<ovid. met. 15.59> Esse loci positaeque Italis in finibus urbis.
<ovid. met. 15.60_60> Vir fuit hic ortu Samius; sed fugerat una
<ovid. met. 15.61> Et Samon et dominos odioque tyrannidis exul
<ovid. met. 15.62> Sponte erat; isque licet caeli regione remotus
<ovid. met. 15.63> Mente deos adiit et, quae natura negabat
<ovid. met. 15.64> Visibus humanis, oculis ea pectoris hausit.
<ovid. met. 15.65_65> Cumque animo et uigili perspexerat omnia cura,
<ovid. met. 15.66> In medium discenda dabat coetusque silentum
<ovid. met. 15.67> Dictaque mirantum magni primordia mundi
<ovid. met. 15.68> Et rerum causas et, quid natura, docebat,
<ovid. met. 15.69> Quid deus, unde niues, quae fulminis esset origo,
<ovid. met. 15.70_70> Iuppiter an uenti discussa nube tonarent,
<ovid. met. 15.71> Quid quateret terras, qua sidera lege mearent,
<ovid. met. 15.72> Et quodcumque latet; primusque animalia mensis
<ovid. met. 15.73> Arguit inponi, primus quoque talibus ora
<ovid. met. 15.74> Docta quidem soluit, sed non et credita, uerbis:
<ovid. met. 15.75_75>"Parcite, mortales, dapibus temerare nefandis
<ovid. met. 15.76> Corpora! sunt fruges, sunt deducentia ramos
<ovid. met. 15.77> Pondere poma suo tumidaeque in uitibus uuae;
<ovid. met. 15.78> Sunt herbae dulces, sunt, quae mitescere flamma
<ovid. met. 15.79> Mollirique queant, nec uobis lacteus umor
<ovid. met. 15.80_80> Eripitur nec mella thymi redolentia flore;
<ovid. met. 15.81> Prodiga diuitias alimentaque mitia tellus
<ovid. met. 15.82> Suggerit atque epulas sine caede et sanguine praebet.
<ovid. met. 15.83> Carne ferae sedant ieiunia, nec tamen omnes:
<ovid. met. 15.84> Quippe equus et pecudes armentaque gramine uiuunt;
<ovid. met. 15.85_85> At quibus ingenium est inmansuetumque ferumque,
<ovid. met. 15.86> Armeniae tigres iracundique leones
<ovid. met. 15.87> Cumque lupis ursi dapibus cum sanguine gaudent.
<ovid. met. 15.88> Heu quantum scelus est in uiscera uiscera condi
<ovid. met. 15.89> Congestoque auidum pinguescere corpore corpus
<ovid. met. 15.90_90> Alteriusque animantem animantis uiuere leto!
<ovid. met. 15.91> Scilicet in tantis opibus, quas optima matrum
<ovid. met. 15.92> Terra parit, nil te nisi tristia mandere saeuo
<ovid. met. 15.93> Vulnera dente iuuat ritusque referre Cyclopum?
<ovid. met. 15.94> Nec, nisi perdideris alium, placare uoracis
<ovid. met. 15.95_95> Et male morati poteris ieiunia uentris?
<ovid. met. 15.96> At uetus illa aetas, cui fecimus aurea nomen,
<ovid. met. 15.97> Fetibus arboreis et, quas humus educat, herbis
<ovid. met. 15.98> Fortunata fuit nec polluit ora cruore.
<ovid. met. 15.99> Tunc et aues tutae mouere per aera pennas,
<ovid. met. 15.100_100> Et lepus inpauidus mediis errauit in aruis,
<ovid. met. 15.101> Nec sua credulitas piscem suspenderat hamo;
<ovid. met. 15.102> Cuncta sine insidiis nullamque timentia fraudem
<ovid. met. 15.103> Plenaque pacis erant. postquam non utilis auctor
<ovid. met. 15.104> Victibus inuidit, quisquis fuit ille, deorum,
<ovid. met. 15.105_105> Corporeasque dapes auidam demersit in aluum,
<ovid. met. 15.106> Fecit iter sceleri, primoque e caede ferarum
<ovid. met. 15.107> Incaluisse potest maculatum sanguine ferrum
<ovid. met. 15.108>(Idque satis fuerat) nostrumque petentia letum
<ovid. met. 15.109> Corpora missa neci salua pietate fatemur.
<ovid. met. 15.110_110> Sed quam danda neci, tam non epulanda fuerunt.
<ovid. met. 15.111> Longius inde nefas abiit, et prima putatur
<ovid. met. 15.112> Hostia sus meruisse mori, quia semina pando
<ovid. met. 15.113> Eruerit rostro spemque interceperit anni.
<ovid. met. 15.114> Vite caper morsa Bacchi mactatus ad aras
<ovid. met. 15.115_115> Dicitur ultoris: nocuit sua culpa duobus;
<ovid. met. 15.116> Quid meruistis oues, placidum pecus inque tuendos
<ovid. met. 15.117> Natum homines, pleno quae fertis in ubere nectar,
<ovid. met. 15.118> Mollia quae nobis uestras uelamina lanas
<ovid. met. 15.119> Praebetis uitaque magis quam morte iuuatis?
<ovid. met. 15.120_120> Quid meruere boues, animal sine fraude dolisque,
<ovid. met. 15.121> Innocuum, simplex, natum tolerare labores?
<ovid. met. 15.122> Inmemor est demum nec frugum munere dignus,
<ovid. met. 15.123> Qui potuit curui dempto modo pondere aratri
<ovid. met. 15.124> Ruricolam mactare suum, qui trita labore
<ovid. met. 15.125_125> Illa, quibus totiens durum renouauerat aruum,
<ovid. met. 15.126> Tot dederat messes, percussit colla securi.
<ovid. met. 15.127> Nec satis est, quod tale nefas committitur: ipsos
<ovid. met. 15.128> Inscripsere deos sceleri numenque supernum
<ovid. met. 15.129> Caede laboriferi credunt gaudere iuuenci.
<ovid. met. 15.130_130> Victima labe carens et praestantissima forma
<ovid. met. 15.131>(Nam placuisse nocet) uittis insignis et auro
<ovid. met. 15.132> Sistitur ante aras auditque ignara precantem
<ovid. met. 15.133> Inponique suae uidet inter cornua fronti,
<ovid. met. 15.134> Quas coluit, fruges percussaque sanguine cultros
<ovid. met. 15.135_135> Inficit in liquida praeuisos forsitan unda.
<ovid. met. 15.136> Protinus ereptas uiuenti pectore fibras
<ovid. met. 15.137> Inspiciunt mentesque deum scrutantur in illis.
<ovid. met. 15.138> Vnde (fames homini uetitorum tanta ciborum est?)
<ovid. met. 15.139> Audetis uesci, genus o mortale? quod, oro,
<ovid. met. 15.140_140> Ne facite et monitis animos aduertite nostris,
<ovid. met. 15.141> Cumque boum dabitis caesorum membra palato,
<ovid. met. 15.142> Mandere uos uestros scite et sentite colonos.
<ovid. met. 15.143> Et quoniam deus ora mouet, sequar ora mouentem
<ovid. met. 15.144> Rite deum Delphosque meos ipsumque recludam
<ovid. met. 15.145_145> Aethera et augustae reserabo oracula mentis.
<ovid. met. 15.146> Magna nec ingeniis inuestigata priorum,
<ovid. met. 15.147> Quaeque diu latuere, canam: iuuat ire per alta
<ovid. met. 15.148> Astra, iuuat terris et inerti sede relicta
<ovid. met. 15.149> Nube uehi ualidique umeris insistere Atlantis,
<ovid. met. 15.150_150> Palantesque homines passim et rationis egentes
<ovid. met. 15.151> Despectare procul trepidosque obitumque timentes
<ovid. met. 15.152> Sic exhortari seriemque euoluere fati.
<ovid. met. 15.153> O genus attonitum gelidae formidine mortis!
<ovid. met. 15.154> Quid Styga, quid tenebras et nomina uana timetis,
<ovid. met. 15.155_155> Materiem uatum, falsique pericula mundi?
<ovid. met. 15.156> Corpora, siue rogus flamma seu tabe uetustas
<ovid. met. 15.157> Abstulerit, mala posse pati non ulla putetis:
<ovid. met. 15.158> Morte carent animae semperque priore relicta
<ovid. met. 15.159> Sede nouis domibus uiuunt habitantque receptae.
<ovid. met. 15.160_160> Ipse ego (nam memini) Troiani tempore belli
<ovid. met. 15.161> Panthoides Euphorbus eram, cui pectore quondam
<ovid. met. 15.162> Haesit in aduerso grauis hasta minoris Atridae.
<ovid. met. 15.163> Cognoui clipeum, laeuae gestamina nostrae,
<ovid. met. 15.164> Nuper Abanteis templo Iunonis in Argis.
<ovid. met. 15.165_165> Omnia mutantur, nihil interit: errat et illinc
<ovid. met. 15.166> Huc uenit, hinc illuc et quoslibet occupat artus
<ovid. met. 15.167> Spiritus eque feris humana in corpora transit
<ovid. met. 15.168> Inque feras noster, nec tempore deperit ullo,
<ovid. met. 15.169> Vtque nouis facilis signatur cera figuris
<ovid. met. 15.170_170> Nec manet, ut fuerat, nec formas seruat easdem,
<ovid. met. 15.171> Sed tamen ipsa eadem est, animam sic semper eandem
<ovid. met. 15.172> Esse sed in uarias doceo migrare figuras.
<ovid. met. 15.173> Ergo, ne pietas sit uicta cupidine uentris,
<ovid. met. 15.174> Parcite, uaticinor, cognatas caede nefanda
<ovid. met. 15.175_175> Exturbare animas, nec sanguine sanguis alatur.
<ovid. met. 15.176> Et quoniam magno feror aequore plenaque uentis
<ovid. met. 15.177> Vela dedi: nihil est toto, quod perstet, in orbe.
<ovid. met. 15.178> Cuncta fluunt, omnisque uagans formatur imago.
<ovid. met. 15.179> Ipsa quoque adsiduo labuntur tempora motu,
<ovid. met. 15.180_180> Non secus ac flumen. neque enim consistere flumen
<ovid. met. 15.181> Nec leuis hora potest, sed ut unda inpellitur unda
<ovid. met. 15.182> Vrgeturque eadem ueniens urgetque priorem,
<ovid. met. 15.183> Tempora sic fugiunt pariter pariterque sequuntur
<ovid. met. 15.184> Et noua sunt semper; nam quod fuit ante, relictum est,
<ovid. met. 15.185_185> Fitque, quod haud fuerat, momentaque cuncta nouantur.
<ovid. met. 15.186> Cernis et emensas in lucem tendere noctes,
<ovid. met. 15.187> Et iubar hoc nitidum nigrae succedere nocti;
<ovid. met. 15.188> Nec color est idem caelo, cum lassa quiete
<ovid. met. 15.189> Cuncta iacent media cumque albo Lucifer exit
<ovid. met. 15.190_190> Clarus equo, rursusque alius, cum praeuia lucis
<ovid. met. 15.191> Tradendum Phoebo Pallantias inficit orbem.
<ovid. met. 15.192> Ipse dei clipeus, terra cum tollitur ima,
<ovid. met. 15.193> Mane rubet, terraque rubet cum conditur ima;
<ovid. met. 15.194> Candidus in summo est, melior natura quod illic
<ovid. met. 15.195_195> Aetheris est terraeque procul contagia fugit.
<ovid. met. 15.196> Nec par aut eadem nocturnae forma Dianae
<ovid. met. 15.197> Esse potest umquam semperque hodierna sequente,
<ovid. met. 15.198> Si crescit, minor est, maior, si contrahit orbem.
<ovid. met. 15.199> Quid? non in species succedere quattuor annum
<ovid. met. 15.200_200> Adspicis, aetatis peragentem imitamina nostrae?
<ovid. met. 15.201> Nam tener et lactens puerique simillimus aeuo
<ovid. met. 15.202> Vere nouo est: tunc herba recens et roboris expers
<ovid. met. 15.203> Turget et insolida est et spe delectat agrestes.
<ovid. met. 15.204> Omnia tunc florent, florumque coloribus almus
<ovid. met. 15.205_205> Ludit ager, neque adhuc uirtus in frondibus ulla est.
<ovid. met. 15.206> Transit in aestatem post uer robustior annus
<ovid. met. 15.207> Fitque ualens iuuenis: neque enim robustior aetas
<ovid. met. 15.208> Vlla nec uberior nec, quae magis ardeat, ulla est.
<ovid. met. 15.209> Excipit autumnus posito feruore iuuentae
<ovid. met. 15.210_210> Maturus mitisque inter iuuenemque senemque
<ovid. met. 15.211> Temperie medius, sparsus quoque tempora canis.
<ovid. met. 15.212> Inde senilis hiems tremulo uenit horrida passu
<ovid. met. 15.213> Aut spoliata suos, aut, quos habet, alba capillos.
<ovid. met. 15.214> Nostra quoque ipsorum semper requieque sine ulla
<ovid. met. 15.215_215> Corpora uertuntur, nec, quod fuimusue sumusue,
<ovid. met. 15.216> Cras erimus. fuit illa dies, qua, semina tantum
<ovid. met. 15.217> Spesque hominum primae, matris habitauimus aluo.
<ovid. met. 15.218> Artifices natura manus admouit et angi
<ovid. met. 15.219> Corpora uisceribus distentae condita matris
<ovid. met. 15.220_220> Noluit eque domo uacuas emisit in auras.
<ovid. met. 15.221> Editus in lucem iacuit sine uiribus infans;
<ovid. met. 15.222> Mox quadripes rituque tulit sua membra ferarum,
<ovid. met. 15.223> Paulatimque tremens et nondum poplite firmo
<ovid. met. 15.224> Constitit adiutis aliquo conamine neruis;
<ovid. met. 15.225_225> Inde ualens ueloxque fuit spatiumque iuuentae
<ovid. met. 15.226> Transit, et emeritis medii quoque temporis annis
<ovid. met. 15.227> Labitur occiduae per iter decliue senectae.
<ovid. met. 15.228> Subruit haec aeui demoliturque prioris
<ovid. met. 15.229> Robora, fletque Milon senior, cum spectat inanes
<ovid. met. 15.230_230> Illos, qui fuerant solidorum mole tororum
<ovid. met. 15.231> Herculeis similes, fluidos pendere lacertos.
<ovid. met. 15.232> Flet quoque, ut in speculo rugas adspexit aniles,
<ovid. met. 15.233> Tyndaris et secum, cur sit bis rapta, requirit.
<ovid. met. 15.234> Tempus edax rerum, tuque, inuidiosa uetustas,
<ovid. met. 15.235_235> Omnia destruitis uitiataque dentibus aeui
<ovid. met. 15.236> Paulatim lenta consumitis omnia morte.
<ovid. met. 15.237> Haec quoque non perstant, quae nos elementa uocamus:
<ovid. met. 15.238> Quasque uices peragant, (animos adhibete) docebo.
<ovid. met. 15.239> Quattuor aeternus genitalia corpora mundus
<ovid. met. 15.240_240> Continet. ex illis duo sunt onerosa suoque
<ovid. met. 15.241> Pondere in inferius, tellus atque unda, feruntur,
<ovid. met. 15.242> Et totidem grauitate carent nulloque premente
<ovid. met. 15.243> Alta petunt, aer atque aere purior ignis.
<ovid. met. 15.244> Quae quamquam spatio distant, tamen omnia fiunt
<ovid. met. 15.245_245> Ex ipsis et in ipsa cadunt, resolutaque tellus
<ovid. met. 15.246> In liquidas rarescit aquas, tenuatus in auras
<ovid. met. 15.247> Aeraque umor abit, dempto quoque pondere rursus
<ovid. met. 15.248> In superos aer tenuissimus emicat ignes.
<ovid. met. 15.249> Inde retro redeunt, idemque retexitur ordo:
<ovid. met. 15.250_250> Ignis enim densum spissatus in aera transit,
<ovid. met. 15.251> Hic in aquas, tellus glomerata cogitur unda.
<ovid. met. 15.252> Nec species sua cuique manet, rerumque nouatrix
<ovid. met. 15.253> Ex aliis alias reparat natura figuras,
<ovid. met. 15.254> Nec perit in toto quicquam, mihi credite, mundo,
<ovid. met. 15.255_255> Sed uariat faciemque nouat, nascique uocatur
<ovid. met. 15.256> Incipere esse aliud, quam quod fuit ante, morique
<ovid. met. 15.257> Desinere illud idem. cum sint huc forsitan illa,
<ovid. met. 15.258> Haec translata illuc, summa tamen omnia constant.
<ovid. met. 15.259> Nil equidem durare diu sub imagine eadem
<ovid. met. 15.260_260> Crediderim: sic ad ferrum uenistis ab auro,
<ovid. met. 15.261> Saecula; sic totiens uersa est fortuna locorum.
<ovid. met. 15.262> Vidi ego, quod fuerat quondam solidissima tellus,
<ovid. met. 15.263> Esse fretum, uidi factas ex aequore terras,
<ovid. met. 15.264> Et procul a pelago conchae iacuere marinae,
<ovid. met. 15.265_265> Et uetus inuenta est in montibus ancora summis;
<ovid. met. 15.266> Quodque fuit campus, uallem decursus aquarum
<ovid. met. 15.267> Fecit, et eluuie mons est deductus in aequor,
<ovid. met. 15.268> Eque paludosa siccis humus aret harenis,
<ovid. met. 15.269> Quaeque sitim tulerant, stagnata paludibus ument.
<ovid. met. 15.270_270> Hic fontes natura nouos emisit, at illic
<ovid. met. 15.271> Clausit, et antiquis tam multa tremoribus orbis
<ovid. met. 15.272> Flumina prosiliunt aut excaecata residunt.
<ovid. met. 15.273> Sic ubi terreno Lycus est epotus hiatu,
<ovid. met. 15.274> Exsistit procul hinc alioque renascitur ore;
<ovid. met. 15.275_275> Sic modo conbibitur, tecto modo gurgite lapsus
<ovid. met. 15.276> Redditur Argolicis ingens Erasinus in aruis,
<ovid. met. 15.277> Et Mysum capitisque sui ripaeque prioris
<ovid. met. 15.278> Paenituisse ferunt, alia nunc ire Caicum.
<ovid. met. 15.279> Nec non Sicanias uoluens Amenanus harenas
<ovid. met. 15.280_280> Nunc fluit, interdum suppressis fontibus aret.
<ovid. met. 15.281> Ante bibebatur, nunc, quas contingere nolis,
<ovid. met. 15.282> Fundit Anigros aquas, postquam (nisi uatibus omnis
<ovid. met. 15.283> Eripienda fides) illic lauere bimembres
<ovid. met. 15.284> Vulnera, clauigeri quae fecerat Herculis arcus.
<ovid. met. 15.285_285> Quid? non et Scythicis Hypanis de montibus ortus,
<ovid. met. 15.286> Qui fuerat dulcis, salibus uitiatur amaris?
<ovid. met. 15.287> Fluctibus ambitae fuerant Antissa Pharosque
<ovid. met. 15.288> Et Phoenissa Tyros, quarum nunc insula nulla est.
<ovid. met. 15.289> Leucada continuam ueteres habuere coloni:
<ovid. met. 15.290_290> Nunc freta circumeunt. Zancle quoque iuncta fuisse
<ovid. met. 15.291> Dicitur Italiae, donec confinia pontus
<ovid. met. 15.292> Abstulit et media tellurem reppulit unda.
<ovid. met. 15.293> Si quaeras Helicen et Burin, Achaidas urbes,
<ovid. met. 15.294> Inuenies sub aquis, et adhuc ostendere nautae
<ovid. met. 15.295_295> Inclinata solent cum moenibus oppida mersis.
<ovid. met. 15.296> Est prope Pittheam tumulus Troezena, sine ullis
<ovid. met. 15.297> Arduus arboribus, quondam planissima campi
<ovid. met. 15.298> Area, nunc tumulus: nam (res horrenda relatu)
<ovid. met. 15.299> Vis fera uentorum, caecis inclusa cauernis,
<ovid. met. 15.300_300> Exspirare aliqua cupiens luctataque frustra
<ovid. met. 15.301> Liberiore frui caelo, cum carcere rima
<ovid. met. 15.302> Nulla foret toto nec peruia flatibus esset,
<ovid. met. 15.303> Extentam tumefecit humum, ceu spiritus oris
<ovid. met. 15.304> Tendere uesicam solet aut derepta bicorni
<ovid. met. 15.305_305> Terga capro; tumor ille loci permansit et alti
<ovid. met. 15.306> Collis habet speciem longoque induruit aeuo.
<ovid. met. 15.307> Plurima cum subeant audita aut cognita nobis,
<ovid. met. 15.308> Pauca super referam. quid? non et lympha figuras
<ovid. met. 15.309> Datque capitque nouas? medio tua, corniger Ammon,
<ovid. met. 15.310_310> Vnda die gelida est, ortuque obituque calescit.
<ovid. met. 15.311> Admotis Athamanas aquis accendere lignum
<ovid. met. 15.312> Narratur, minimos cum luna recessit in orbes.
<ovid. met. 15.313> Flumen habent Cicones, quod potum saxea reddit
<ovid. met. 15.314> Viscera, quod tactis inducit marmora rebus.
<ovid. met. 15.315_315> Crathis et hinc Sybaris nostris conterminus oris
<ovid. met. 15.316> Electro similes faciunt auroque capillos.
<ovid. met. 15.317> Quodque magis mirum est, sunt, qui non corpora tantum,
<ovid. met. 15.318> Verum animos etiam ualeant mutare liquores.
<ovid. met. 15.319> Cui non audita est obscenae Salmacis undae
<ovid. met. 15.320_320> Aethiopesque lacus? quos siquis faucibus hausit,
<ovid. met. 15.321> Aut furit aut patitur mirum grauitate soporem.
<ovid. met. 15.322> Clitorio quicumque sitim de fonte leuauit,
<ovid. met. 15.323> Vina fugit gaudetque meris abstemius undis,
<ovid. met. 15.324> Seu uis est in aqua calido contraria uino,
<ovid. met. 15.325_325> Siue, quod indigenae memorant, Amythaone natus,
<ovid. met. 15.326> Proetidas attonitas postquam per carmen et herbas
<ovid. met. 15.327> Eripuit furiis, purgamina mentis in illas
<ovid. met. 15.328> Misit aquas odiumque meri permansit in undis.
<ovid. met. 15.329> Huic fluit effectu dispar Lyncestius amnis,
<ovid. met. 15.330_330> Quem quicumque parum moderato gutture traxit,
<ovid. met. 15.331> Haud aliter titubat, quam si mera uina bibisset.
<ovid. met. 15.332> Est locus Arcadiae (Pheneon dixere priores)
<ovid. met. 15.333> Ambiguis suspectus aquis, quas nocte timeto:
<ovid. met. 15.334> Nocte nocent potae, sine noxa luce bibuntur.
<ovid. met. 15.335_335> Sic alias aliasque lacus et flumina uires
<ovid. met. 15.336> Concipiunt. tempusque fuit quo nauit in undis,
<ovid. met. 15.337> Nunc sedet Ortygie. timuit concursibus Argo
<ovid. met. 15.338> Vndarum sparsas Symplegadas elisarum,
<ovid. met. 15.339> Quae nunc inmotae perstant uentisque resistunt.
<ovid. met. 15.340_340> Nec, quae sulphureis ardet fornacibus, Aetne
<ovid. met. 15.341> Ignea semper erit; neque enim fuit ignea semper.
<ovid. met. 15.342> Nam siue est animal tellus et uiuit habetque
<ovid. met. 15.343> Spiramenta locis flammam exhalantia multis,
<ovid. met. 15.344> Spirandi mutare uias, quotiensque mouetur,
<ovid. met. 15.345_345> Has finire potest, illas aperire cauernas;
<ovid. met. 15.346> Siue leues imis uenti cohibentur in antris
<ovid. met. 15.347> Saxaque cum saxis et habentem semina flammae
<ovid. met. 15.348> Materiam iactant, ea concipit ictibus ignem,
<ovid. met. 15.349> Antra relinquentur sedatis frigida uentis;
<ovid. met. 15.350_350> Siue bitumineae rapiunt incendia uires,
<ovid. met. 15.351> Luteaue exiguis ardescunt sulphura fumis:
<ovid. met. 15.352> Nempe, ubi terra cibos alimentaque pinguia flammae
<ovid. met. 15.353> Non dabit absumptis per longum uiribus aeuum
<ovid. met. 15.354> Naturaeque suum nutrimen deerit edaci,
<ovid. met. 15.355_355> Non feret illa famem, desertaque deseret ignis.
<ovid. met. 15.356> Esse uiros fama est in Hyperborea Pallene,
<ovid. met. 15.357> Qui soleant leuibus uelari corpora plumis,
<ovid. met. 15.358> Cum Tritoniacam nouiens subiere paludem;
<ovid. met. 15.359> Haud equidem credo: sparsae quoque membra uenenis
<ovid. met. 15.360_360> Exercere artes Scythides memorantur easdem.
<ovid. met. 15.361> Siqua fides rebus tamen est addenda probatis,
<ovid. met. 15.362> Nonne uides, quaecumque mora fluidoue calore
<ovid. met. 15.363> Corpora tabescunt, in parua animalia uerti?
<ovid. met. 15.364> I quoque, delectos mactatos obrue tauros
<ovid. met. 15.365_365>(Cognita res usu): de putri uiscere passim
<ovid. met. 15.366> Florilegae nascuntur apes, quae more parentum
<ovid. met. 15.367> Rura colunt operique fauent in spemque laborant;
<ovid. met. 15.368> Pressus humo bellator equus crabronis origo est;
<ovid. met. 15.369> Concaua litoreo si demas bracchia cancro,
<ovid. met. 15.370_370> Cetera supponas terrae, de parte sepulta
<ovid. met. 15.371> Scorpius exibit caudaque minabitur unca;
<ovid. met. 15.372> Quaeque solent canis frondes intexere filis
<ovid. met. 15.373> Agrestes tineae (res obseruata colonis),
<ovid. met. 15.374> Ferali mutant cum papilione figuram.
<ovid. met. 15.375_375> Semina limus habet uirides generantia ranas
<ovid. met. 15.376> Et generat truncas pedibus, mox apta natando
<ovid. met. 15.377> Crura dat, utque eadem sint longis saltibus apta,
<ovid. met. 15.378> Posterior superat partes mensura priores.
<ovid. met. 15.379> Nec catulus, partu quem reddidit ursa recenti,
<ovid. met. 15.380_380> Sed male uiua caro est: lambendo mater in artus
<ovid. met. 15.381> Fingit et in formam, quantam capit ipsa, reducit.
<ovid. met. 15.382> Nonne uides, quos cera tegit sexangula, fetus
<ovid. met. 15.383> Melliferarum apium sine membris corpora nasci
<ovid. met. 15.384> Et serosque pedes serasque adsumere pennas?
<ovid. met. 15.385_385> Iunonis uolucrem, quae cauda sidera portat,
<ovid. met. 15.386> Armigerumque Iouis Cythereiadasque columbas
<ovid. met. 15.387> Et genus omne auium mediis e partibus oui,
<ovid. met. 15.388> Ni sciret fieri, quis nasci posse putaret?
<ovid. met. 15.389> Sunt qui, cum clauso putrefacta est spina sepulcro,
<ovid. met. 15.390_390> Mutari credant humanas angue medullas.
<ovid. met. 15.391> Haec tamen ex aliis generis primordia ducunt,
<ovid. met. 15.392> Vna est, quae reparet seque ipsa reseminet, ales:
<ovid. met. 15.393> Assyrii phoenica uocant; non fruge neque herbis,
<ovid. met. 15.394> Sed turis lacrimis et suco uiuit amomi.
<ovid. met. 15.395_395> Haec ubi quinque suae conpleuit saecula uitae,
<ovid. met. 15.396> Ilicis in ramis tremulaeque cacumine palmae
<ovid. met. 15.397> Vnguibus et puro nidum sibi construit ore.
<ovid. met. 15.398> Quo simul ac casias et nardi lenis aristas
<ovid. met. 15.399> Quassaque cum fulua substrauit cinnama murra,
<ovid. met. 15.400_400> Se super inponit finitque in odoribus aeuum.
<ovid. met. 15.401> Inde ferunt, totidem qui uiuere debeat annos,
<ovid. met. 15.402> Corpore de patrio paruum phoenica renasci.
<ovid. met. 15.403> Cum dedit huic aetas uires onerique ferendo est,
<ovid. met. 15.404> Ponderibus nidi ramos leuat arboris altae
<ovid. met. 15.405_405> Fertque pius cunasque suas patriumque sepulcrum,
<ovid. met. 15.406> Perque leues auras Hyperionis urbe potitus
<ovid. met. 15.407> Ante fores sacras Hyperionis aede reponit.
<ovid. met. 15.408> Si tamen est aliquid mirae nouitatis in istis,
<ovid. met. 15.409> Alternare uices et, quae modo femina tergo
<ovid. met. 15.410_410> Passa marem est, nunc esse marem miremur hyaenam.
<ovid. met. 15.411> Id quoque, quod uentis animal nutritur et aura,
<ovid. met. 15.412> Protinus adsimulat, tetigit quoscumque, colores.
<ovid. met. 15.413> Victa racemifero lyncas dedit India Baccho;
<ovid. met. 15.414> E quibus, ut memorant, quidquid uesica remisit,
<ovid. met. 15.415_415> Vertitur in lapides et congelat aere tacto.
<ovid. met. 15.416> Sic et curalium, quo primum contigit auras
<ovid. met. 15.417> Tempore, durescit; mollis fuit herba sub undis.
<ovid. met. 15.418> Desinet ante dies, et in alto Phoebus anhelos
<ovid. met. 15.419> Aequore tinguet equos, quam consequar omnia uerbis
<ovid. met. 15.420_420> In species translata nouas. sic tempora uerti
<ovid. met. 15.421> Cernimus atque illas adsumere robora gentes,
<ovid. met. 15.422> Concidere has; sic magna fuit censuque uirisque,
<ovid. met. 15.423> Perque decem potuit tantum dare sanguinis annos,
<ovid. met. 15.424> Nunc humilis ueteres tantummodo Troia ruinas
<ovid. met. 15.425_425> Et pro diuitiis tumulos ostendit auorum.
<ovid. met. 15.426> Clara fuit Sparte, magnae uiguere Mycenae,
<ovid. met. 15.427> Nec non et Cecropis, nec non Amphionis arces:
<ovid. met. 15.428> Vile solum Sparte est, altae cecidere Mycenae;
<ovid. met. 15.429> Oedipodioniae quid sunt, nisi nomina, Thebae?
<ovid. met. 15.430_430> Quid Pandioniae restant, nisi nomen, Athenae?
<ovid. met. 15.431> Nunc quoque Dardaniam fama est consurgere Romam,
<ovid. met. 15.432> Appenninigenae quae proxima Thybridis undis
<ovid. met. 15.433> Mole sub ingenti rerum fundamina ponit.
<ovid. met. 15.434> Haec igitur formam crescendo mutat et olim
<ovid. met. 15.435_435> Inmensi caput orbis erit. sic dicere uates
<ovid. met. 15.436> Faticinasque ferunt sortes; quantumque recordor,
<ovid. met. 15.437> Dixerat Aeneae, cum res Troiana labaret,
<ovid. met. 15.438> Priamides Helenos flenti dubioque salutis:
<ovid. met. 15.439>"Nate dea, si nota satis praesagia nostrae
<ovid. met. 15.440_440> Mentis habes, non tota cadet te sospite Troia:
<ovid. met. 15.441> Flamma tibi ferrumque dabunt iter; ibis et una
<ovid. met. 15.442> Pergama rapta feres, donec Troiaeque tibique
<ovid. met. 15.443> Externum patrio contingat amicius aruum.
<ovid. met. 15.444> Vrbem etiam cerno Phrygios debere nepotes,
<ovid. met. 15.445_445> Quanta nec est nec erit nec uisa prioribus annis.
<ovid. met. 15.446> Hanc alii proceres per saecula longa potentem,
<ovid. met. 15.447> Sed dominam rerum de sanguine natus Iuli
<ovid. met. 15.448> Efficiet; quo cum tellus erit usa, fruentur
<ovid. met. 15.449> Aetheriae sedes, caelumque erit exitus illi".
<ovid. met. 15.450_450> Haec Helenum cecinisse penatigero Aeneae
<ovid. met. 15.451> Mente memor refero cognataque moenia laetor
<ovid. met. 15.452> Crescere et utiliter Phrygibus uicisse Pelasgos.
<ovid. met. 15.453> Ne tamen oblitis ad metam tendere longe
<ovid. met. 15.454> Exspatiemur equis, caelum et quodcumque sub illo est
<ovid. met. 15.455_455> Inmutat formas tellusque et quidquid in illa est;
<ovid. met. 15.456> Nos quoque, pars mundi, quoniam non corpora solum,
<ovid. met. 15.457> Verum etiam uolucres animae sumus inque ferinas
<ovid. met. 15.458> Possumus ire domos pecudumque in pectora condi,
<ovid. met. 15.459> Corpora, quae possunt animas habuisse parentum
<ovid. met. 15.460_460> Aut fratrum aut aliquo iunctorum foedere nobis
<ovid. met. 15.461> Aut hominum certe, tuta esse et honesta sinamus
<ovid. met. 15.462> Neue Thyesteis cumulemus uiscera mensis.
<ovid. met. 15.463> Quam male consuescit, quam se parat ille cruori
<ovid. met. 15.464> Inpius humano, uituli qui guttura ferro
<ovid. met. 15.465_465> Rumpit et inmotas praebet mugitibus aures,
<ovid. met. 15.466> Aut qui uagitus similes puerilibus haedum
<ovid. met. 15.467> Edentem iugulare potest aut alite uesci,
<ovid. met. 15.468> Cui dedit ipse cibos! quantum est, quod desit in istis
<ovid. met. 15.469> Ad plenum facinus? quo transitus inde paratur?
<ovid. met. 15.470_470> Bos aret aut mortem senioribus inputet annis,
<ovid. met. 15.471> Horriferum contra Borean ouis arma ministret,
<ovid. met. 15.472> Vbera dent saturae manibus pressanda capellae.
<ovid. met. 15.473> Retia cum pedicis laqueosque artesque dolosas
<ovid. met. 15.474> Tollite, nec uolucrem uiscata fallite uirga
<ovid. met. 15.475_475> Nec formidatis ceruos inludite pennis
<ovid. met. 15.476> Nec celate cibis uncos fallacibus hamos.
<ovid. met. 15.477> Perdite, siqua nocent, uerum haec quoque perdite tantum;
<ovid. met. 15.478> Ora uacent epulis alimentaque mitia carpant."
<ovid. met. 15.479> Talibus atque aliis instructo pectore dictis
<ovid. met. 15.480_480> In patriam remeasse ferunt ultroque petitum
<ovid. met. 15.481> Accepisse Numam populi Latialis habenas;
<ovid. met. 15.482> Coniuge qui felix nympha ducibusque Camenis
<ovid. met. 15.483> Sacrificos docuit ritus gentemque feroci
<ovid. met. 15.484> Adsuetam bello pacis traduxit ad artes.
<ovid. met. 15.485_485> Qui postquam senior regnumque aeuumque peregit,
<ovid. met. 15.486> Extinctum Latiaeque nurus populusque patresque
<ovid. met. 15.487> Defleuere Numam; nam coniunx urbe relicta
<ovid. met. 15.488> Vallis Aricinae densis latet abdita siluis
<ovid. met. 15.489> Sacraque Oresteae gemitu questuque Dianae
<ovid. met. 15.490_490> Inpedit. a, quotiens nymphae nemorisque lacusque,
<ovid. met. 15.491> Ne faceret, monuere et consolantia uerba
<ovid. met. 15.492> Dixerunt! quotiens flenti Theseius heros
<ovid. met. 15.493>"Siste modum" dixit, "neque enim fortuna querenda
<ovid. met. 15.494> Sola tua est; similes aliorum respice casus:
<ovid. met. 15.495_495> Mitius ista feres; utinamque exempla dolentem
<ovid. met. 15.496> Non mea te possent releuare, sed et mea possunt.
<ovid. met. 15.497> Fando aliquem Hippolytum uestras si contigit aures
<ovid. met. 15.498> Credulitate patris, sceleratae fraude nouercae
<ovid. met. 15.499> Occubuisse neci: mirabere, uixque probabo,
<ovid. met. 15.500_500> Sed tamen ille ego sum. me Pasiphaeia quondam
<ovid. met. 15.501> Temptatum frustra patrium temerare cubile,
<ovid. met. 15.502> Quod uoluit(==VOLUIT), uoluisse(==VOLUISSE) infelix crimine uerso
<ovid. met. 15.503>(Indiciine metu magis offensane repulsae?)
<ovid. met. 15.504> Damnauit, meritumque nihil pater eicit urbe
<ovid. met. 15.505_505> Hostilique caput prece detestatur euntis.
<ovid. met. 15.506> Pittheam profugo curru Troezena petebam
<ovid. met. 15.507> Iamque Corinthiaci carpebam litora ponti,
<ovid. met. 15.508> Cum mare surrexit cumulusque inmanis aquarum
<ovid. met. 15.509> In montis speciem curuari et crescere uisus
<ovid. met. 15.510_510> Et dare mugitus summoque cacumine findi.
<ovid. met. 15.511> Corniger hinc taurus ruptis expellitur undis
<ovid. met. 15.512> Pectoribusque tenus molles erectus in auras
<ovid. met. 15.513> Naribus et patulo partem maris euomit ore.
<ovid. met. 15.514> Corda pauent comitum, mihi mens interrita mansit
<ovid. met. 15.515_515> Exiliis contenta suis, cum colla feroces
<ovid. met. 15.516> Ad freta conuertunt adrectisque auribus horrent
<ovid. met. 15.517> Quadripedes monstrique metu turbantur et altis
<ovid. met. 15.518> Praecipitant currum scopulis, ego ducere uana
<ovid. met. 15.519> Frena manu spumis albentibus oblita luctor
<ovid. met. 15.520_520> Et retro lentas tendo resupinus habenas.
<ovid. met. 15.521> Nec uires tamen has rabies superasset equorum,
<ovid. met. 15.522> Ni rota, perpetuum quae circumuertitur axem,
<ovid. met. 15.523> Stipitis occursu fracta ac disiecta fuisset.
<ovid. met. 15.524> Excutior curru, lorisque tenentibus artus
<ovid. met. 15.525_525> Viscera uiua trahi, neruos in stipe(==STI+PE) teneri,
<ovid. met. 15.526> Membra rapi partim, partim reprensa relinqui,
<ovid. met. 15.527> Ossa grauem dare fracta sonum fessamque uideres
<ovid. met. 15.528> Exhalari animam nullasque in corpore partes,
<ovid. met. 15.529> Noscere quas posses, unumque erat omnia uulnus.
<ovid. met. 15.530_530> Num potes aut audes cladi conponere nostrae,
<ovid. met. 15.531> Nympha, tuam? uidi quoque luce carentia regna
<ovid. met. 15.532> Et lacerum foui Phlegethontide corpus in unda,
<ovid. met. 15.533> Nec nisi Apollineae ualido medicamine prolis
<ovid. met. 15.534> Reddita uita foret; quam postquam fortibus herbis
<ovid. met. 15.535_535> Atque ope Paeonia Dite indignante recepi,
<ovid. met. 15.536> Tum mihi, ne praesens augerem muneris huius
<ovid. met. 15.537> Inuidiam, densas obiecit Cynthia nubes,
<ovid. met. 15.538> Vtque forem tutus possemque inpune uideri,
<ovid. met. 15.539> Addidit aetatem nec cognoscenda reliquit
<ovid. met. 15.540_540> Ora mihi Cretenque diu dubitauit habendam
<ovid. met. 15.541> Traderet an Delon; Delo Creteque relictis
<ovid. met. 15.542> Hic posuit nomenque simul, quod possit equorum
<ovid. met. 15.543> Admonuisse, iubet deponere, "qui"que "fuisti
<ovid. met. 15.544> Hippolytus" dixit, "nunc idem Virbius esto!".
<ovid. met. 15.545_545> Hoc nemus inde colo de disque minoribus unus
<ovid. met. 15.546> Numine sub dominae lateo atque accenseor illi."
<ovid. met. 15.547> Non tamen Egeriae luctus aliena leuare
<ovid. met. 15.548> Damna ualent, montisque iacens radicibus imis
<ovid. met. 15.549> Liquitur in lacrimas, donec pietate dolentis
<ovid. met. 15.550_550> Mota soror Phoebi gelidum de corpore fontem
<ovid. met. 15.551> Fecit et aeternas artus tenuauit in undas.
<ovid. met. 15.552> Et nymphas tetigit noua res, et Amazone natus
<ovid. met. 15.553> Haud aliter stupuit, quam cum Tyrrhenus arator
<ovid. met. 15.554> Fatalem glaebam mediis adspexit in aruis
<ovid. met. 15.555_555> Sponte sua primum nulloque agitante moueri,
<ovid. met. 15.556> Sumere mox hominis terraeque amittere formam
<ovid. met. 15.557> Oraque uenturis aperire recentia fatis:
<ovid. met. 15.558> Indigenae dixere Tagen, qui primus Etruscam
<ovid. met. 15.559> Edocuit gentem casus aperire futuros;
<ovid. met. 15.560_560> Vtue Palatinis haerentem collibus olim
<ovid. met. 15.561> Cum subito uidit frondescere Romulus hastam,
<ovid. met. 15.562> Quae radice noua, non ferro stabat adacto
<ovid. met. 15.563> Et iam non telum, sed lenti uiminis arbor
<ovid. met. 15.564> Non exspectatas dabat admirantibus umbras;
<ovid. met. 15.565_565> Aut sua fluminea cum uidit Cipus in unda
<ovid. met. 15.566> Cornua (uidit enim) falsamque in imagine credens
<ovid. met. 15.567> Esse fidem digitis ad frontem saepe relatis,
<ovid. met. 15.568> Quae uidit, tetigit, nec iam sua lumina damnans
<ovid. met. 15.569> Restitit, ut uictor domito ueniebat ab hoste,
<ovid. met. 15.570_570> Ad caelumque oculos et eodem cornua tollens
<ovid. met. 15.571>"Quidquid" ait, "superi, monstro portenditur isto,
<ovid. met. 15.572> Seu laetum est, patriae laetum populoque Quirini,
<ovid. met. 15.573> Siue minax, mihi sit!" uiridique e caespite factas
<ovid. met. 15.574> Placat odoratis herbosas ignibus aras
<ovid. met. 15.575_575> Vinaque dat pateris mactatarumque bidentum,
<ovid. met. 15.576> Quid sibi significent, trepidantia consulit exta.
<ovid. met. 15.577> Quae simul adspexit Tyrrhenae gentis haruspex,
<ovid. met. 15.578> Magna quidem rerum molimina uidit in illis,
<ovid. met. 15.579> Non manifesta tamen. cum uero sustulit acre
<ovid. met. 15.580_580> A pecudis fibris ad Cipi cornua lumen,
<ovid. met. 15.581>"Rex" ait "o salue! tibi enim, tibi, Cipe, tuisque
<ovid. met. 15.582> Hic locus et Latiae parebunt cornibus arces.
<ovid. met. 15.583> Tu modo rumpe moras portasque intrare patentes
<ovid. met. 15.584> Adpropera: sic fata iubent. namque urbe receptus
<ovid. met. 15.585_585> Rex eris et sceptro tutus potiere perenni".
<ovid. met. 15.586> Rettulit ille pedem toruamque a moenibus urbis
<ovid. met. 15.587> Auertens faciem "procul, a, procul omina" dixit
<ovid. met. 15.588>"Talia di pellant, multoque ego iustius aeuum
<ovid. met. 15.589> Exsul agam, quam me uideant Capitolia regem."
<ovid. met. 15.590_590> Dixit et extemplo populumque grauemque senatum
<ovid. met. 15.591> Conuocat; ante tamen pacali cornua lauro
<ovid. met. 15.592> Velat et aggeribus factis a milite forti
<ovid. met. 15.593> Insistit priscoque deos e more precatus
<ovid. met. 15.594>"Est" ait "hic unus, quem uos nisi pellitis urbe,
<ovid. met. 15.595_595> Rex erit. is qui sit, signo, non nomine dicam:
<ovid. met. 15.596> Cornua fronte gerit; quem uobis indicat augur,
<ovid. met. 15.597> Si Romam intrarit, famularia iura daturum.
<ovid. met. 15.598> Ille quidem potuit portas inrumpere apertas,
<ovid. met. 15.599> Sed nos obstitimus, quamuis coniunctior illo
<ovid. met. 15.600_600> Nemo mihi est. uos urbe uirum prohibete, Quirites,
<ovid. met. 15.601> Vel, si dignus erit, grauibus uincite catenis
<ovid. met. 15.602> Aut finite metum fatalis morte tyranni."
<ovid. met. 15.603> Qualia succinctis, ubi trux insibilat eurus,
<ovid. met. 15.604> Murmura pinetis fiunt, aut qualia fluctus
<ovid. met. 15.605_605> Aequorei faciunt, siquis procul audiat illos,
<ovid. met. 15.606> Tale sonat populus; sed per confusa frementis
<ovid. met. 15.607> Verba tamen uulgi uox eminet una "quis ille est?",
<ovid. met. 15.608> Et spectant frontes praedictaque cornua quaerunt.
<ovid. met. 15.609> Rursus ad hos Cipus "quem poscitis" inquit "habetis"
<ovid. met. 15.610_610> Et dempta capiti populo prohibente corona
<ovid. met. 15.611> Exhibuit gemino praesignia tempora cornu.
<ovid. met. 15.612> Demisere oculos omnes gemitumque dedere,
<ovid. met. 15.613> Atque illud meritis clarum (quis credere possit?)
<ovid. met. 15.614> Inuiti uidere caput nec honore carere
<ovid. met. 15.615_615> Vlterius passi festam inposuere coronam;
<ovid. met. 15.616> At proceres, quoniam muros intrare uetaris,
<ovid. met. 15.617> Ruris honorati tantum tibi, Cipe, dedere,
<ovid. met. 15.618> Quantum depresso subiectis bubus aratro
<ovid. met. 15.619> Conplecti posses ad finem lucis ab ortu,
<ovid. met. 15.620_620> Cornuaque aeratis miram referentia formam
<ovid. met. 15.621> Postibus insculpunt longum mansura per aeuum.
<ovid. met. 15.622> Pandite nunc, Musae, praesentia numina uatum,
<ovid. met. 15.623>(Scitis enim, nec uos fallit spatiosa uetustas)
<ovid. met. 15.624> Vnde Coroniden circumflua Thybridis alti
<ovid. met. 15.625_625> Insula Romuleae sacris adiecerit urbis.
<ovid. met. 15.626> Dira lues quondam Latias uitiauerat auras,
<ovid. met. 15.627> Pallidaque exsangui squalebant corpora morbo.
<ovid. met. 15.628> Funeribus fessi postquam mortalia cernunt
<ovid. met. 15.629> Temptamenta nihil, nihil artes posse medentum,
<ovid. met. 15.630_630> Auxilium caeleste petunt mediamque tenentes
<ovid. met. 15.631> Orbis humum Delphos adeunt, oracula Phoebi,
<ovid. met. 15.632> Vtque salutifera miseris succurrere rebus
<ovid. met. 15.633> Sorte uelit tantaeque urbis mala finiat, orant.
<ovid. met. 15.634> Et locus et laurus et, quas habet ipse pharetras,
<ovid. met. 15.635_635> Intremuere simul, cortinaque reddidit imo
<ovid. met. 15.636> Hanc adyto uocem pauefactaque pectora mouit:
<ovid. met. 15.637>"Quod petis hinc, propiore loco, Romane, petisses
<ovid. met. 15.638> Et pete nunc propiore loco. nec Apolline uobis,
<ovid. met. 15.639> Qui minuat luctus, opus est, sed Apolline nato.
<ovid. met. 15.640_640> Ite bonis auibus prolemque accersite nostram".
<ovid. met. 15.641> Iussa dei prudens postquam accepere senatus,
<ovid. met. 15.642> Quam colat, explorant, iuuenis Phoebeius urbem,
<ovid. met. 15.643> Quique petant uentis Epidauria litora, mittunt.
<ovid. met. 15.644> Quae simul incurua missi tetigere carina,
<ovid. met. 15.645_645> Concilium Graiosque patres adiere, darentque
<ovid. met. 15.646> Orauere deum, qui praesens funera gentis
<ovid. met. 15.647> Finiat Ausoniae; certas ita dicere sortes.
<ovid. met. 15.648> Dissidet et uariat sententia, parsque negandum
<ovid. met. 15.649> Non putat auxilium, multi retinere suamque
<ovid. met. 15.650_650> Non emittere opem nec numina tradere suadent.
<ovid. met. 15.651> Dum dubitant, seram pepulere crepuscula lucem
<ovid. met. 15.652> Vmbraque telluris tenebras induxerat orbi,
<ovid. met. 15.653> Cum deus in somnis opifer consistere uisus
<ovid. met. 15.654> Ante tuum, Romane, torum, sed qualis in aede
<ovid. met. 15.655_655> Esse solet, baculumque tenens agreste sinistra
<ovid. met. 15.656> Caesariem longae dextra deducere barbae
<ovid. met. 15.657> Et placido tales emittere pectore uoces:
<ovid. met. 15.658>"Pone metus! ueniam simulacraque nostra relinquam;
<ovid. met. 15.659> Hunc modo serpentem, baculum qui nexibus ambit,
<ovid. met. 15.660_660> Perspice et usque nota, uisu ut cognoscere possis.
<ovid. met. 15.661> Vertar in hunc, sed maior ero tantusque uidebor,
<ovid. met. 15.662> In quantum uerti caelestia corpora debent."
<ovid. met. 15.663> Extemplo cum uoce deus, cum uoce deoque
<ovid. met. 15.664> Somnus abit, somnique fugam lux alma secuta est.
<ovid. met. 15.665_665> Postera sidereos Aurora fugauerat ignes:
<ovid. met. 15.666> Incerti, quid agant, proceres ad templa petiti
<ovid. met. 15.667> Conueniunt operosa dei, quaque ipse morari
<ovid. met. 15.668> Sede uelit, signis caelestibus indicet, orant.
<ovid. met. 15.669> Vix bene desierant, cum cristis aureus altis
<ovid. met. 15.670_670> In serpente deus praenuntia sibila misit
<ovid. met. 15.671> Aduentuque suo signumque arasque foresque
<ovid. met. 15.672> Marmoreumque solum fastigiaque aurea mouit
<ovid. met. 15.673> Pectoribusque tenus media sublimis in aede
<ovid. met. 15.674> Constitit atque oculos circumtulit igne micantes.
<ovid. met. 15.675_675> Territa turba pauet; cognouit numina castos
<ovid. met. 15.676> Euinctus uitta crines albente sacerdos:
<ovid. met. 15.677>"En, deus est, deus est! animis linguisque fauete,
<ovid. met. 15.678> Quisquis ades", dixit, "sis, o pulcherrime, uisus
<ovid. met. 15.679> Vtiliter populosque iuues tua sacra colentes."
<ovid. met. 15.680_680> Quisquis adest, uisum ueneratur numen, et omnes
<ovid. met. 15.681> Verba sacerdotis referunt geminata piumque
<ovid. met. 15.682> Aeneadae praestant et mente et uoce fauorem.
<ovid. met. 15.683> Adnuit his motisque deus rata pignora cristis
<ovid. met. 15.684> Et repetita dedit uibrata sibila lingua.
<ovid. met. 15.685_685> Tum gradibus nitidis delabitur oraque retro
<ovid. met. 15.686> Flectit et antiquas abiturus respicit aras
<ovid. met. 15.687> Adsuetasque domos habitataque templa salutat.
<ovid. met. 15.688> Inde per iniectis adopertam floribus ingens
<ovid. met. 15.689> Serpit humum flectitque sinus mediamque per urbem
<ovid. met. 15.690_690> Tendit ad incuruo munitos aggere portus.
<ovid. met. 15.691> Restitit hic agmenque suum turbaeque sequentis
<ovid. met. 15.692> Officium placido uisus dimittere uultu
<ovid. met. 15.693> Corpus in Ausonia posuit rate; numinis illa
<ovid. met. 15.694> Sensit onus pressa estque dei grauitate carina.
<ovid. met. 15.695_695> Aeneadae gaudent caesoque in litore tauro
<ovid. met. 15.696> Torta coronatae soluunt retinacula nauis.
<ovid. met. 15.697> Inpulerat leuis aura ratem: deus eminet alte
<ovid. met. 15.698> Inpositaque premens puppim ceruice recuruam
<ovid. met. 15.699> Caeruleas despectat aquas modicisque per aequor
<ovid. met. 15.700_700> Ionium zephyris sextae Pallantidos ortu
<ovid. met. 15.701> Italiam tenuit praeterque Lacinia templo
<ovid. met. 15.702> Nobilitata deae Scylaceaque litora fertur;
<ovid. met. 15.703> Linquit Iapygiam laeuisque Amphrisia remis
<ovid. met. 15.704> Saxa fugit, dextra praerupta Celennia parte
<ovid. met. 15.705_705> Romethiumque legit Caulonaque Naryciamque
<ovid. met. 15.706> Euincitque fretum Siculique angusta Pelori
<ovid. met. 15.707> Hippotadaeque domos regis Temesesque metalla
<ovid. met. 15.708> Leucosiamque petit tepidique rosaria Paesti.
<ovid. met. 15.709> Inde legit Capreas promunturiumque Mineruae
<ovid. met. 15.710_710> Et Surrentino generosos palmite colles
<ovid. met. 15.711> Herculeamque urbem Stabiasque et in otia natam
<ovid. met. 15.712> Parthenopen et ab hac Cumaeae templa Sibyllae.
<ovid. met. 15.713> Hinc calidi fontes lentisciferumque tenetur
<ovid. met. 15.714> Liternum multamque trahens sub gurgite harenam
<ovid. met. 15.715_715> Volturnus niueisque frequens Sinuessa colubris
<ovid. met. 15.716> Minturnaeque graues et quam tumulauit alumnus
<ovid. met. 15.717> Antiphataeque domus Trachasque obsessa palude
<ovid. met. 15.718> Et tellus Circaea et spissi litoris Antium(==ANTJUM).
<ovid. met. 15.719> Huc ubi ueliferam nautae aduertere carinam
<ovid. met. 15.720_720>(Asper enim iam pontus erat), deus explicat orbes
<ovid. met. 15.721> Perque sinus crebros et magna uolumina labens
<ovid. met. 15.722> Templa parentis init flauum tangentia litus.
<ovid. met. 15.723> Aequore placato patrias Epidaurius aras
<ovid. met. 15.724> Linquit et hospitio iuncti sibi numinis usus
<ovid. met. 15.725_725> Litoream tractu squamae crepitantis harenam
<ovid. met. 15.726> Sulcat et innixus moderamine nauis in alta
<ovid. met. 15.727> Puppe caput posuit, donec Castrumque sacrasque
<ovid. met. 15.728> Lauini sedes Tiberinaque ad ostia uenit.
<ovid. met. 15.729> Huc omnes populi passim matrumque patrumque
<ovid. met. 15.730_730> Obuia turba ruit, quaeque ignes, Troica, seruat,
<ovid. met. 15.731> Vesta, tuos, laetoque deum clamore salutant;
<ovid. met. 15.732> Quaque per aduersas nauis cita ducitur undas,
<ovid. met. 15.733> Tura super ripas aris ex ordine factis
<ovid. met. 15.734> Parte ab utraque sonant et odorant aera fumis,
<ovid. met. 15.735_735> Ictaque coniectos incalfacit hostia cultros.
<ovid. met. 15.736> Iamque, caput rerum, Romanam intrauerat urbem:
<ovid. met. 15.737> Erigitur serpens, summoque adclinia malo
<ovid. met. 15.738> Colla mouet sedesque sibi circumspicit aptas.
<ovid. met. 15.739> Scinditur in geminas partes circumfluus amnis
<ovid. met. 15.740_740>(Insula nomen habet) laterumque a parte duorum
<ovid. met. 15.741> Porrigit aequales media tellure lacertos.
<ovid. met. 15.742> Huc se de Latia pinu Phoebeius anguis
<ovid. met. 15.743> Contulit et finem specie caeleste resumpta
<ovid. met. 15.744> Luctibus inposuit uenitque salutifer urbi.
<ovid. met. 15.745_745> Hic tamen accessit delubris aduena nostris:
<ovid. met. 15.746> Caesar in urbe sua deus est; quem Marte togaque
<ovid. met. 15.747> Praecipuum non bella magis finita triumphis
<ovid. met. 15.748> Resque domi gestae properataque gloria rerum
<ovid. met. 15.749> In sidus uertere nouum stellamque comantem,
<ovid. met. 15.750_750> Quam sua progenies. neque enim de Caesaris actis
<ovid. met. 15.751> Vllum maius opus quam quod pater exstitit huius.
<ovid. met. 15.752> Scilicet aequoreos plus est domuisse Britannos
<ovid. met. 15.753> Perque papyriferi septemflua flumina Nili
<ovid. met. 15.754> Victrices egisse rates Numidasque rebelles
<ovid. met. 15.755_755> Cinyphiumque Iubam Mithridateisque tumentem
<ovid. met. 15.756> Nominibus Pontum populo adiecisse Quirini
<ovid. met. 15.757> Et multos meruisse, aliquos egisse triumphos,
<ovid. met. 15.758> Quam tantum genuisse uirum? quo praeside rerum
<ovid. met. 15.759> Humano generi, superi, fauistis abunde.
<ovid. met. 15.760_760> Ne foret hic igitur mortali semine cretus,
<ovid. met. 15.761> Ille deus faciendus erat; quod ut aurea uidit
<ovid. met. 15.762> Aeneae genetrix, uidit quoque triste parari
<ovid. met. 15.763> Pontifici letum et coniurata arma moueri,
<ovid. met. 15.764> Palluit et cunctis, ut cuique erat obuia, diuis
<ovid. met. 15.765_765>"Adspice" dicebat, "quanta mihi mole parentur
<ovid. met. 15.766> Insidiae quantaque caput cum fraude petatur,
<ovid. met. 15.767> Quod de Dardanio solum mihi restat Iulo.
<ovid. met. 15.768> Solane semper ero iustis exercita curis?
<ovid. met. 15.769> Quam modo Tydidae Calydonia uulneret hasta,
<ovid. met. 15.770_770> Nunc male defensae confundant moenia Troiae;
<ovid. met. 15.771> Quae uideam natum longis erroribus actum
<ovid. met. 15.772> Iactarique freto sedesque intrare silentum
<ovid. met. 15.773> Bellaque cum Turno gerere, aut, si uera fatemur,
<ovid. met. 15.774> Cum Iunone magis! quid nunc antiqua recordor
<ovid. met. 15.775_775> Damna mei generis? timor hic meminisse priorum
<ovid. met. 15.776> Non sinit: in me acui sceleratos cernitis enses?
<ovid. met. 15.777> Quos prohibete, precor, facinusque repellite neue
<ovid. met. 15.778> Caede sacerdotis flammas extinguite Vestae!"
<ovid. met. 15.779> Talia nequiquam toto Venus anxia caelo
<ovid. met. 15.780_780> Verba iacit superosque mouet; qui rumpere quamquam
<ovid. met. 15.781> Ferrea non possunt ueterum decreta sororum,
<ovid. met. 15.782> Signa tamen luctus dant haud incerta futuri.
<ovid. met. 15.783> Arma ferunt inter nigras crepitantia nubes
<ovid. met. 15.784> Terribilisque tubas auditaque cornua caelo
<ovid. met. 15.785_785> Praemonuisse nefas. solis quoque tristis imago
<ovid. met. 15.786> Lurida sollicitis praebebat lumina terris.
<ovid. met. 15.787> Saepe faces uisae mediis ardere sub astris,
<ovid. met. 15.788> Saepe inter nimbos guttae cecidere cruentae;
<ovid. met. 15.789> Caerulus et uultum ferrugine Lucifer atra
<ovid. met. 15.790_790> Sparsus erat, sparsi lunares sanguine currus;
<ovid. met. 15.791> Tristia mille locis Stygius dedit omina bubo,
<ovid. met. 15.792> Mille locis lacrimauit ebur, cantusque feruntur
<ovid. met. 15.793> Auditi sanctis et uerba minantia lucis.
<ovid. met. 15.794> Victima nulla litat, magnosque instare tumultus
<ovid. met. 15.795_795> Fibra monet, caesumque caput reperitur in extis;
<ovid. met. 15.796> Inque foro circumque domos et templa deorum
<ovid. met. 15.797> Nocturnos ululasse canes umbrasque silentum
<ovid. met. 15.798> Errauisse ferunt motamque tremoribus urbem.
<ovid. met. 15.799> Non tamen insidias uenturaque uincere fata
<ovid. met. 15.800_800> Praemonitus potuere deum, strictique feruntur
<ovid. met. 15.801> In templum gladii; neque enim locus ullus in urbe
<ovid. met. 15.802> Ad facinus diramque placet nisi curia caedem.
<ovid. met. 15.803> Tum uero Cytherea manu percussit utraque
<ovid. met. 15.804> Pectus et Aeneaden molitur condere nube,
<ovid. met. 15.805_805> Qua prius infesto Paris est ereptus Atridae
<ovid. met. 15.806> Et Diomedeos Aeneas fugerat enses.
<ovid. met. 15.807> Talibus hanc genitor: "sola insuperabile fatum,
<ovid. met. 15.808> Nata, mouere paras? intres licet ipsa sororum
<ovid. met. 15.809> Tecta trium: cernes illic molimine uasto
<ovid. met. 15.810_810> Ex aere et solido rerum tabularia ferro,
<ovid. met. 15.811> Quae neque concussum caeli neque fulminis iram
<ovid. met. 15.812> Nec metuunt ullas tuta atque aeterna ruinas:
<ovid. met. 15.813> Inuenies illic incisa adamante perenni
<ovid. met. 15.814> Fata tui generis. legi ipse animoque notaui
<ovid. met. 15.815_815> Et referam, ne sis etiamnum ignara futuri.
<ovid. met. 15.816> Hic sua conpleuit, pro quo, Cytherea, laboras,
<ovid. met. 15.817> Tempora, perfectis, quos terrae debuit, annis.
<ovid. met. 15.818> Vt deus accedat caelo templisque colatur,
<ovid. met. 15.819> Tu facies natusque suus, qui nominis heres
<ovid. met. 15.820_820> Inpositum feret unus onus caesique parentis
<ovid. met. 15.821> Nos in bella suos fortissimus ultor habebit.
<ovid. met. 15.822> Illius auspiciis obsessae moenia pacem
<ovid. met. 15.823> Victa petent Mutinae, Pharsalia sentiet illum,
<ovid. met. 15.824> Emathiaque iterum madefient caede Philippi,
<ovid. met. 15.825_825> Et magnum Siculis nomen superabitur undis,
<ovid. met. 15.826> Romanique ducis coniunx Aegyptia taedae
<ovid. met. 15.827> Non bene fisa cadet, frustraque erit illa minata,
<ovid. met. 15.828> Seruitura suo Capitolia nostra Canopo.
<ovid. met. 15.829> Quid tibi barbariem gentesque ab utroque iacentes
<ovid. met. 15.830_830> Oceano numerem? quodcumque habitabile tellus
<ovid. met. 15.831> Sustinet, huius erit; pontus quoque seruiet illi.
<ovid. met. 15.832> Pace data terris animum ad ciuilia uertet
<ovid. met. 15.833> Iura suum legesque feret iustissimus auctor
<ovid. met. 15.834> Exemploque suo mores reget inque futuri
<ovid. met. 15.835_835> Temporis aetatem uenturorumque nepotum
<ovid. met. 15.836> Prospiciens prolem sancta de coniuge natam
<ovid. met. 15.837> Ferre simul nomenque suum curasque iubebit
<ovid. met. 15.838> Nec, nisi cum +senior similes+ aequauerit annos,
<ovid. met. 15.839> Aetherias sedes cognataque sidera tanget.
<ovid. met. 15.840_840> Hanc animam interea caeso de corpore raptam
<ovid. met. 15.841> Fac iubar, ut semper Capitolia nostra forumque
<ovid. met. 15.842> Diuus ab excelsa prospectet Iulius aede".
<ovid. met. 15.843> Vix ea fatus erat, media cum sede senatus
<ovid. met. 15.844> Constitit alma Venus nulli cernenda suique
<ovid. met. 15.845_845> Caesaris eripuit membris neque in aera solui
<ovid. met. 15.846> Passa recentem animam caelestibus intulit astris,
<ovid. met. 15.847> Dumque tulit, lumen capere atque ignescere sensit
<ovid. met. 15.848> Emisitque sinu: luna uolat altius illa
<ovid. met. 15.849> Flammiferumque trahens spatioso limite crinem
<ovid. met. 15.850_850> Stella micat natique uidens bene facta fatetur
<ovid. met. 15.851> Esse suis maiora et uinci gaudet ab illo.
<ovid. met. 15.852> Hic sua praeferri quamquam uetat acta paternis,
<ovid. met. 15.853> Libera fama tamen nullisque obnoxia iussis
<ovid. met. 15.854> Inuitum praefert unaque in parte repugnat.
<ovid. met. 15.855_855> Sic magni cedit titulis Agamemnonis Atreus,
<ovid. met. 15.856> Aegea sic Theseus, sic Pelea uicit Achilles,
<ovid. met. 15.857> Denique, ut exemplis ipsos aequantibus utar,
<ovid. met. 15.858> Sic et Saturnus minor est Ioue: Iuppiter arces
<ovid. met. 15.859> Temperat aetherias et mundi regna triformis,
<ovid. met. 15.860_860> Terra sub Augusto est; pater est et rector uterque.
<ovid. met. 15.861> Di, precor, Aeneae comites, quibus ensis et ignis
<ovid. met. 15.862> Cesserunt, dique Indigetes genitorque Quirine
<ovid. met. 15.863> Vrbis et inuicti genitor Gradiue Quirini
<ovid. met. 15.864> Vestaque Caesareos inter sacrata Penates
<ovid. met. 15.865_865> Et cum Caesarea tu, Phoebe domestice, Vesta,
<ovid. met. 15.866> Quique tenes altus Tarpeias Iuppiter arces,
<ovid. met. 15.867> Quosque alios uati fas appellare piumque est:
<ovid. met. 15.868> Tarda sit illa dies et nostro serior aeuo,
<ovid. met. 15.869> Qua caput Augustum, quem temperat, orbe relicto,
<ovid. met. 15.870_870> Accedat caelo faueatque precantibus absens!
<ovid. met. 15.871> Iamque opus exegi, quod nec Iouis ira nec ignes
<ovid. met. 15.872> Nec poterit ferrum nec edax abolere uetustas.
<ovid. met. 15.873> Cum uolet, illa dies, quae nil nisi corporis huius
<ovid. met. 15.874> Ius habet, incerti spatium mihi finiat aeui:
<ovid. met. 15.875_875> Parte tamen meliore mei super alta perennis
<ovid. met. 15.876> Astra ferar, nomenque erit indelebile nostrum,
<ovid. met. 15.877> Quaque patet domitis Romana potentia terris,
<ovid. met. 15.878> Ore legar populi, perque omnia saecula fama,
<ovid. met. 15.879> Siquid habent ueri uatum praesagia, uiuam.
<ovid. met. 2.1> Regia Solis erat sublimibus alta columnis, 
<ovid. met. 2.2> Clara micante auro flammasque imitante pyropo; 
<ovid. met. 2.3> Cuius ebur nitidum fastigia summa tegebat, 
<ovid. met. 2.4> Argenti bifores radiabant lumine ualuae. 
<ovid. met. 2.5> Materiam superabat opus; nam Mulciber illic 
<ovid. met. 2.6> Aequora caelarat medias cingentia terras 
<ovid. met. 2.7> Terrarumque orbem caelumque, quod imminet orbi. 
<ovid. met. 2.8> Caeruleos habet unda deos, Tritona canorum 
<ovid. met. 2.9> Proteaque ambiguum ballenarumque prementem 
<ovid. met. 2.10> Aegaeona suis immania terga lacertis 
<ovid. met. 2.11> Doridaque et natas, quarum pars nare uidetur, 
<ovid. met. 2.12> Pars in mole sedens uiridis siccare capillos, 
<ovid. met. 2.13> Pisce uehi quaedam; facies non omnibus una, 
<ovid. met. 2.14> Non diuersa tamen, qualem decet esse sororum. 
<ovid. met. 2.15> Terra uiros urbesque gerit siluasque ferasque 
<ovid. met. 2.16> Fluminaque et nymphas et cetera numina ruris. 
<ovid. met. 2.17> Haec super imposita est caeli fulgentis imago 
<ovid. met. 2.18> Signaque sex foribus dextris totidemque sinistris. 
<ovid. met. 2.19> Quo simul accliui Clymeneia limite proles 
<ovid. met. 2.20> Venit et intrauit dubitati tecta parentis, 
<ovid. met. 2.21> Protinus ad patrios sua fert uestigia uultus 
<ovid. met. 2.22> Consistitque procul; neque enim propiora ferebat 
<ovid. met. 2.23> Lumina; purpurea uelatus ueste sedebat 
<ovid. met. 2.24> In solio Phoebus claris lucente smaragdis. 
<ovid. met. 2.25> A dextra laeuaque Dies et Mensis et Annus 
<ovid. met. 2.26> Saeculaque et positae spatiis aequalibus Horae 
<ovid. met. 2.27> Verque nouum stabat cinctum florente corona, 
<ovid. met. 2.28> Stabat nuda Aestas et spicea serta gerebat, 
<ovid. met. 2.29> Stabat et Autumnus, calcatis sordidus uuis, 
<ovid. met. 2.30> Et glacialis Hiems, canos hirsuta capillos. 
<ovid. met. 2.31> Inde loco medius rerum nouitate pauentem 
<ovid. met. 2.32> Sol oculis iuuenem, quibus adspicit omnia, uidit: 
<ovid. met. 2.33>"Quae"que "uiae tibi causa? quid hac" ait "arce petisti, 
<ovid. met. 2.34> Progenies, Phaethon, haud infitianda parenti?" 
<ovid. met. 2.35> Ille refert: "o lux immensi publica mundi, 
<ovid. met. 2.36> Phoebe pater, si das usum mihi nominis huius 
<ovid. met. 2.37> Nec falsa Clymene culpam sub imagine celat, 
<ovid. met. 2.38> Pignora da, genitor, per quae tua uera propago 
<ovid. met. 2.39> Credar et hunc animis errorem detrahe nostris." 
<ovid. met. 2.40> Dixerat; at genitor circum caput omne micantes 
<ovid. met. 2.41> Deposuit radios propiusque accedere iussit 
<ovid. met. 2.42> Amplexuque dato: "nec tu meus esse negari 
<ovid. met. 2.43> Dignus es et Clymene ueros" ait "edidit ortus; 
<ovid. met. 2.44> Quoque minus dubites, quoduis pete munus, ut illud 
<ovid. met. 2.45> Me tribuente feras; promissis testis adesto 
<ovid. met. 2.46> Dis iuranda palus, oculis incognita nostris." 
<ovid. met. 2.47> Vix bene desierat; currus rogat ille paternos 
<ovid. met. 2.48> Inque diem alipedum ius et moderamen equorum. 
<ovid. met. 2.49> Paenituit iurasse patrem, qui terque quaterque 
<ovid. met. 2.50> Concutiens illustre caput: "temeraria" dixit 
<ovid. met. 2.51>"Vox mea facta tua est. utinam promissa liceret 
<ovid. met. 2.52> Non dare! confiteor, solum hoc tibi, nate, negarem. 
<ovid. met. 2.53> Dissuadere licet; non est tua tuta uoluntas; 
<ovid. met. 2.54> Magna petis, Phaethon, et quae nec uiribus istis 
<ovid. met. 2.55> Munera conueniant nec tam puerilibus annis. 
<ovid. met. 2.56> Sors tua mortalis; non est mortale quod optas. 
<ovid. met. 2.57> Plus etiam quam quod superis contingere possit 
<ovid. met. 2.58> Nescius affectas; placeat sibi quisque licebit. 
<ovid. met. 2.59> Non tamen ignifero quisquam consistere in axe 
<ovid. met. 2.60> Me ualet excepto; uasti quoque rector Olympi, 
<ovid. met. 2.61> Qui fera terribili iaculatur fulmina dextra, 
<ovid. met. 2.62> Non aget hos currus; et quid Ioue maius habemus? 
<ovid. met. 2.63> Ardua prima uia est et qua uix mane recentes 
<ovid. met. 2.64> Enituntur equi; media est altissima caelo, 
<ovid. met. 2.65> Vnde mare et terras ipsi mihi saepe uidere 
<ovid. met. 2.66> Sit timor et pauida trepidet formidine pectus; 
<ovid. met. 2.67> Vltima prona uia est et eget moderamine certo; 
<ovid. met. 2.68> Tunc etiam quae me subiectis excipit undis 
<ovid. met. 2.69> Ne ferar in praeceps Tethys solet ipsa uereri. 
<ovid. met. 2.70> Adde quod assidua rapitur uertigine caelum 
<ovid. met. 2.71> Sideraque alta trahit celerique uolumine torquet. 
<ovid. met. 2.72> Nitor in aduersum nec me, qui cetera, uincit 
<ovid. met. 2.73> Impetus et rapido contrarius euehor orbi. 
<ovid. met. 2.74> Finge datos currus; quid ages? poterisne rotatis 
<ovid. met. 2.75> Obuius ire polis, ne te citus auferat axis? 
<ovid. met. 2.76> Forsitan et lucos illic urbesque deorum 
<ovid. met. 2.77> Concipias animo delubraque ditia donis 
<ovid. met. 2.78> Esse; per insidias iter est formasque ferarum. 
<ovid. met. 2.79> Vtque uiam teneas nulloque errore traharis, 
<ovid. met. 2.80> Per tamen aduersi gradieris cornua Tauri 
<ovid. met. 2.81> Haemoniosque arcus uiolentique ora Leonis 
<ovid. met. 2.82> Saeuaque circuitu curuantem bracchia longo 
<ovid. met. 2.83> Scorpion atque aliter curuantem bracchia Cancrum. 
<ovid. met. 2.84> Nec tibi quadripedes animosos ignibus illis, 
<ovid. met. 2.85> Quos in pectore habent, quos ore et naribus efflant, 
<ovid. met. 2.86> In promptu regere est; uix me patiuntur, ut acres 
<ovid. met. 2.87> Incaluere animi, ceruixque repugnat habenis. 
<ovid. met. 2.88> At tu, funesti ne sim tibi muneris auctor, 
<ovid. met. 2.89> Nate, caue, dum resque sinit, tua corrige uota. 
<ovid. met. 2.90> Scilicet ut nostro genitum te sanguine credas, 
<ovid. met. 2.91> Pignora certa petis? do pignora certa timendo 
<ovid. met. 2.92> Et patrio pater esse metu probor. adspice uultus 
<ovid. met. 2.93> Ecce meos; utinamque oculos in pectora posses 
<ovid. met. 2.94> Inserere et patrias intus deprendere curas! 
<ovid. met. 2.95> Denique quicquid habet diues, circumspice, mundus 
<ovid. met. 2.96> Deque tot ac tantis caeli terraeque marisque 
<ovid. met. 2.97> Posce bonis aliquid; nullam patiere repulsam. 
<ovid. met. 2.98> Deprecor hoc unum, quod uero nomine poena, 
<ovid. met. 2.99> Non honor est; poenam, Phaethon, pro munere poscis. 
<ovid. met. 2.100> Quid mea colla tenes blandis, ignare, lacertis? 
<ovid. met. 2.101> Ne dubita, dabitur (Stygias iurauimus undas) 
<ovid. met. 2.102> Quodcumque optaris; sed tu sapientius opta." 
<ovid. met. 2.103> Finierat monitus; dictis tamen ille repugnat 
<ovid. met. 2.104> Propositumque premit flagratque cupidine currus. 
<ovid. met. 2.105> Ergo qua licuit genitor cunctatus ad altos 
<ovid. met. 2.106> Deducit iuuenem, Vulcania munera, currus. 
<ovid. met. 2.107> Aureus axis erat, temo aureus, aurea summae 
<ovid. met. 2.108> Curuatura rotae, radiorum argenteus ordo; 
<ovid. met. 2.109> Per iuga chrysolithi positaeque ex ordine gemmae 
<ovid. met. 2.110> Clara repercusso reddebant lumina Phoebo. 
<ovid. met. 2.111> Dumque ea magnanimus Phaethon miratur opusque 
<ovid. met. 2.112> Perspicit, ecce uigil nitido patefecit ab ortu 
<ovid. met. 2.113> Purpureas Aurora fores et plena rosarum 
<ovid. met. 2.114> Atria; diffugiunt stellae, quarum agmina cogit 
<ovid. met. 2.115> Lucifer et caeli statione nouissimus exit. 
<ovid. met. 2.116> Quem petere ut terras mundumque rubescere uidit 
<ovid. met. 2.117> Cornuaque extremae uelut euanescere lunae, 
<ovid. met. 2.118> Iungere equos Titan uelocibus imperat Horis. 
<ovid. met. 2.119> Iussa deae celeres peragunt ignemque uomentis, 
<ovid. met. 2.120> Ambrosiae suco saturos, praesepibus altis 
<ovid. met. 2.121> Quadripedes ducunt adduntque sonantia frena. 
<ovid. met. 2.122> Tum pater ora sui sacro medicamine nati 
<ovid. met. 2.123> Contigit et rapidae fecit patientia flammae 
<ovid. met. 2.124> Imposuitque comae radios praesagaque luctus 
<ovid. met. 2.125> Pectore sollicito repetens suspiria dixit: 
<ovid. met. 2.126>"Si potes his saltem monitis parere parentis, 
<ovid. met. 2.127> Parce, puer, stimulis et fortius utere loris; 
<ovid. met. 2.128> Sponte sua properant; labor est inhibere uolentes. 
<ovid. met. 2.129> Nec tibi directos placeat uia quinque per arcus; 
<ovid. met. 2.130> Sectus in obliquum est lato curuamine limes, 
<ovid. met. 2.131> Zonarumque trium contentus fine polumque 
<ovid. met. 2.132> Effugit australem iunctamque aquilonibus Arcton; 
<ovid. met. 2.133> Hac sit iter; manifesta rotae uestigia cernes. 
<ovid. met. 2.134> Vtque ferant aequos et caelum et terra calores, 
<ovid. met. 2.135> Nec preme nec summum molire per aethera currum, 
<ovid. met. 2.136> Altius egressus caelestia tecta cremabis, 
<ovid. met. 2.137> Inferius terras; medio tutissimus ibis. 
<ovid. met. 2.138> Neu te dexterior tortum declinet ad Anguem, 
<ovid. met. 2.139> Neue sinisterior pressam rota ducat ad Aram, 
<ovid. met. 2.140> Inter utrumque tene; Fortunae cetera mando, 
<ovid. met. 2.141> Quae iuuet et melius, quam tu tibi, consulat opto. 
<ovid. met. 2.142> Dum loquor, Hesperio positas in litore metas 
<ovid. met. 2.143> Vmida nox tetigit; non est mora libera nobis; 
<ovid. met. 2.144> Poscimur et fulget tenebris aurora fugatis. 
<ovid. met. 2.145> Corripe lora manu, uel, si mutabile pectus 
<ovid. met. 2.146> Est tibi, consiliis, non curribus utere nostris, 
<ovid. met. 2.147> Dum potes et solidis etiamnunc sedibus astas 
<ovid. met. 2.148> Dumque male optatos nondum premis inscius axes. 
<ovid. met. 2.149> Quae tutus spectes, sine me dare lumina terris. 
<ovid. met. 2.150> Occupat ille leuem iuuenali corpore currum 
<ovid. met. 2.151> Statque super manibusque leues contingere habenas 
<ovid. met. 2.152> Gaudet et inuito grates agit inde parenti. 
<ovid. met. 2.153> Interea uolucres Pyrois et Eous et Aethon, 
<ovid. met. 2.154> Solis equi, quartusque Phlegon hinnitibus auras 
<ovid. met. 2.155> Flammiferis implent pedibusque repagula pulsant. 
<ovid. met. 2.156> Quae postquam Tethys, fatorum ignara nepotis, 
<ovid. met. 2.157> Reppulit et facta est immensi copia caeli, 
<ovid. met. 2.158> Corripuere uiam pedibusque per aera motis 
<ovid. met. 2.159> Obstantes scindunt nebulas pennisque leuati 
<ovid. met. 2.160> Praetereunt ortos isdem de partibus Euros. 
<ovid. met. 2.161> Sed leue pondus erat nec quod cognoscere possent 
<ovid. met. 2.162> Solis equi solitaque iugum grauitate carebat; 
<ovid. met. 2.163> Vtque labant curuae iusto sine pondere naues 
<ovid. met. 2.164> Perque mare instabilis nimia leuitate feruntur, 
<ovid. met. 2.165> Sic onere adsueto uacuus dat in aere saltus 
<ovid. met. 2.166> Succutiturque alte similisque est currus inani. 
<ovid. met. 2.167> Quod simul ac sensere, ruunt tritumque relinquunt 
<ovid. met. 2.168> Quadriiugi spatium nec, quo prius, ordine currunt. 
<ovid. met. 2.169> Ipse pauet nec qua commissas flectat habenas, 
<ovid. met. 2.170> Nec scit qua sit iter, nec, si sciat, imperet illis. 
<ovid. met. 2.171> Tum primum radiis gelidi caluere Triones 
<ovid. met. 2.172> Et uetito frustra temptarunt aequore tingi 
<ovid. met. 2.173> Quaeque polo posita est glaciali proxima Serpens, 
<ovid. met. 2.174> Frigore pigra prius nec formidabilis ulli, 
<ovid. met. 2.175> Incaluit sumpsitque nouas feruoribus iras. 
<ovid. met. 2.176> Te quoque turbatum memorant fugisse, Boote, 
<ovid. met. 2.177> Quamuis tardus eras et te tua plaustra tenebant. 
<ovid. met. 2.178> Vt uero summo despexit ab aethere terras 
<ovid. met. 2.179> Infelix Phaethon penitus penitusque patentis, 
<ovid. met. 2.180> Palluit et subito genua intremuere timore 
<ovid. met. 2.181> Suntque oculis tenebrae per tantum lumen obortae; 
<ovid. met. 2.182> Et iam mallet equos numquam tetigisse paternos, 
<ovid. met. 2.183> Iam cognosse genus piget et ualuisse rogando; 
<ovid. met. 2.184> Iam Meropis dici cupiens ita fertur ut acta 
<ovid. met. 2.185> Praecipiti pinus Borea, cui uicta remisit 
<ovid. met. 2.186> Frena suus rector, quam dis uotisque reliquit. 
<ovid. met. 2.187> Quid faciat? multum caeli post terga relictum, 
<ovid. met. 2.188> Ante oculos plus est; animo metitur utrumque 
<ovid. met. 2.189> Et modo, quos illi fatum contingere non est, 
<ovid. met. 2.190> Prospicit occasus, interdum respicit ortus; 
<ovid. met. 2.191> Quidque agat ignarus stupet et nec frena remittit 
<ovid. met. 2.192> Nec retinere ualet nec nomina nouit equorum. 
<ovid. met. 2.193> Sparsa quoque in uario passim miracula caelo 
<ovid. met. 2.194> Vastarumque uidet trepidus simulacra ferarum. 
<ovid. met. 2.195> Est locus in geminos ubi bracchia concauat arcus 
<ovid. met. 2.196> Scorpius et cauda flexisque utrimque lacertis 
<ovid. met. 2.197> Porrigit in spatium signorum membra duorum. 
<ovid. met. 2.198> Hunc puer ut nigri madidum sudore ueneni 
<ovid. met. 2.199> Vulnera curuata minitantem cuspide uidit, 
<ovid. met. 2.200> Mentis inops gelida formidine lora remisit. 
<ovid. met. 2.201> Quae postquam summum tetigere iacentia tergum, 
<ovid. met. 2.202> Exspatiantur equi nulloque inhibente per auras 
<ovid. met. 2.203> Ignotae regionis eunt, quaque impetus egit, 
<ovid. met. 2.204> Hac sine lege ruunt altoque sub aethere fixis 
<ovid. met. 2.205> Incursant stellis rapiuntque per auia currum 
<ovid. met. 2.206> Et modo summa petunt, modo per decliue uiasque 
<ovid. met. 2.207> Praecipites spatio terrae propiore feruntur; 
<ovid. met. 2.208> Inferiusque suis fraternos currere Luna 
<ovid. met. 2.209> Admiratur equos ambustaque nubila fumant. 
<ovid. met. 2.210> Corripitur flammis, ut quaeque altissima, tellus 
<ovid. met. 2.211> Fissaque agit rimas et sucis aret ademptis; 
<ovid. met. 2.212> Pabula canescunt, cum frondibus uritur arbor 
<ovid. met. 2.213> Materiamque suo praebet seges arida damno. 
<ovid. met. 2.214> Parua queror; magnae pereunt cum moenibus urbes 
<ovid. met. 2.215> Cumque suis totas populis incendia gentes 
<ovid. met. 2.216> In cinerem uertunt. siluae cum montibus ardent, 
<ovid. met. 2.217> Ardet Athos Taurusque Cilix et Tmolus et Oete 
<ovid. met. 2.218> Et tum sicca, prius creberrima fontibus, Ide 
<ovid. met. 2.219> Virgineusque Helicon et nondum Oeagrius Haemus. 
<ovid. met. 2.220> Ardet in immensum geminatis ignibus Aetna 
<ovid. met. 2.221> Parnasusque biceps et Eryx et Cynthus et Othrys 
<ovid. met. 2.222> Et tandem niuibus Rhodope caritura Mimasque 
<ovid. met. 2.223> Dindymaque et Mycale natusque ad sacra Cithaeron. 
<ovid. met. 2.224> Nec prosunt Scythiae sua frigora; Caucasus ardet 
<ovid. met. 2.225> Ossaque cum Pindo maiorque ambobus Olympus 
<ovid. met. 2.226> Aeriaeque Alpes et nubifer Appenninus. 
<ovid. met. 2.227> Tum uero Phaethon cunctis e partibus orbem 
<ovid. met. 2.228> Adspicit accensum nec tantos sustinet aestus 
<ovid. met. 2.229> Feruentisque auras uelut e fornace profunda 
<ovid. met. 2.230> Ore trahit currusque suos candescere sentit; 
<ovid. met. 2.231> Et neque iam cineres eiectatamque fauillam 
<ovid. met. 2.232> Ferre potest calidoque inuoluitur undique fumo 
<ovid. met. 2.233> Quoque eat, aut ubi sit, picea caligine tectus, 
<ovid. met. 2.234> Nescit et arbitrio uolucrum raptatur equorum. 
<ovid. met. 2.235> Sanguine tum credunt in corpora summa uocato 
<ovid. met. 2.236> Aethiopum populos nigrum traxisse colorem; 
<ovid. met. 2.237> Tum facta est Libye raptis umoribus aestu 
<ovid. met. 2.238> Arida, tum nymphae passis fontesque lacusque 
<ovid. met. 2.239> Defleuere comis; quaerit Boeotia Dircen, 
<ovid. met. 2.240> Argos Amymonen, Ephyre Pirenidas undas. 
<ovid. met. 2.241> Nec sortita loco distantes flumina ripas 
<ovid. met. 2.242> Tuta manent; mediis Tanais fumauit in undis 
<ovid. met. 2.243> Peneusque senex Teuthranteusque Caicus 
<ovid. met. 2.244> Et celer Ismenos cum Phegiaco Erymantho 
<ovid. met. 2.245> Arsurusque iterum Xanthus flauusque Lycormas 
<ovid. met. 2.246> Quique recuruatis ludit Maeandrus in undis 
<ovid. met. 2.247> Mygdoniusque Melas et Taenarius Eurotas. 
<ovid. met. 2.248> Arsit et Euphrates Babylonius, arsit Orontes 
<ovid. met. 2.249> Thermodonque citus Gangesque et Phasis et Hister. 
<ovid. met. 2.250> Aestuat Alpheos, ripae Spercheides ardent; 
<ovid. met. 2.251> Quodque suo Tagus amne uehit, fluit ignibus aurum 
<ovid. met. 2.252> Et quae Maeonias celebrarant carmine ripas 
<ovid. met. 2.253> Flumineae uolucres medio caluere Caystro. 
<ovid. met. 2.254> Nilus in extremum fugit perterritus orbem 
<ovid. met. 2.255> Occuluitque caput, quod adhuc latet; ostia septem 
<ovid. met. 2.256> Puluerulenta uacant, septem sine flumine ualles. 
<ovid. met. 2.257> Fors eadem Ismarios Hebrum cum Strymone siccat 
<ovid. met. 2.258> Hesperiosque amnes Rhenum Rhodanumque Padumque, 
<ovid. met. 2.259> Cuique fuit rerum promissa potentia, Thybrim. 
<ovid. met. 2.260> Dissilit omne solum penetratque in Tartara rimis 
<ovid. met. 2.261> Lumen et infernum terret cum coniuge regem 
<ovid. met. 2.262> Et mare contrahitur siccaeque est campus harenae 
<ovid. met. 2.263> Quod modo pontus erat; quosque altum texerat aequor, 
<ovid. met. 2.264> Exsistunt montes et sparsas Cycladas augent. 
<ovid. met. 2.265> Ima petunt pisces nec se super aequora curui 
<ovid. met. 2.266> Tollere consuetas audent delphines in auras; 
<ovid. met. 2.267> Corpora phocarum summo resupina profundo 
<ovid. met. 2.268> Exanimata natant. ipsum quoque Nerea fama est 
<ovid. met. 2.269> Doridaque et natas tepidis latuisse sub antris. 
<ovid. met. 2.270> Ter Neptunus aquis cum toruo bracchia uultu 
<ovid. met. 2.271> Exserere ausus erat; ter non tulit aeris ignes. 
<ovid. met. 2.272> Alma tamen Tellus, ut erat circumdata ponto, 
<ovid. met. 2.273> Inter aquas pelagi contractos undique fontes, 
<ovid. met. 2.274> Qui se condiderant in opacae uiscera matris, 
<ovid. met. 2.275> Sustulit oppressos collo tenus arida uultus 
<ovid. met. 2.276> Opposuitque manum fronti magnoque tremore 
<ovid. met. 2.277> Omnia concutiens paulum subsedit et infra, 
<ovid. met. 2.278> Quam solet esse, fuit sacraque ita uoce locuta est: 
<ovid. met. 2.279>"Si placet hoc meruique, quid o tua fulmina cessant, 
<ovid. met. 2.280> Summe deum? liceat periturae uiribus ignis 
<ovid. met. 2.281> Igne perire tuo clademque auctore leuare. 
<ovid. met. 2.282> Vix equidem fauces haec ipsa in uerba resoluo;" 
<ovid. met. 2.283>(Presserat ora uapor) "tostos en adspice crines 
<ovid. met. 2.284> Inque oculis tantum, tantum super ora fauillae! 
<ovid. met. 2.285> Hosne mihi fructus, hunc fertilitatis honorem 
<ovid. met. 2.286> Officiique refers, quod adunci uulnera aratri 
<ovid. met. 2.287> Rastrorumque fero totoque exerceor anno, 
<ovid. met. 2.288> Quod pecori frondes alimentaque mitia, fruges, 
<ovid. met. 2.289> Humano generi, uobis quoque tura ministro? 
<ovid. met. 2.290> Sed tamen exitium fac me meruisse; quid undae, 
<ovid. met. 2.291> Quid meruit frater? cur illi tradita sorte 
<ovid. met. 2.292> Aequora decrescunt et ab aethere longius absunt? 
<ovid. met. 2.293> Quodsi nec fratris nec te mea gratia tangit, 
<ovid. met. 2.294> At caeli miserere tui; circumspice utrumque, 
<ovid. met. 2.295> Fumat uterque polus; quos si uitiauerit ignis, 
<ovid. met. 2.296> Atria uestra ruent. Atlans en ipse laborat 
<ovid. met. 2.297> Vixque suis umeris candentem sustinet axem. 
<ovid. met. 2.298> Si freta, si terrae pereunt, si regia caeli, 
<ovid. met. 2.299> In chaos antiquum confundimur. eripe flammis 
<ovid. met. 2.300> Siquid adhuc superest et rerum consule summae." 
<ovid. met. 2.301> Dixerat haec Tellus; neque enim tolerare uaporem 
<ovid. met. 2.302> Vlterius potuit nec dicere plura suumque 
<ovid. met. 2.303> Rettulit os in se propioraque manibus antra. 
<ovid. met. 2.304> At pater omnipotens, superos testatus et ipsum 
<ovid. met. 2.305> Qui dederat currus, nisi opem ferat, omnia fato 
<ovid. met. 2.306> Interitura graui summam petit arduus arcem, 
<ovid. met. 2.307> Vnde solet nubes latis inducere terris, 
<ovid. met. 2.308> Vnde mouet tonitrus uibrataque fulmina iactat. 
<ovid. met. 2.309> Sed neque quas posset terris inducere nubes 
<ovid. met. 2.310> Tunc habuit nec quos caelo demitteret imbres. 
<ovid. met. 2.311> Intonat et dextra libratum fulmen ab aure 
<ovid. met. 2.312> Misit in aurigam pariterque animaque rotisque 
<ovid. met. 2.313> Expulit et saeuis compescuit ignibus ignes. 
<ovid. met. 2.314> Consternantur equi et saltu in contraria facto 
<ovid. met. 2.315> Colla iugo eripiunt abruptaque lora relinquunt. 
<ovid. met. 2.316> Illic frena iacent, illic temone reuulsus 
<ovid. met. 2.317> Axis, in hac radii fractarum parte rotarum 
<ovid. met. 2.318> Sparsaque sunt late laceri uestigia currus. 
<ovid. met. 2.319> At Phaethon, rutilos flamma populante capillos, 
<ovid. met. 2.320> Voluitur in praeceps longoque per aera tractu 
<ovid. met. 2.321> Fertur, ut interdum de caelo stella sereno, 
<ovid. met. 2.322> Etsi non cecidit, potuit cecidisse uideri. 
<ovid. met. 2.323> Quem procul a patria diuerso maximus orbe 
<ovid. met. 2.324> Excipit Eridanus fumantiaque abluit ora. 
<ovid. met. 2.325> Naides Hesperiae trifida fumantia flamma 
<ovid. met. 2.326> Corpora dant tumulo, signant quoque carmine saxum: 
<ovid. met. 2.327>"Hic situs est Phaethon currus auriga paterni; 
<ovid. met. 2.328> Quem si non tenuit, magnis tamen excidit ausis." 
<ovid. met. 2.329> Nam pater obductos, luctu miserabilis aegro, 
<ovid. met. 2.330> Condiderat uultus et, si modo credimus, unum 
<ovid. met. 2.331> Isse diem sine sole ferunt; incendia lumen 
<ovid. met. 2.332> Praebebant aliquisque malo fuit usus in illo. 
<ovid. met. 2.333> At Clymene, postquam dixit quaecumque fuerunt 
<ovid. met. 2.334> In tantis dicenda malis, lugubris et amens 
<ovid. met. 2.335> Et laniata sinus totum percensuit orbem 
<ovid. met. 2.336> Exanimesque artus primo, mox ossa requirens, 
<ovid. met. 2.337> Repperit ossa tamen peregrina condita ripa 
<ovid. met. 2.338> Incubuitque loco nomenque in marmore lectum 
<ovid. met. 2.339> Perfudit lacrimis et aperto pectore fouit. 
<ovid. met. 2.340> Nec minus Heliades lugent et inania morti 
<ovid. met. 2.341> Munera dant lacrimas et caesae pectora palmis 
<ovid. met. 2.342> Non auditurum miseras Phaethonta querellas 
<ovid. met. 2.343> Nocte dieque uocant asternunturque sepulchro. 
<ovid. met. 2.344> Luna quater iunctis implerat cornibus orbem; 
<ovid. met. 2.345> Illae more suo (nam morem fecerat usus) 
<ovid. met. 2.346> Plangorem dederant. e quis Phaethusa, sororum 
<ovid. met. 2.347> Maxima, cum uellet terra procumbere, questa est 
<ovid. met. 2.348> Deriguisse pedes; ad quam conata uenire 
<ovid. met. 2.349> Candida Lampetie subita radice retenta est; 
<ovid. met. 2.350> Tertia, cum crinem manibus laniare pararet, 
<ovid. met. 2.351> Auellit frondes; haec stipite crura teneri, 
<ovid. met. 2.352> Illa dolet fieri longos sua bracchia ramos. 
<ovid. met. 2.353> Dumque ea mirantur, complectitur inguina cortex 
<ovid. met. 2.354> Perque gradus uterum pectusque umerosque manusque 
<ovid. met. 2.355> Ambit et exstabant tantum ora uocantia matrem. 
<ovid. met. 2.356> Quid faciat mater, nisi, quo trahit impetus illam, 
<ovid. met. 2.357> Huc eat atque illuc et, dum licet, oscula iungat? 
<ovid. met. 2.358> Non satis est; truncis auellere corpora temptat 
<ovid. met. 2.359> Et teneros manibus ramos abrumpit; at inde 
<ovid. met. 2.360> Sanguineae manant, tamquam de uulnere, guttae. 
<ovid. met. 2.361>"Parce, precor, mater," quaecumque est saucia clamat, 
<ovid. met. 2.362>"Parce, precor; nostrum laceratur in arbore corpus. 
<ovid. met. 2.363> Iamque uale". cortex in uerba nouissima uenit. 
<ovid. met. 2.364> Inde fluunt lacrimae stillataque sole rigescunt 
<ovid. met. 2.365> De ramis electra nouis, quae lucidus amnis 
<ovid. met. 2.366> Excipit et nuribus mittit gestanda Latinis. 
<ovid. met. 2.367> Adfuit huic monstro proles Stheneleia Cygnus, 
<ovid. met. 2.368> Qui tibi materno quamuis a sanguine iunctus, 
<ovid. met. 2.369> Mente tamen, Phaethon, propior fuit. Ille relicto 
<ovid. met. 2.370>(Nam Ligurum populos et magnas rexerat urbes) 
<ovid. met. 2.371> Imperio, ripas uirides amnemque querelis 
<ovid. met. 2.372> Eridanum implerat siluamque sororibus auctam, 
<ovid. met. 2.373> Cum uox est tenuata uiro canaeque capillos 
<ovid. met. 2.374> Dissimulant plumae collumque a pectore longe 
<ovid. met. 2.375> Porrigitur digitosque ligat iunctura rubentis, 
<ovid. met. 2.376> Penna latus uelat, tenet os sine acumine rostrum. 
<ovid. met. 2.377> Fit noua Cygnus auis nec se caeloque Iouique 
<ovid. met. 2.378> Credit, ut iniuste missi memor ignis ab illo; 
<ovid. met. 2.379> Stagna petit patulosque lacus ignemque perosus 
<ovid. met. 2.380> Quae colat, elegit contraria flumina flammis. 
<ovid. met. 2.381> Squalidus interea genitor Phaethontis et expers 
<ovid. met. 2.382> Ipse sui decoris, qualis, cum deficit orbem, 
<ovid. met. 2.383> Esse solet, lucemque odit seque ipse diemque 
<ovid. met. 2.384> Datque animum in luctus et luctibus adicit iram 
<ovid. met. 2.385> Officiumque negat mundo. "satis" inquit "ab aeui 
<ovid. met. 2.386> Sors mea principiis fuit irrequieta pigetque 
<ovid. met. 2.387> Actorum sine fine mihi, sine honore laborum. 
<ovid. met. 2.388> Quilibet alter agat portantes lumina currus! 
<ovid. met. 2.389> Si nemo est omnesque dei non posse fatentur, 
<ovid. met. 2.390> Ipse agat, ut saltem, dum nostras temptat habenas, 
<ovid. met. 2.391> Orbatura patres aliquando fulmina ponat. 
<ovid. met. 2.392> Tum sciet, igniferum uires expertus equorum, 
<ovid. met. 2.393> Non meruisse necem qui non bene rexerit illos." 
<ovid. met. 2.394> Talia dicentem circumstant omnia Solem 
<ovid. met. 2.395> Numina, neue uelit tenebras inducere rebus, 
<ovid. met. 2.396> Supplice uoce rogant; missos quoque Iuppiter ignes 
<ovid. met. 2.397> Excusat precibusque minas regaliter addit. 
<ovid. met. 2.398> Colligit amentes et adhuc terrore pauentes 
<ovid. met. 2.399> Phoebus equos stimuloque dolens et uerbere caedit; 
<ovid. met. 2.400> Saeuit enim natumque obiectat et imputat illis. 
<ovid. met. 2.401> At pater omnipotens ingentia moenia caeli 
<ovid. met. 2.402> Circuit et, ne quid labefactum uiribus ignis 
<ovid. met. 2.403> Corruat, explorat. quae postquam firma suique 
<ovid. met. 2.404> Roboris esse uidet, terras hominumque labores 
<ovid. met. 2.405> Perspicit. Arcadiae tamen est impensior illi 
<ovid. met. 2.406> Cura suae; fontesque et nondum audentia labi 
<ovid. met. 2.407> Flumina restituit, dat terrae gramina, frondes 
<ovid. met. 2.408> Arboribus laesasque iubet reuirescere siluas. 
<ovid. met. 2.409> Dum redit itque frequens, in uirgine Nonacrina 
<ovid. met. 2.410> Haesit et accepti caluere sub ossibus ignes. 
<ovid. met. 2.411> Non erat huius opus lanam mollire trahendo 
<ovid. met. 2.412> Nec positu uariare comas; ubi fibula uestem, 
<ovid. met. 2.413> Vitta coercuerat neglectos alba capillos 
<ovid. met. 2.414> Et modo leue manu iaculum, modo sumpserat arcum, 
<ovid. met. 2.415> Miles erat Phoebes, nec Maenalon attigit ulla 
<ovid. met. 2.416> Gratior hac Triuiae; sed nulla potentia longa est. 
<ovid. met. 2.417> Vlterius medio spatium sol altus habebat, 
<ovid. met. 2.418> Cum subit illa nemus, quod nulla ceciderat aetas. 
<ovid. met. 2.419> Exuit hic umero pharetram lentosque retendit 
<ovid. met. 2.420> Arcus inque solo, quod texerat herba, iacebat 
<ovid. met. 2.421> Et pictam posita pharetram ceruice premebat. 
<ovid. met. 2.422> Iuppiter ut uidit fessam et custode uacantem: 
<ovid. met. 2.423>"Hoc certe furtum coniunx mea nesciet" inquit 
<ovid. met. 2.424>"Aut si rescierit, sunt, o sunt iurgia tanti!" 
<ovid. met. 2.425> Protinus induitur faciem cultumque Dianae 
<ovid. met. 2.426> Atque ait: "o comitum, uirgo, pars una mearum, 
<ovid. met. 2.427> In quibus es uenata iugis?" de caespite uirgo 
<ovid. met. 2.428> Se leuat et: "salue, numen, me iudice," dixit 
<ovid. met. 2.429>"Audiat ipse licet, maius Ioue." ridet et audit 
<ovid. met. 2.430> Et sibi praeferri se gaudet et oscula iungit 
<ovid. met. 2.431> Nec moderata satis nec sic a uirgine danda. 
<ovid. met. 2.432> Qua uenata foret silua narrare parantem 
<ovid. met. 2.433> Impedit amplexu nec se sine crimine prodit. 
<ovid. met. 2.434> Illa quidem contra, quantum modo femina posset, 
<ovid. met. 2.435>(Adspiceres utinam, Saturnia! mitior esses) 
<ovid. met. 2.436> Illa quidem pugnat; sed quem superare puella, 
<ovid. met. 2.437> Quisue Iouem poterat superum? petit aethera uictor 
<ovid. met. 2.438> Iuppiter; huic odio nemus est et conscia silua; 
<ovid. met. 2.439> Vnde pedem referens paene est oblita pharetram 
<ovid. met. 2.440> Tollere cum telis et, quem suspenderat, arcum. 
<ovid. met. 2.441> Ecce suo comitata choro Dictynna per altum 
<ovid. met. 2.442> Maenalon ingrediens et caede superba ferarum 
<ovid. met. 2.443> Adspicit hanc uisamque uocat; clamata refugit 
<ovid. met. 2.444> Et timuit primo, ne Iuppiter esset in illa. 
<ovid. met. 2.445> Sed postquam pariter nymphas incedere uidit, 
<ovid. met. 2.446> Sensit abesse dolos numerumque accessit ad harum. 
<ovid. met. 2.447> Heu quam difficile est crimen non prodere uultu! 
<ovid. met. 2.448> Vix oculos attollit humo nec, ut ante solebat, 
<ovid. met. 2.449> Iuncta deae lateri nec toto est agmine prima; 
<ovid. met. 2.450> Sed silet et laesi dat signa rubore pudoris; 
<ovid. met. 2.451> Et, nisi quod uirgo est, poterat sentire Diana 
<ovid. met. 2.452> Mille notis culpam; nymphae sensisse feruntur. 
<ovid. met. 2.453> Orbe resurgebant lunaria cornua nono, 
<ovid. met. 2.454> Cum dea, uenatu fraternis languida flammis, 
<ovid. met. 2.455> Nacta nemus gelidum, de quo cum murmure labens 
<ovid. met. 2.456> Ibat et attritas uersabat riuos harenas. 
<ovid. met. 2.457> Vt loca laudauit, summas pede contigit undas; 
<ovid. met. 2.458> His quoque laudatis: "procul est" ait "arbiter omnis; 
<ovid. met. 2.459> Nuda superfusis tingamus corpora lymphis." 
<ovid. met. 2.460> Parrhasis erubuit; cunctae uelamina ponunt; 
<ovid. met. 2.461> Vna moras quaerit; dubitanti uestis adempta est, 
<ovid. met. 2.462> Qua posita nudo patuit cum corpore crimen. 
<ovid. met. 2.463> Attonitae manibusque uterum celare uolenti: 
<ovid. met. 2.464>"I procul hinc" dixit "nec sacros pollue fontis," 
<ovid. met. 2.465> Cynthia deque suo iussit secedere coetu. 
<ovid. met. 2.466> Senserat hoc olim magni matrona Tonantis 
<ovid. met. 2.467> Distuleratque graues in idonea tempora poenas. 
<ovid. met. 2.468> Causa morae nulla est et iam puer Arcas (id ipsum 
<ovid. met. 2.469> Indoluit Iuno) fuerat de paelice natus. 
<ovid. met. 2.470> Quo simul obuertit saeuam cum lumine mentem: 
<ovid. met. 2.471>"Scilicet hoc etiam restabat, adultera," dixit 
<ovid. met. 2.472>"Vt fecunda fores fieretque iniuria partu 
<ovid. met. 2.473> Nota Iouisque mei testatum dedecus esset. 
<ovid. met. 2.474> Haud impune feres; adimam tibi namque figuram 
<ovid. met. 2.475> Qua tibi quaque places nostro, importuna, marito. 
<ovid. met. 2.476> Dixit et aduersam prensis a fronte capillis 
<ovid. met. 2.477> Strauit humi pronam. tendebat bracchia supplex; 
<ovid. met. 2.478> Bracchia coeperunt nigris horrescere uillis 
<ovid. met. 2.479> Curuarique manus et aduncos crescere in unguis 
<ovid. met. 2.480> Officioque pedum fungi laudataque quondam 
<ovid. met. 2.481> Ora Ioui lato fieri deformia rictu. 
<ovid. met. 2.482> Neue preces animos et uerba precantia flectant, 
<ovid. met. 2.483> Posse loqui eripitur; uox iracunda minaxque 
<ovid. met. 2.484> Plenaque terroris rauco de gutture fertur. 
<ovid. met. 2.485> Mens antiqua manet (facta quoque mansit in ursa) 
<ovid. met. 2.486> Assiduoque suos gemitu testata dolores 
<ovid. met. 2.487> Qualescumque manus ad caelum et sidera tollit 
<ovid. met. 2.488> Ingratumque Iouem, nequeat cum dicere, sentit. 
<ovid. met. 2.489> A! quotiens, sola non ausa quiescere silua, 
<ovid. met. 2.490> Ante domum quondamque suis errauit in agris! 
<ovid. met. 2.491> A! quotiens per saxa canum latratibus acta est 
<ovid. met. 2.492> Venatrixque metu uenantum territa fugit! 
<ovid. met. 2.493> Saepe feris latuit uisis, oblita quid esset, 
<ovid. met. 2.494> Vrsaque conspectos in montibus horruit ursos 
<ovid. met. 2.495> Pertimuitque lupos, quamuis pater esset in illis. 
<ovid. met. 2.496> Ecce, Lycaoniae proles ignara parentis, 
<ovid. met. 2.497> Arcas adest, ter quinque fere natalibus actis; 
<ovid. met. 2.498> Dumque feras sequitur, dum saltus eligit aptos 
<ovid. met. 2.499> Nexilibusque plagis siluas Erymanthidas ambit, 
<ovid. met. 2.500> Incidit in matrem, quae restitit Arcade uiso 
<ovid. met. 2.501> Et cognoscenti similis fuit; ille refugit 
<ovid. met. 2.502> Immotosque oculos in se sine fine tenentem 
<ovid. met. 2.503> Nescius extimuit propiusque accedere auenti 
<ovid. met. 2.504> Vulnifico fuerat fixurus pectora telo. 
<ovid. met. 2.505> Arcuit omnipotens pariterque ipsosque nefasque 
<ovid. met. 2.506> Sustulit et pariter raptos per inania uento 
<ovid. met. 2.507> Imposuit caelo uicinaque sidera fecit. 
<ovid. met. 2.508> Intumuit Iuno, postquam inter sidera paelex 
<ovid. met. 2.509> Fulsit et ad canam descendit in aequora Tethyn 
<ovid. met. 2.510> Oceanumque senem, quorum reuerentia mouit 
<ovid. met. 2.511> Saepe deos, causamque uiae scitantibus infit: 
<ovid. met. 2.512>"Quaeritis aetheriis quare regina deorum 
<ovid. met. 2.513> Sedibus hic adsim? pro me tenet altera caelum. 
<ovid. met. 2.514> Mentior, obscurum nisi nox cum fecerit orbem, 
<ovid. met. 2.515> Nuper honoratas summo, mea uulnera, caelo 
<ovid. met. 2.516> Videritis stellas illic, ubi circulus axem 
<ovid. met. 2.517> Vltimus extremum spatioque breuissimus ambit. 
<ovid. met. 2.518> Est uero quis qui Iunonem laedere nolit 
<ovid. met. 2.519> Offensamque tremat, quae prosum sola nocendo? 
<ovid. met. 2.520> O ego quantum egi! quam uasta potentia nostra est 
<ovid. met. 2.521> Esse hominem uetui, facta est dea. sic ego poenas 
<ovid. met. 2.522> Sontibus impono, sic est mea magna potestas. 
<ovid. met. 2.523> Vindicet antiquam faciem uultusque ferinos 
<ovid. met. 2.524> Detrahat, Argolica quod in ante Phoronide fecit! 
<ovid. met. 2.525> Cur non et pulsa ducit Iunone meoque 
<ovid. met. 2.526> Collocat in thalamo socerumque Lycaona sumit? 
<ovid. met. 2.527> At uos si laesae tangit contemptus alumnae, 
<ovid. met. 2.528> Gurgite caeruleo Septem prohibete triones 
<ovid. met. 2.529> Sideraque in caelo stupri mercede recepta 
<ovid. met. 2.530> Pellite, ne puro tingatur in aequore paelex." 
<ovid. met. 2.531> Di maris adnuerant; habili Saturnia curru 
<ovid. met. 2.532> Ingreditur liquidum pauonibus aethera pictis, 
<ovid. met. 2.533> Tam nuper pictis caeso pauonibus Argo 
<ovid. met. 2.534> Quam tu nuper eras, cum candidus ante fuisses, 
<ovid. met. 2.535> Corue loquax, subito nigrantis uersus in alas. 
<ovid. met. 2.536> Nam fuit haec quondam niueis argentea pennis 
<ovid. met. 2.537> Ales, ut aequaret totas sine labe columbas 
<ovid. met. 2.538> Nec seruaturis uigili Capitolia uoce 
<ovid. met. 2.539> Cederet anseribus nec amanti flumina cygno. 
<ovid. met. 2.540> Lingua fuit damno; lingua faciente loquaci, 
<ovid. met. 2.541> Qui color albus erat nunc est contrarius albo. 
<ovid. met. 2.542> Pulchrior in tota quam Larissaea Coronis 
<ovid. met. 2.543> Non fuit Haemonia; placuit tibi, Delphice, certe, 
<ovid. met. 2.544> Dum uel casta fuit uel inobseruata; sed ales 
<ovid. met. 2.545> Sensit adulterium Phoebeius utque latentem 
<ovid. met. 2.546> Detegeret culpam, non exorabilis index 
<ovid. met. 2.547> Ad dominum tendebat iter; quem garrula motis 
<ovid. met. 2.548> Consequitur pennis, scitetur ut omnia, cornix 
<ovid. met. 2.549> Auditaque uiae causa: "non utile carpis" 
<ovid. met. 2.550> Inquit "iter; ne sperne meae praesagia linguae. 
<ovid. met. 2.551> Quid fuerim quid simque uide, meritumque require; 
<ovid. met. 2.552> Inuenies nocuisse fidem. Nam tempore quodam 
<ovid. met. 2.553> Pallas Erichthonium, prolem sine matre creatam, 
<ovid. met. 2.554> Clauserat Actaeo texta de uimine cista 
<ovid. met. 2.555> Virginibusque tribus gemino de Cecrope natis 
<ovid. met. 2.556> Et legem dederat, sua ne secreta uiderent. 
<ovid. met. 2.557> Abdita fronde leui densa speculabar ab ulmo 
<ovid. met. 2.558> Quid facerent; commissa duae sine fraude tuentur, 
<ovid. met. 2.559> Pandrosos atque Herse; timidas uocat una sorores 
<ovid. met. 2.560> Aglauros nodosque manu diducit et intus 
<ovid. met. 2.561> Infantemque uident apporrectumque draconem. 
<ovid. met. 2.562> Acta deae refero; pro quo mihi gratia talis 
<ovid. met. 2.563> Redditur ut dicar tutela pulsa Mineruae 
<ovid. met. 2.564> Et ponar post noctis auem. mea poena uolucres 
<ovid. met. 2.565> Admonuisse potest ne uoce pericula quaerant. 
<ovid. met. 2.566> At, puto, non ultro nec quicquam tale rogantem 
<ovid. met. 2.567> Me petiit! ipsa licet hoc a Pallade quaeras; 
<ovid. met. 2.568> Quamuis irata est, non hoc irata negabit. 
<ovid. met. 2.569> Nam me Phocaica clarus tellure Coroneus, 
<ovid. met. 2.570> Nota loquor, genuit fueramque ego regia uirgo 
<ovid. met. 2.571> Diuitibusque procis, ne me contemne, petebar. 
<ovid. met. 2.572> Forma mihi nocuit; nam cum per litora lentis 
<ovid. met. 2.573> Passibus, ut soleo, summa spatiarer harena, 
<ovid. met. 2.574> Vidit et incaluit pelagi deus; utque precando 
<ovid. met. 2.575> Tempora cum blandis absumpsit inania uerbis, 
<ovid. met. 2.576> Vim parat et sequitur. Fugio densumque relinquo 
<ovid. met. 2.577> Litus et in molli nequiquam lassor harena 
<ovid. met. 2.578> Inde deos hominesque uoco nec contigit ullum 
<ovid. met. 2.579> Vox mea mortalem; mota est pro uirgine uirgo 
<ovid. met. 2.580> Auxiliumque tulit. tendebam bracchia caelo; 
<ovid. met. 2.581> Bracchia coeperunt leuibus nigrescere pennis. 
<ovid. met. 2.582> Reicere ex umeris uestem molibar; at illa 
<ovid. met. 2.583> Pluma erat inque cutem radices egerat imas. 
<ovid. met. 2.584> Plangere nuda meis conabar pectora palmis; 
<ovid. met. 2.585> Sed neque iam palmas nec pectora nuda gerebam. 
<ovid. met. 2.586> Currebam nec, ut ante, pedes retinebat harena, 
<ovid. met. 2.587> Sed summa tollebar humo. mox acta per auras 
<ovid. met. 2.588> Euehor et data sum comes inculpata Mineruae. 
<ovid. met. 2.589> Quid tamen hoc prodest, si diro facta uolucris 
<ovid. met. 2.590> Crimine Nyctimene nostro successit honori? 
<ovid. met. 2.591> An, quae per totam res est notissima Lesbon, 
<ovid. met. 2.592> Non audita tibi est, patrium temerasse cubile 
<ovid. met. 2.593> Nyctimenen? Auis illa quidem, sed conscia culpae 
<ovid. met. 2.594> Conspectum lucemque fugit tenebrisque pudorem 
<ovid. met. 2.595> Celat et a cunctis expellitur aethere toto." 
<ovid. met. 2.596> Talia dicenti: "tibi" ait "reuocamina" coruus 
<ovid. met. 2.597>"Sint precor ista malo; nos uanum spernimus omen. 
<ovid. met. 2.598> Nec coeptum dimittit iter dominoque iacentem 
<ovid. met. 2.599> Cum iuuene Haemonio uidisse Coronida narrat. 
<ovid. met. 2.600> Laurea delapsa est audito crimine amantis 
<ovid. met. 2.601> Et pariter uultusque deo plectrumque colorque 
<ovid. met. 2.602> Excidit; utque animus tumida feruebat ab ira, 
<ovid. met. 2.603> Arma adsueta capit flexumque a cornibus arcum 
<ovid. met. 2.604> Tendit et illa suo totiens cum pectore iuncta 
<ovid. met. 2.605> Indeuitato traiecit pectora telo. 
<ovid. met. 2.606> Icta dedit gemitum tractoque a corpore ferro 
<ovid. met. 2.607> Candida puniceo perfudit membra cruore 
<ovid. met. 2.608> Et dixit: "potui poenas tibi, Phoebe, dedisse, 
<ovid. met. 2.609> Sed peperisse prius; duo nunc moriemur in una." 
<ovid. met. 2.610> Hactenus et pariter uitam cum sanguine fudit; 
<ovid. met. 2.611> Corpus inane animae frigus letale secutum est. 
<ovid. met. 2.612> Paenitet heu! sero poenae crudelis amantem 
<ovid. met. 2.613> Seque quod audierit, quod sic exarserit, odit; 
<ovid. met. 2.614> Odit auem per quam crimen causamque dolendi 
<ovid. met. 2.615> Scire coactus erat nec non arcumque manumque 
<ovid. met. 2.616> Odit cumque manu temeraria tela, sagittas; 
<ovid. met. 2.617> Collapsamque fouet seraque ope uincere fata 
<ovid. met. 2.618> Nititur et medicas exercet inaniter artes. 
<ovid. met. 2.619> Quae postquam frustra temptata rogumque parari 
<ovid. met. 2.620> Vidit et arsuros supremis ignibus artus, 
<ovid. met. 2.621> Tum uero gemitus (neque enim caelestia tingui 
<ovid. met. 2.622> Ora licet lacrimis) alto de corde petitos 
<ovid. met. 2.623> Edidit, haud aliter quam cum, spectante iuuenca, 
<ovid. met. 2.624> Lactentis uituli dextra libratus ab aure 
<ovid. met. 2.625> Tempora discussit claro caua malleus ictu. 
<ovid. met. 2.626> Vt tamen ingratos in pectora fudit odores 
<ovid. met. 2.627> Et dedit amplexus iniustaque iusta peregit, 
<ovid. met. 2.628> Non tulit in cineres labi sua Phoebus eosdem 
<ovid. met. 2.629> Semina, sed natum flammis uteroque parentis 
<ovid. met. 2.630> Eripuit geminique tulit Chironis in antrum 
<ovid. met. 2.631> Sperantemque sibi non falsae praemia linguae 
<ovid. met. 2.632> Inter aues albas uetuit consistere coruum. 
<ovid. met. 2.633> Semifer interea diuinae stirpis alumno 
<ovid. met. 2.634> Laetus erat mixtoque oneri gaudebat honore. 
<ovid. met. 2.635> Ecce uenit rutilis umeros protecta capillis 
<ovid. met. 2.636> Filia Centauri, quam quondam nympha Chariclo 
<ovid. met. 2.637> Fluminis in rapidi ripis enixa uocauit 
<ovid. met. 2.638> Ocyrhoen. Non haec artes contenta paternas 
<ovid. met. 2.639> Edidicisse fuit; fatorum arcana canebat. 
<ovid. met. 2.640> Ergo ubi uaticinos concepit mente furores 
<ovid. met. 2.641> Incaluitque deo, quem clausum pectore habebat, 
<ovid. met. 2.642> Adspicit infantem: "toto"que "salutifer orbi 
<ovid. met. 2.643> Cresce, puer;" dixit "tibi se mortalia saepe 
<ovid. met. 2.644> Corpora debebunt, animas tibi reddere ademptas 
<ovid. met. 2.645> Fas erit idque semel dis indignantibus ausus, 
<ovid. met. 2.646> Posse dare hoc iterum flamma prohibebere auita 
<ovid. met. 2.647> Eque deo corpus fies exsangue deusque, 
<ovid. met. 2.648> Qui modo corpus eras, et bis tua fata nouabis. 
<ovid. met. 2.649> Tu quoque, care pater, nunc immortalis et aeuis 
<ovid. met. 2.650> Omnibus ut maneas, nascendi lege creatus, 
<ovid. met. 2.651> Posse mori cupies, tum cum cruciabere dirae 
<ovid. met. 2.652> Sanguine serpentis per saucia membra recepto; 
<ovid. met. 2.653> Teque ex aeterno patientem numina mortis 
<ovid. met. 2.654> Efficient triplicesque deae tua fila resoluent." 
<ovid. met. 2.655> Restabat fatis aliquid; suspirat ab imis 
<ovid. met. 2.656> Pectoribus lacrimaeque genis labuntur obortae; 
<ovid. met. 2.657> Atque ita: "praeuertunt" inquit "me fata uetorque 
<ovid. met. 2.658> Plura loqui uocisque meae praecluditur usus. 
<ovid. met. 2.659> Non fuerant artes tanti, quae numinis iram 
<ovid. met. 2.660> Contraxere mihi; mallem nescisse futura. 
<ovid. met. 2.661> Iam mihi subduci facies humana uidetur, 
<ovid. met. 2.662> Iam cibus herba placet, iam latis currere campis 
<ovid. met. 2.663> Impetus est; in equam cognataque corpora uertor. 
<ovid. met. 2.664> Tota tamen quare? pater est mihi nempe biformis." 
<ovid. met. 2.665> Talia dicenti pars est extrema querelae 
<ovid. met. 2.666> Intellecta parum confusaque uerba fuerunt; 
<ovid. met. 2.667> Mox nec uerba quidem nec equae sonus ille uidetur, 
<ovid. met. 2.668> Sed simulantis equam; paruoque in tempore certos 
<ovid. met. 2.669> Edidit hinnitus et bracchia mouit in herbas. 
<ovid. met. 2.670> Tum digiti coeunt et quinos alligat ungues 
<ovid. met. 2.671> Perpetuo cornu leuis ungula crescit et oris 
<ovid. met. 2.672> Et colli spatium; longae pars maxima pallae 
<ovid. met. 2.673> Cauda fit, utque uagi crines per colla iacebant, 
<ovid. met. 2.674> In dextras abiere iubas; pariterque nouata est 
<ovid. met. 2.675> Et uox et facies; nomen quoque monstra dedere. 
<ovid. met. 2.676> Flebat opemque tuam frustra Philyreius heros, 
<ovid. met. 2.677> Delphice, poscebat; nam nec rescindere magni 
<ovid. met. 2.678> Iussa Iouis poteras, nec, si rescindere posses, 
<ovid. met. 2.679> Tunc aderas; Elim Messeniaque arua colebas. 
<ovid. met. 2.680> Illud erat tempus quo te pastoria pellis 
<ovid. met. 2.681> Texit onusque fuit baculum siluestre sinistrae, 
<ovid. met. 2.682> Alterius dispar septenis fistula cannis. 
<ovid. met. 2.683> Dumque amor est curae, dum te tua fistula mulcet, 
<ovid. met. 2.684> Incustoditae Pylios memorantur in agros 
<ovid. met. 2.685> Processisse boues; uidet has Atlantide Maia 
<ovid. met. 2.686> Natus et arte sua siluis occultat abactas. 
<ovid. met. 2.687> Senserat hoc furtum nemo nisi notus in illo 
<ovid. met. 2.688> Rure senex; Battum uicinia tota uocabant. 
<ovid. met. 2.689> Diuitis hic saltus herbosaque pascua Nelei 
<ovid. met. 2.690> Nobiliumque greges custos seruabat equarum. 
<ovid. met. 2.691> Hunc timuit blandaque manu seduxit et illi: 
<ovid. met. 2.692>"Quisquis es, hospes," ait "si forte armenta requiret 
<ovid. met. 2.693> Haec aliquis, uidisse nega; neu gratia facto 
<ovid. met. 2.694> Nulla rependatur, nitidam cape praemia uaccam;" 
<ovid. met. 2.695> Et dedit. accepta, uoces has reddidit hospes: 
<ovid. met. 2.696>"Tutus eas; lapis iste prius tua furta loquetur;" 
<ovid. met. 2.697> Et lapidem ostendit. simulat Ioue natus abire; 
<ovid. met. 2.698> Mox redit et uersa pariter cum uoce figura: 
<ovid. met. 2.699>"Rustice, uidisti siquas hoc limite" dixit 
<ovid. met. 2.700>"Ire boues, fer opem furtoque silentia deme; 
<ovid. met. 2.701> Iuncta suo pariter dabitur tibi femina tauro." 
<ovid. met. 2.702> At senior, postquam est merces geminata: "sub illis 
<ovid. met. 2.703> Montibus" inquit "erunt;" et erant sub montibus illis. 
<ovid. met. 2.704> Risit Atlantiades et "me mihi, perfide, prodis? 
<ovid. met. 2.705> Me mihi prodis?" ait; periuraque pectora uertit 
<ovid. met. 2.706> In durum silicem, qui nunc quoque dicitur index, 
<ovid. met. 2.707> Inque nihil merito uetus est infamia saxo. 
<ovid. met. 2.708> Hinc se sustulerat paribus Caducifer alis 
<ovid. met. 2.709> Munychiosque uolans agros gratamque Mineruae 
<ovid. met. 2.710> Despectabat humum cultique arbusta Lycaei. 
<ovid. met. 2.711> Illa forte die castae de more puellae 
<ovid. met. 2.712> Vertice supposito festas in Palladis arces 
<ovid. met. 2.713> Pura coronatis portabant sacra canistris. 
<ovid. met. 2.714> Inde reuertentes deus adspicit ales iterque 
<ovid. met. 2.715> Non agit in rectum, sed in orbem curuat eundem. 
<ovid. met. 2.716> Vt uolucris uisis rapidissima miluus extis, 
<ovid. met. 2.717> Dum timet et densi circumstant sacra ministri, 
<ovid. met. 2.718> Flectitur in gyrum nec longius audet abire 
<ovid. met. 2.719> Spemque suam motis auidus circumuolat alis; 
<ovid. met. 2.720> Sic super Actaeas agilis Cyllenius arces 
<ovid. met. 2.721> Inclinat cursus et easdem circinat auras. 
<ovid. met. 2.722> Quanto splendidior quam cetera sidera fulget 
<ovid. met. 2.723> Lucifer et quanto quam Lucifer aurea Phoebe, 
<ovid. met. 2.724> Tanto uirginibus praestantior omnibus Herse 
<ovid. met. 2.725> Ibat eratque decus pompae comitumque suarum. 
<ovid. met. 2.726> Obstipuit forma Ioue natus et aethere pendens 
<ovid. met. 2.727> Non secus exarsit quam cum Balearica plumbum 
<ovid. met. 2.728> Funda iacit; uolat illud et incandescit eundo 
<ovid. met. 2.729> Et, quos non habuit, sub nubibus inuenit ignis. 
<ovid. met. 2.730> Vertit iter caeloque petit terrena relicto 
<ovid. met. 2.731> Nec se dissimulat; tanta est fiducia formae. 
<ovid. met. 2.732> Quae quamquam iusta est, cura tamen adiuuat illam 
<ovid. met. 2.733> Permulcetque comas chlamydemque, ut pendeat apte, 
<ovid. met. 2.734> Collocat, ut limbus totumque appareat aurum, 
<ovid. met. 2.735> Vt teres in dextra, qua somnos ducit et arcet, 
<ovid. met. 2.736> Virga sit, ut tersis niteant talaria plantis. 
<ovid. met. 2.737> Pars secreta domus ebore et testudine cultos 
<ovid. met. 2.738> Tris habuit thalamos, quorum tu, Pandrose, dextrum, 
<ovid. met. 2.739> Aglauros laeuum, medium possederat Herse. 
<ovid. met. 2.740> Quae tenuit laeuum uenientem prima notauit 
<ovid. met. 2.741> Mercurium nomenque dei scitarier ausa est 
<ovid. met. 2.742> Et causam aduentus. cui sic respondit Atlantis 
<ovid. met. 2.743> Pleionesque nepos: "ego sum, qui iussa per auras 
<ovid. met. 2.744> Verba patris porto; pater est mihi Iuppiter ipse. 
<ovid. met. 2.745> Nec fingam causas; tu tantum fida sorori 
<ovid. met. 2.746> Esse uelis prolisque meae matertera dici. 
<ovid. met. 2.747> Herse causa uiae; faueas oramus amanti." 
<ovid. met. 2.748> Adspicit hunc oculis isdem quibus abdita nuper 
<ovid. met. 2.749> Viderat Aglauros flauae secreta Mineruae 
<ovid. met. 2.750> Proque ministerio magni sibi ponderis aurum 
<ovid. met. 2.751> Postulat; interea tectis excedere cogit. 
<ovid. met. 2.752> Vertit ad hanc torui dea bellica luminis orbem 
<ovid. met. 2.753> Et tanto penitus traxit suspiria motu 
<ovid. met. 2.754> Vt pariter pectus positamque in pectore forti 
<ovid. met. 2.755> Aegida concuteret. subit hanc arcana profana 
<ovid. met. 2.756> Detexisse manu tum cum sine matre creatam 
<ovid. met. 2.757> Lemnicolae stirpem contra data foedera uidit 
<ovid. met. 2.758> Et gratamque deo fore iam gratamque sorori 
<ovid. met. 2.759> Et ditem sumpto, quod auara poposcerat, auro. 
<ovid. met. 2.760> Protinus Inuidiae nigro squalentia tabo 
<ovid. met. 2.761> Tecta petit; domus est imis in uallibus huius 
<ovid. met. 2.762> Abdita, sole carens, non ulli peruia uento, 
<ovid. met. 2.763> Tristis et ignaui plenissima frigoris et quae 
<ovid. met. 2.764> Igne uacet semper, caligine semper abundet. 
<ovid. met. 2.765> Huc ubi peruenit belli metuenda uirago, 
<ovid. met. 2.766> Constitit ante domum, neque enim succedere tectis 
<ovid. met. 2.767> Fas habet, et postes extrema cuspide pulsat. 
<ovid. met. 2.768> Concussae patuere fores; uidet intus edentem 
<ovid. met. 2.769> Vipereas carnes, uitiorum alimenta suorum, 
<ovid. met. 2.770> Inuidiam uisaque oculos auertit. at illa 
<ovid. met. 2.771> Surgit humo pigra semesarumque relinquit 
<ovid. met. 2.772> Corpora serpentum passuque incedit inerti; 
<ovid. met. 2.773> Vtque deam uidit formaque armisque decoram, 
<ovid. met. 2.774> Ingemuit uultumque ima ad suspiria duxit. 
<ovid. met. 2.775> Pallor in ore sedet, macies in corpore toto, 
<ovid. met. 2.776> Nusquam recta acies, liuent rubigine dentes, 
<ovid. met. 2.777> Pectora felle uirent, lingua est suffusa ueneno; 
<ovid. met. 2.778> Risus abest, nisi quem uisi mouere dolores, 
<ovid. met. 2.779> Nec fruitur somno, uigilantibus excita curis, 
<ovid. met. 2.780> Sed uidet ingratos, intabescitque uidendo, 
<ovid. met. 2.781> Successus hominum carpitque et carpitur una 
<ovid. met. 2.782> Suppliciumque suum est. quamuis tamen oderat illam, 
<ovid. met. 2.783> Talibus affata est breuiter Tritonia dictis: 
<ovid. met. 2.784>"Infice tabe tua natarum Cecropis unam. 
<ovid. met. 2.785> Sic opus est; Aglauros ea est." haud plura locuta 
<ovid. met. 2.786> Fugit et impressa tellurem reppulit hasta. 
<ovid. met. 2.787> Illa deam obliquo fugientem lumine cernens 
<ovid. met. 2.788> Murmura parua dedit successurumque Mineruae 
<ovid. met. 2.789> Indoluit baculumque capit, quod spinea totum 
<ovid. met. 2.790> Vincula cingebant, adopertaque nubibus atris, 
<ovid. met. 2.791> Quacumque ingreditur, florentia proterit arua 
<ovid. met. 2.792> Exuritque herbas et summa papauera carpit 
<ovid. met. 2.793> Afflatuque suo populos urbesque domosque 
<ovid. met. 2.794> Polluit; et tandem Tritonida conspicit arcem 
<ovid. met. 2.795> Ingeniis opibusque et festa pace uirentem 
<ovid. met. 2.796> Vixque tenet lacrimas, quia nil lacrimabile cernit. 
<ovid. met. 2.797> Sed postquam thalamos intrauit Cecrope natae, 
<ovid. met. 2.798> Iussa facit pectusque manu ferrugine tincta 
<ovid. met. 2.799> Tangit et hamatis praecordia sentibus implet 
<ovid. met. 2.800> Inspiratque nocens uirus piceumque per ossa 
<ovid. met. 2.801> Dissipat et medio spargit pulmone uenenum. 
<ovid. met. 2.802> Neue mali causae spatium per latius errent, 
<ovid. met. 2.803> Germanam ante oculos fortunatumque sororis 
<ovid. met. 2.804> Coniugium pulchraque deum sub imagine ponit 
<ovid. met. 2.805> Cunctaque magna facit. quibus irritata, dolore 
<ovid. met. 2.806> Cecropis occulto mordetur et anxia nocte, 
<ovid. met. 2.807> Anxia luce gemit lentaque miserrima tabe 
<ovid. met. 2.808> Liquitur, ut glacies incerto saucia sole, 
<ovid. met. 2.809> Felicisque bonis non lenius uritur Herses 
<ovid. met. 2.810> Quam cum spinosis ignis supponitur herbis, 
<ovid. met. 2.811> Quae neque dant flammas lenique tepore cremantur. 
<ovid. met. 2.812> Saepe mori uoluit(==VOLUIT), ne quicquam tale uideret, 
<ovid. met. 2.813> Saepe, uelut crimen, rigido narrare parenti; 
<ovid. met. 2.814> Denique in aduerso uenientem limine sedit 
<ovid. met. 2.815> Exclusura deum. cui blandimenta precesque 
<ovid. met. 2.816> Verbaque iactanti mitissima: "desine;" dixit 
<ovid. met. 2.817>"Hinc ego me non sum nisi te motura repulso." 
<ovid. met. 2.818>"Stemus" ait "pacto" uelox Cyllenius "isto;" 
<ovid. met. 2.819> Caelestique fores uirga patefecit; at illi 
<ovid. met. 2.820> Surgere conanti partes, quascumque sedendo 
<ovid. met. 2.821> Flectitur, ignaua nequeunt grauitate moueri. 
<ovid. met. 2.822> Illa quidem pugnat recto se attollere trunco, 
<ovid. met. 2.823> Sed genuum iunctura riget frigusque per ungues 
<ovid. met. 2.824> Labitur et pallent amisso sanguine uenae; 
<ovid. met. 2.825> Vtque malum late solet immedicabile cancer 
<ovid. met. 2.826> Serpere et illaesas uitiatis addere partes, 
<ovid. met. 2.827> Sic letalis hiems paulatim in pectora uenit 
<ovid. met. 2.828> Vitalesque uias et respiramina clusit; 
<ovid. met. 2.829> Nec conata loqui est nec, si conata fuisset, 
<ovid. met. 2.830> Vocis habebat iter; saxum iam colla tenebat 
<ovid. met. 2.831> Oraque duruerant signumque exsangue sedebat; 
<ovid. met. 2.832> Nec lapis albus erat; sua mens infecerat illam. 
<ovid. met. 2.833> Has ubi uerborum poenas mentisque profanae 
<ovid. met. 2.834> Cepit Atlantiades, dictas a Pallade terras 
<ovid. met. 2.835> Linquit et ingreditur iactatis aethera pennis. 
<ovid. met. 2.836> Seuocat hinc genitor nec causam fassus amoris: 
<ovid. met. 2.837>"Fide minister" ait "iussorum, nate, meorum, 
<ovid. met. 2.838> Pelle moram solitoque celer delabere cursu 
<ovid. met. 2.839> Quaeque tuam matrem tellus a parte sinistra 
<ovid. met. 2.840> Suspicit (indigenae Sidonida nomine dicunt), 
<ovid. met. 2.841> Hanc pete, quodque procul montano gramine pasci 
<ovid. met. 2.842> Armentum regale uides, ad litora uerte". 
<ovid. met. 2.843> Dixit et expulsi iamdudum monte iuuenci 
<ovid. met. 2.844> Litora iussa petunt, ubi magni filia regis 
<ovid. met. 2.845> Ludere uirginibus Tyriis comitata solebat. 
<ovid. met. 2.846> Non bene conueniunt nec in una sede morantur 
<ovid. met. 2.847> Maiestas et amor; sceptri grauitate relicta, 
<ovid. met. 2.848> Ille pater rectorque deum, cui dextra trisulcis 
<ovid. met. 2.849> Ignibus armata est, qui nutu concutit orbem, 
<ovid. met. 2.850> Induitur faciem tauri mixtusque iuuencis 
<ovid. met. 2.851> Mugit et in teneris formosus obambulat herbis. 
<ovid. met. 2.852> Quippe color niuis est, quam nec uestigia duri 
<ovid. met. 2.853> Calcauere pedis nec soluit aquaticus Auster. 
<ovid. met. 2.854> Colla toris exstant, armis palearia pendent; 
<ovid. met. 2.855> Cornua parua quidem, sed quae contendere possis 
<ovid. met. 2.856> Facta manu puraque magis perlucida gemma. 
<ovid. met. 2.857> Nullae in fronte minae nec formidabile lumen; 
<ovid. met. 2.858> Pacem uultus habet. miratur Agenore nata 
<ovid. met. 2.859> Quod tam formosus, quod proelia nulla minetur; 
<ovid. met. 2.860> Sed quamuis mitem, metuit contingere primo. 
<ovid. met. 2.861> Mox adit et flores ad candida porrigit ora. 
<ovid. met. 2.862> Gaudet amans et, dum ueniat sperata uoluptas, 
<ovid. met. 2.863> Oscula dat manibus; uix iam, uix cetera differt. 
<ovid. met. 2.864> Et nunc alludit uiridique exsultat in herba 
<ovid. met. 2.865> Nunc latus in fuluis niueum deponit harenis; 
<ovid. met. 2.866> Paulatimque metu dempto, modo pectora praebet 
<ovid. met. 2.867> Virginea plaudenda manu, modo cornua sertis 
<ovid. met. 2.868> Impedienda nouis. ausa est quoque regia uirgo, 
<ovid. met. 2.869> Nescia quem premeret, tergo considere tauri, 
<ovid. met. 2.870> Cum deus a terra siccoque a litore sensim 
<ovid. met. 2.871> Falsa pedum primo uestigia ponit in undis, 
<ovid. met. 2.872> Inde abit ulterius mediique per aequora ponti 
<ovid. met. 2.873> Fert praedam. pauet haec litusque ablata relictum 
<ovid. met. 2.874> Respicit et dextra cornum tenet, altera dorso 
<ovid. met. 2.875> Imposita est; tremulae sinuantur flamine uestes. 
<ovid. met. 4.1> At non Alcithoe Minyeias orgia censet 
<ovid. met. 4.2> Accipienda dei, sed adhuc temeraria Bacchum 
<ovid. met. 4.3> Progeniem negat esse Iouis sociasque sorores 
<ovid. met. 4.4> Impietatis habet. festum celebrare sacerdos 
<ovid. met. 4.5> Immunesque operum famulas dominasque suorum 
<ovid. met. 4.6> Pectora pelle tegi, crinalis soluere uittas, 
<ovid. met. 4.7> Serta coma, manibus frondentis sumere thyrsos 
<ovid. met. 4.8> Iusserat et saeuam laesi fore numinis iram 
<ovid. met. 4.9> Vaticinatus erat. parent matresque nurusque 
<ovid. met. 4.10> Telasque calathosque infectaque pensa reponunt 
<ovid. met. 4.11> Turaque dant Bacchumque uocant Bromiumque Lyaeumque(==LYA.E.UMQVE) 
<ovid. met. 4.12> Ignigenamque satumque iterum solumque bimatrem; 
<ovid. met. 4.13> Additur his Nyseus indetonsusque Thyoneus 
<ovid. met. 4.14> Et cum Lenaeo genialis consitor uuae 
<ovid. met. 4.15> Nycteliusque Eleleusque parens et Iacchus et Euhan 
<ovid. met. 4.16> Et quae praeterea per Graias plurima gentes 
<ovid. met. 4.17> Nomina, Liber, habes; tibi enim inconsumpta iuuenta est, 
<ovid. met. 4.18> Tu puer aeternus, tu formosissimus alto 
<ovid. met. 4.19> Conspiceris caelo; tibi, cum sine cornibus adstas, 
<ovid. met. 4.20> Virgineum caput est; Oriens tibi uictus adusque 
<ovid. met. 4.21> Decolor extremo qua cingitur India Gange; 
<ovid. met. 4.22> Penthea tu, uenerande, bipenniferumque Lycurgum 
<ovid. met. 4.23> Sacrilegos mactas Tyrrhenaque mittis in aequor 
<ovid. met. 4.24> Corpora; tu biiugum pictis insignia frenis 
<ovid. met. 4.25> Colla premis lyncum; Bacchae Satyrique sequuntur 
<ovid. met. 4.26> Quique senex ferula titubantis ebrius artus 
<ovid. met. 4.27> Sustinet et pando non fortiter haeret asello. 
<ovid. met. 4.28> Quacumque ingrederis, clamor iuuenalis et una 
<ovid. met. 4.29> Femineae uoces impulsaque tympana palmis 
<ovid. met. 4.30> Concauaque aera sonant longoque foramine buxus. 
<ovid. met. 4.31> Placatus mitisque rogant Ismenides adsis 
<ovid. met. 4.32> Iussaque sacra colunt; solae Minyeides intus 
<ovid. met. 4.33> Intempestiua turbantes festa Minerua 
<ovid. met. 4.34> Aut ducunt lanas, aut stamina pollice uersant, 
<ovid. met. 4.35> Aut haerent telae famulasque laboribus urgent. 
<ovid. met. 4.36> E quibus una leui deducens pollice filum: 
<ovid. met. 4.37>"Dum cessant aliae commentaque sacra frequentant, 
<ovid. met. 4.38> Nos quoque, quas Pallas, melior dea, detinet," inquit 
<ovid. met. 4.39>"Vtile opus manuum uario sermone leuemus 
<ovid. met. 4.40> Perque uices aliquid, quod tempora longa uideri 
<ovid. met. 4.41> Non sinat, in medium uacuas referamus ad aures. 
<ovid. met. 4.42> Dicta probant primamque iubent narrare sorores. 
<ovid. met. 4.43> Illa quid e multis referat (nam plurima norat) 
<ovid. met. 4.44> Cogitat et dubia est de te, Babylonia, narret, 
<ovid. met. 4.45> Derceti, quam uersa squamis uelantibus artus 
<ovid. met. 4.46> Stagna Palaestini credunt celebrasse figura; 
<ovid. met. 4.47> An magis ut sumptis illius filia pennis 
<ovid. met. 4.48> Extremos albis in turribus egerit annos; 
<ovid. met. 4.49> Nais an ut cantu nimiumque potentibus herbis 
<ovid. met. 4.50> Verterit in tacitos iuuenalia corpora pisces, 
<ovid. met. 4.51> Donec idem passa est; an, quae poma alba ferebat, 
<ovid. met. 4.52> Vt nunc nigra ferat contactu sanguinis arbor. 
<ovid. met. 4.53> Hoc placet; haec quoniam uulgaris fabula non est, 
<ovid. met. 4.54> Talibus orsa modis, lana sua fila sequente. 
<ovid. met. 4.55>"Pyramus et Thisbe, iuuenum pulcherrimus alter, 
<ovid. met. 4.56> Altera, quas Oriens habuit, praelata puellis, 
<ovid. met. 4.57> Contiguas tenuere domos, ubi dicitur altam 
<ovid. met. 4.58> Coctilibus muris cinxisse Semiramis urbem. 
<ovid. met. 4.59> Notitiam primosque gradus uicinia fecit; 
<ovid. met. 4.60> Tempore creuit amor; taedae quoque iure coissent, 
<ovid. met. 4.61> Sed uetuere patres; quod non potuere uetare, 
<ovid. met. 4.62> Ex aequo captis ardebant mentibus ambo. 
<ovid. met. 4.63> Conscius omnis abest; nutu signisque loquuntur, 
<ovid. met. 4.64> Quoque magis tegitur, tectus magis aestuat ignis. 
<ovid. met. 4.65> Fissus erat tenui rima, quam duxerat olim, 
<ovid. met. 4.66> Cum fieret, paries domui communis utrique. 
<ovid. met. 4.67> Id uitium, nulli per saecula longa notatum 
<ovid. met. 4.68>(Quid non sentit amor?), primi uidistis, amantes, 
<ovid. met. 4.69> Et uocis fecistis iter; tutaeque per illud 
<ovid. met. 4.70> Murmure blanditiae minimo transire solebant. 
<ovid. met. 4.71> Saepe, ubi constiterant hinc Thisbe, Pyramus illinc, 
<ovid. met. 4.72> Inque uices fuerat captatus anhelitus oris: 
<ovid. met. 4.73>"Inuide" dicebant "paries, quid amantibus obstas? 
<ovid. met. 4.74> Quantum erat ut sineres toto nos corpore iungi, 
<ovid. met. 4.75> Aut, hoc si nimium est, uel ad oscula danda pateres? 
<ovid. met. 4.76> Nec sumus ingrati; tibi nos debere fatemur 
<ovid. met. 4.77> Quod datus est uerbis ad amicas transitus aures. 
<ovid. met. 4.78> Talia diuersa nequiquam sede locuti 
<ovid. met. 4.79> Sub noctem dixere uale, partique dedere 
<ovid. met. 4.80> Oscula quisque suae non peruenientia contra. 
<ovid. met. 4.81> Postera nocturnos aurora remouerat ignes 
<ovid. met. 4.82> Solque pruinosas radiis siccauerat herbas; 
<ovid. met. 4.83> Ad solitum coiere locum. Tum murmure paruo 
<ovid. met. 4.84> Multa prius questi, statuunt ut nocte silenti 
<ovid. met. 4.85> Fallere custodes foribusque excedere temptent 
<ovid. met. 4.86> Cumque domo exierint, urbis quoque tecta relinquant; 
<ovid. met. 4.87> Neue sit errandum lato spatiantibus aruo, 
<ovid. met. 4.88> Conueniant ad busta Nini lateantque sub umbra 
<ovid. met. 4.89> Arboris; arbor ibi niueis uberrima pomis, 
<ovid. met. 4.90> Ardua morus, erat, gelido contermina fonti. 
<ovid. met. 4.91> Pacta placent; et lux, tarde discedere uisa, 
<ovid. met. 4.92> Praecipitatur aquis et aquis nox exit ab isdem. 
<ovid. met. 4.93> Callida per tenebras, uersato cardine, Thisbe 
<ovid. met. 4.94> Egreditur fallitque suos adopertaque uultum 
<ovid. met. 4.95> Peruenit ad tumulum dictaque sub arbore sedit; 
<ovid. met. 4.96> Audacem faciebat amor. uenit ecce recenti 
<ovid. met. 4.97> Caede leaena boum spumantis oblita rictus, 
<ovid. met. 4.98> Depositura sitim uicini fontis in unda. 
<ovid. met. 4.99> Quam procul ad lunae radios Babylonia Thisbe 
<ovid. met. 4.100> Vidit et obscurum timido pede fugit in antrum; 
<ovid. met. 4.101> Dumque fugit, tergo uelamina lapsa reliquit. 
<ovid. met. 4.102> Vt lea saeua sitim multa compescuit unda, 
<ovid. met. 4.103> Dum redit in siluas, inuentos forte sine ipsa 
<ovid. met. 4.104> Ore cruentato tenues laniauit amictus. 
<ovid. met. 4.105> Serius egressus uestigia uidit in alto 
<ovid. met. 4.106> Puluere certa ferae totoque expalluit ore 
<ovid. met. 4.107> Pyramus; ut uero uestem quoque sanguine tinctam 
<ovid. met. 4.108> Repperit: "una duos" inquit "nox perdet amantes; 
<ovid. met. 4.109> E quibus illa fuit longa dignissima uita, 
<ovid. met. 4.110> Nostra nocens anima est; ego te, miseranda, peremi, 
<ovid. met. 4.111> In loca plena metus qui iussi nocte uenires 
<ovid. met. 4.112> Nec prior huc ueni. nostrum diuellite corpus 
<ovid. met. 4.113> Et scelerata fero consumite uiscera morsu, 
<ovid. met. 4.114> O quicumque sub hac habitatis rupe, leones. 
<ovid. met. 4.115> Sed timidi est optare necem." uelamina Thisbes 
<ovid. met. 4.116> Tollit et ad pactae secum fert arboris umbram 
<ovid. met. 4.117> Vtque dedit notae lacrimas, dedit oscula uesti: 
<ovid. met. 4.118>"Accipe nunc" inquit "nostri quoque sanguinis haustus." 
<ovid. met. 4.119> Quoque erat accinctus, demisit in ilia ferrum, 
<ovid. met. 4.120> Nec mora, feruenti moriens e uulnere traxit 
<ovid. met. 4.121> Et iacuit resupinus humo; cruor emicat alte, 
<ovid. met. 4.122> Non aliter quam cum uitiato fistula plumbo 
<ovid. met. 4.123> Scinditur et tenui stridente foramine longas 
<ovid. met. 4.124> Eiaculatur aquas atque ictibus aera rumpit. 
<ovid. met. 4.125> Arborei fetus adspergine caedis in atram 
<ovid. met. 4.126> Vertuntur faciem madefactaque sanguine radix 
<ovid. met. 4.127> Purpureo tingit pendentia mora colore. 
<ovid. met. 4.128> Ecce metu nondum posito, ne fallat amantem, 
<ovid. met. 4.129> Illa redit iuuenemque oculis animoque requirit 
<ovid. met. 4.130> Quantaque uitarit narrare pericula gestit; 
<ovid. met. 4.131> Vtque locum et uisa cognoscit in arbore formam, 
<ovid. met. 4.132> Sic facit incertam pomi color; haeret, an haec sit. 
<ovid. met. 4.133> Dum dubitat, tremebunda uidet pulsare cruentum 
<ovid. met. 4.134> Membra solum retroque pedem tulit oraque buxo 
<ovid. met. 4.135> Pallidiora gerens, exhorruit aequoris instar, 
<ovid. met. 4.136> Quod tremit, exigua cum summum stringitur aura. 
<ovid. met. 4.137> Sed postquam remorata suos cognouit amores, 
<ovid. met. 4.138> Percutit indignos claro plangore lacertos 
<ovid. met. 4.139> Et laniata comas amplexaque corpus amatum 
<ovid. met. 4.140> Vulnera suppleuit lacrimis fletumque cruori 
<ovid. met. 4.141> Miscuit et gelidis in uultibus oscula figens: 
<ovid. met. 4.142>"Pyrame" clamauit "quis te mihi casus ademit? 
<ovid. met. 4.143> Pyrame, responde; tua te carissima Thisbe 
<ovid. met. 4.144> Nominat; exaudi uultusque attolle iacentis." 
<ovid. met. 4.145> Ad nomen Thisbes oculos iam morte grauatos 
<ovid. met. 4.146> Pyramus erexit uisaque recondidit illa. 
<ovid. met. 4.147> Quae postquam uestemque suam cognouit et ense 
<ovid. met. 4.148> Vidit ebur uacuum: "tua te manus" inquit "amorque 
<ovid. met. 4.149> Perdidit, infelix! est et mihi fortis in unum 
<ovid. met. 4.150> Hoc manus, est et amor; dabit hic in uulnera uires. 
<ovid. met. 4.151> Persequar exstinctum letique miserrima dicar 
<ovid. met. 4.152> Causa comesque tui; quique a me morte reuelli 
<ovid. met. 4.153> Heu! sola poteras, poteris nec morte reuelli. 
<ovid. met. 4.154> Hoc tamen amborum uerbis estote rogati, 
<ovid. met. 4.155> O multum miseri, meus illiusque parentes, 
<ovid. met. 4.156> Vt quos certus amor, quos hora nouissima iunxit, 
<ovid. met. 4.157> Componi tumulo non inuideatis eodem. 
<ovid. met. 4.158> At tu, quae ramis arbor miserabile corpus 
<ovid. met. 4.159> Nunc tegis unius, mox es tectura duorum, 
<ovid. met. 4.160> Signa tene caedis pullosque et luctibus aptos 
<ovid. met. 4.161> Semper habe fetus, gemini monumenta cruoris." 
<ovid. met. 4.162> Dixit et aptato pectus mucrone sub imum 
<ovid. met. 4.163> Incubuit ferro, quod adhuc a caede tepebat. 
<ovid. met. 4.164> Vota tamen tetigere deos, tetigere parentes; 
<ovid. met. 4.165> Nam color in pomo est, ubi permaturuit, ater, 
<ovid. met. 4.166> Quodque rogis superest, una requiescit in urna." 
<ovid. met. 4.167> Desierat; mediumque fuit breue tempus et orsa est 
<ovid. met. 4.168> Dicere Leuconoe; uocem tenuere sorores. 
<ovid. met. 4.169>"Hunc quoque, siderea qui temperat omnia luce, 
<ovid. met. 4.170> Cepit amor Solem; Solis referemus amores. 
<ovid. met. 4.171> Primus adulterium Veneris cum Marte putatur 
<ovid. met. 4.172> Hic uidisse deus; uidet hic deus omnia primus. 
<ovid. met. 4.173> Indoluit facto Iunonigenaeque marito 
<ovid. met. 4.174> Furta tori furtique locum monstrauit. at illi 
<ovid. met. 4.175> Et mens et quod opus fabrilis dextra tenebat 
<ovid. met. 4.176> Excidit; extemplo graciles ex aere catenas 
<ovid. met. 4.177> Retiaque et laqueos, quae lumina fallere possent, 
<ovid. met. 4.178> Elimat; non illud opus tenuissima uincant 
<ovid. met. 4.179> Stamina, non summo quae pendet aranea tigno; 
<ovid. met. 4.180> Vtque leuis tactus momentaque parua sequantur 
<ovid. met. 4.181> Efficit et lecto circumdata collocat apte. 
<ovid. met. 4.182> Vt uenere torum coniunx et adulter in unum, 
<ovid. met. 4.183> Arte uiri uinclisque noua ratione paratis 
<ovid. met. 4.184> In mediis ambo deprensi amplexibus haerent. 
<ovid. met. 4.185> Lemnius extemplo ualuas patefecit eburnas 
<ovid. met. 4.186> Admisitque deos; illi iacuere ligati 
<ovid. met. 4.187> Turpiter; atque aliquis de dis non tristibus optat 
<ovid. met. 4.188> Sic fieri turpis; superi risere diuque 
<ovid. met. 4.189> Haec fuit in toto notissima fabula caelo. 
<ovid. met. 4.190> Exigit indicii memorem Cythereia poenam 
<ovid. met. 4.191> Inque uices illum, tectos qui laesit amores, 
<ovid. met. 4.192> Laedit amore pari. quid nunc, Hyperione nate, 
<ovid. met. 4.193> Forma colorque tibi radiataque lumina prosunt? 
<ovid. met. 4.194> Nempe tuis omnes qui terras ignibus uris, 
<ovid. met. 4.195> Vreris igne nouo; quique omnia cernere debes, 
<ovid. met. 4.196> Leucothoen spectas et uirgine figis in una, 
<ovid. met. 4.197> Quos mundo debes, oculos. modo surgis Eoo 
<ovid. met. 4.198> Temperius caelo, modo serius incidis undis 
<ovid. met. 4.199> Spectandique mora brumalis porrigis horas; 
<ovid. met. 4.200> Deficis interdum uitiumque in lumina mentis 
<ovid. met. 4.201> Transit et obscurus mortalia pectora terres. 
<ovid. met. 4.202> Nec, tibi quod lunae terris propioris imago 
<ovid. met. 4.203> Obstiterit, palles; facit hunc amor iste colorem. 
<ovid. met. 4.204> Diligis hanc unam; nec te Clymeneque Rhodosque 
<ovid. met. 4.205> Nec tenet Aeaeae genetrix pulcherrima Circes 
<ovid. met. 4.206> Quaeque tuos Clytie quamuis despecta petebat 
<ovid. met. 4.207> Concubitus ipsoque illo graue uulnus habebat 
<ovid. met. 4.208> Tempore; Leucothoe multarum obliuia fecit, 
<ovid. met. 4.209> Gentis odoriferae quam formosissima partu 
<ovid. met. 4.210> Edidit Eurynome; sed postquam filia creuit, 
<ovid. met. 4.211> Quam mater cunctas, tam matrem filia uicit. 
<ovid. met. 4.212> Rexit Achaemenias urbes pater Orchamus isque 
<ovid. met. 4.213> Septimus a prisco numeratur origine Belo. 
<ovid. met. 4.214> Axe sub Hesperio sunt pascua Solis equorum; 
<ovid. met. 4.215> Ambrosiam pro gramine habent; ea fessa diurnis 
<ovid. met. 4.216> Membra ministeriis nutrit reparatque labori. 
<ovid. met. 4.217> Dumque ibi quadripedes caelestia pabula carpunt 
<ovid. met. 4.218> Noxque uicem peragit, thalamos deus intrat amatos 
<ovid. met. 4.219> Versus in Eurynomes faciem genetricis et inter 
<ovid. met. 4.220> Bis sex Leucothoen famulas ad lumina cernit 
<ovid. met. 4.221> Leuia uersato ducentem stamina fuso. 
<ovid. met. 4.222> Ergo ubi ceu mater carae dedit oscula natae, 
<ovid. met. 4.223>"Res" ait "arcana est: famulae, discedite neue 
<ovid. met. 4.224> Eripite arbitrium matri secreta loquendi." 
<ovid. met. 4.225> Paruerant; thalamoque deus sine teste relicto: 
<ovid. met. 4.226>"Ille ego sum" dixit "qui longum metior annum, 
<ovid. met. 4.227> Omnia qui uideo, per quem uidet omnia tellus, 
<ovid. met. 4.228> Mundi oculus. mihi, crede, places." pauet illa metuque 
<ovid. met. 4.229> Et colus et fusi digitis cecidere remissis. 
<ovid. met. 4.230> Ipse timor decuit. Nec longius ille moratus 
<ovid. met. 4.231> In ueram rediit speciem solitumque nitorem; 
<ovid. met. 4.232> At uirgo, quamuis inopino territa uisu, 
<ovid. met. 4.233> Victa nitore dei posita uim passa querella est. 
<ovid. met. 4.234> Inuidit Clytie (neque enim moderatus in illa 
<ovid. met. 4.235> Solis amor fuerat) stimulataque paelicis ira 
<ovid. met. 4.236> Vulgat adulterium diffamatumque parenti 
<ovid. met. 4.237> Indicat. ille ferox immansuetusque precantem 
<ovid. met. 4.238> Tendentemque manus ad lumina Solis et "ille 
<ovid. met. 4.239> Vim tulit inuitae" dicentem defodit alta 
<ovid. met. 4.240> Crudus humo tumulumque super grauis addit harenae. 
<ovid. met. 4.241> Dissipat hunc radiis Hyperione natus iterque 
<ovid. met. 4.242> Dat tibi, qua possis defossos promere uultus; 
<ovid. met. 4.243> Nec tu iam poteras enectum pondere terrae 
<ovid. met. 4.244> Tollere, nympha, caput corpusque exsangue iacebas. 
<ovid. met. 4.245> Nil illo fertur uolucrum moderator equorum 
<ovid. met. 4.246> Post Phaethonteos uidisse dolentius ignes. 
<ovid. met. 4.247> Ille quidem gelidos radiorum uiribus artus, 
<ovid. met. 4.248> Si queat, in uiuum temptat reuocare calorem; 
<ovid. met. 4.249> Sed quoniam tantis fatum conatibus obstat, 
<ovid. met. 4.250> Nectare odorato sparsit corpusque locumque 
<ovid. met. 4.251> Multaque praequestus: "tanges tamen aethera" dixit. 
<ovid. met. 4.252> Protinus imbutum caelesti nectare corpus 
<ovid. met. 4.253> Delicuit terramque suo madefecit odore; 
<ovid. met. 4.254> Virgaque per glebas sensim radicibus actis 
<ovid. met. 4.255> Turea surrexit tumulumque cacumine rupit. 
<ovid. met. 4.256> At Clytien, quamuis amor excusare dolorem 
<ovid. met. 4.257> Indiciumque dolor poterat, non amplius auctor 
<ovid. met. 4.258> Lucis adit Venerisque modum sibi fecit in illa. 
<ovid. met. 4.259> Tabuit ex illo dementer amoribus usa 
<ovid. met. 4.260> Nympharum impatiens et sub Ioue nocte dieque 
<ovid. met. 4.261> Sedit humo nuda nudis incompta capillis 
<ovid. met. 4.262> Perque nouem luces expers undaeque cibique 
<ovid. met. 4.263> Rore mero lacrimisque suis ieiunia pauit 
<ovid. met. 4.264> Nec se mouit humo; tantum spectabat euntis 
<ovid. met. 4.265> Ora dei uultusque suos flectebat ad illum. 
<ovid. met. 4.266> Membra ferunt haesisse solo partemque coloris 
<ovid. met. 4.267> Luridus exsangues pallor conuertit in herbas; 
<ovid. met. 4.268> Est in parte rubor uiolaeque simillimus ora 
<ovid. met. 4.269> Flos tegit; illa suum, quamuis radice tenetur, 
<ovid. met. 4.270> Vertitur ad Solem mutataque seruat amorem." 
<ovid. met. 4.271> Dixerat et factum mirabile ceperat auris; 
<ovid. met. 4.272> Pars fieri potuisse negant, pars omnia ueros 
<ovid. met. 4.273> Posse deos memorant; sed non et Bacchus in illis. 
<ovid. met. 4.274> Poscitur Alcithoe, postquam siluere sorores. 
<ovid. met. 4.275> Quae radio stantis percurrens stamina telae: 
<ovid. met. 4.276>"Vulgatos taceo" dixit "pastoris amores 
<ovid. met. 4.277> Daphnidis Idaei, quem nymphe paelicis ira 
<ovid. met. 4.278> Contulit in saxum; tantus dolor urit amantes; 
<ovid. met. 4.279> Nec loquor ut quondam, naturae iure nouato, 
<ovid. met. 4.280> Ambiguus fuerit modo uir, modo femina Sithon. 
<ovid. met. 4.281> Te quoque, nunc adamas, quondam fidissime paruo, 
<ovid. met. 4.282> Celmi, Ioui largoque satos Curetas ab imbri 
<ovid. met. 4.283> Et Crocon in paruos uersum cum Smilace flores 
<ovid. met. 4.284> Praetereo dulcique animos nouitate tenebo. 
<ovid. met. 4.285> Vnde sit infamis, quare male fortibus undis 
<ovid. met. 4.286> Salmacis eneruet tactosque remolliat artus, 
<ovid. met. 4.287> Discite; causa latet; uis est notissima fontis. 
<ovid. met. 4.288> Mercurio puerum diua Cythereide natum 
<ovid. met. 4.289> Naides Idaeis enutriuere sub antris; 
<ovid. met. 4.290> Cuius erat facies in qua materque paterque 
<ovid. met. 4.291> Cognosci possent; nomen quoque traxit ab illis. 
<ovid. met. 4.292> Is tria cum primum fecit quinquennia, montes 
<ovid. met. 4.293> Deseruit(==DESERUIT) patrios Idaque altrice relicta 
<ovid. met. 4.294> Ignotis errare locis, ignota uidere 
<ovid. met. 4.295> Flumina gaudebat, studio minuente laborem. 
<ovid. met. 4.296> Ille etiam Lycias urbes Lyciaeque propinquos 
<ovid. met. 4.297> Caras adit; uidet hic stagnum lucentis ad imum 
<ovid. met. 4.298> Vsque solum lymphae; non illic canna palustris 
<ovid. met. 4.299> Nec steriles uluae nec acuta cuspide iunci; 
<ovid. met. 4.300> Perspicuus liquor est; stagni tamen ultima uiuo 
<ovid. met. 4.301> Caespite cinguntur semperque uirentibus herbis. 
<ovid. met. 4.302> Nympha colit, sed nec uenatibus apta nec arcus 
<ovid. met. 4.303> Flectere quae soleat nec quae contendere cursu 
<ovid. met. 4.304> Solaque naiadum celeri non nota Dianae. 
<ovid. met. 4.305> Saepe suas illi fama est dixisse sorores: 
<ovid. met. 4.306>"Salmaci, uel iaculum, uel pictas sume pharetras 
<ovid. met. 4.307> Et tua cum duris uenatibus otia misce." 
<ovid. met. 4.308> Nec iaculum sumit nec pictas illa pharetras 
<ovid. met. 4.309> Nec sua cum duris uenatibus otia miscet; 
<ovid. met. 4.310> Sed modo fonte suo formosos perluit artus, 
<ovid. met. 4.311> Saepe Cytoriaco deducit pectine crines 
<ovid. met. 4.312> Et quid se deceat spectatas consulit undas. 
<ovid. met. 4.313> Nunc perlucenti circumdata corpus amictu 
<ovid. met. 4.314> Mollibus aut foliis aut mollibus incubat herbis; 
<ovid. met. 4.315> Saepe legit flores. et tunc quoque forte legebat, 
<ovid. met. 4.316> Cum puerum uidit uisumque optauit habere. 
<ovid. met. 4.317> Nec tamen ante adiit, etsi properabat adire, 
<ovid. met. 4.318> Quam se composuit, quam circumspexit amictus 
<ovid. met. 4.319> Et finxit uultum et meruit formosa uideri. 
<ovid. met. 4.320> Tunc sic orsa loqui: "puer o dignissime credi 
<ovid. met. 4.321> Esse deus, seu tu deus es, potes esse Cupido, 
<ovid. met. 4.322> Siue es mortalis, qui te genuere, beati 
<ovid. met. 4.323> Et frater felix et fortunata profecto, 
<ovid. met. 4.324> Siqua tibi soror est, et quae dedit ubera nutrix; 
<ovid. met. 4.325> Sed longe cunctis longeque beatior illa, 
<ovid. met. 4.326> Siqua tibi sponsa est, siquam dignabere taeda! 
<ovid. met. 4.327> Haec tibi siue aliqua est, mea sit furtiua uoluptas; 
<ovid. met. 4.328> Seu nulla est, ego sim thalamumque ineamus eundem. 
<ovid. met. 4.329> Nais ab his tacuit; pueri rubor ora notauit 
<ovid. met. 4.330>(Nescit enim quid amor); sed et erubuisse decebat. 
<ovid. met. 4.331> Hic color aprica pendentibus arbore pomis 
<ovid. met. 4.332> Aut ebori tincto est aut sub candore rubenti 
<ovid. met. 4.333> Cum frustra resonant aera auxiliaria, lunae. 
<ovid. met. 4.334> Poscenti nymphae sine fine sororia saltem 
<ovid. met. 4.335> Oscula iamque manus ad eburnea colla ferenti: 
<ovid. met. 4.336>"Desinis? an fugio tecumque" ait "ista relinquo?" 
<ovid. met. 4.337> Salmacis extimuit: "loca"que "haec tibi libera trado, 
<ovid. met. 4.338> Hospes," ait simulatque gradu discedere uerso; 
<ovid. met. 4.339> Tum quoque respiciens fruticumque recondita silua 
<ovid. met. 4.340> Delituit flexumque genu submisit. at ille, 
<ovid. met. 4.341> Scilicet ut uacuis et inobseruatus in herbis, 
<ovid. met. 4.342> Huc it et hinc illuc et in alludentibus undis 
<ovid. met. 4.343> Summa pedum taloque tenus uestigia tingit; 
<ovid. met. 4.344> Nec mora, temperie blandarum captus aquarum 
<ovid. met. 4.345> Mollia de tenero uelamina corpore ponit. 
<ovid. met. 4.346> Tum uero placuit nudaeque cupidine formae 
<ovid. met. 4.347> Salmacis exarsit; flagrant quoque lumina nymphae, 
<ovid. met. 4.348> Non aliter quam cum puro nitidissimus orbe 
<ovid. met. 4.349> Opposita speculi referitur imagine Phoebus; 
<ovid. met. 4.350> Vixque moram patitur, uix iam sua gaudia differt, 
<ovid. met. 4.351> Iam cupit amplecti, iam se male continet amens. 
<ovid. met. 4.352> Ille cauis uelox applauso corpore palmis 
<ovid. met. 4.353> Desilit in latices alternaque bracchia ducens 
<ovid. met. 4.354> In liquidis translucet aquis, ut eburnea siquis 
<ovid. met. 4.355> Signa tegat claro uel candida lilia uitro. 
<ovid. met. 4.356>"Vicimus et meus est!" exclamat Nais et, omni 
<ovid. met. 4.357> Veste procul iacta, mediis immittitur undis 
<ovid. met. 4.358> Pugnantemque tenet luctantiaque oscula carpit 
<ovid. met. 4.359> Subiectatque manus inuitaque pectora tangit 
<ovid. met. 4.360> Et nunc hac iuueni, nunc circumfunditur illac. 
<ovid. met. 4.361> Denique nitentem contra elabique uolentem 
<ovid. met. 4.362> Implicat ut serpens quam regia sustinet ales 
<ovid. met. 4.363> Sublimemque rapit; pendens caput illa pedesque 
<ovid. met. 4.364> Alligat et cauda spatiantes implicat alas; 
<ovid. met. 4.365> Vtue solent hederae longos intexere truncos, 
<ovid. met. 4.366> Vtque sub aequoribus deprensum polypus hostem 
<ovid. met. 4.367> Continet ex omni dimissis parte flagellis. 
<ovid. met. 4.368> Perstat Atlantiades sperataque gaudia nymphae 
<ovid. met. 4.369> Denegat; illa premit commissaque corpore toto 
<ovid. met. 4.370> Sicut inhaerebat: "pugnes licet, improbe," dixit 
<ovid. met. 4.371>"Non tamen effugies; ita di iubeatis et istum 
<ovid. met. 4.372> Nulla dies a me nec me deducat ab isto!" 
<ovid. met. 4.373> Vota suos habuere deos; nam mixta duorum 
<ovid. met. 4.374> Corpora iunguntur faciesque inducitur illis 
<ovid. met. 4.375> Vna, uelut, siquis conducat cortice ramos, 
<ovid. met. 4.376> Crescendo iungi pariterque adolescere cernit; 
<ovid. met. 4.377> Sic ubi complexu coierunt membra tenaci, 
<ovid. met. 4.378> Nec duo sunt sed forma duplex, nec femina dici 
<ovid. met. 4.379> Nec puer ut possit; neutrumque(==NE-U-TRUMQVE) et utrumque uidetur. 
<ovid. met. 4.380> Ergo ubi se liquidas, quo uir descenderat, undas 
<ovid. met. 4.381> Semimarem fecisse uidet mollitaque in illis 
<ovid. met. 4.382> Membra, manus tendens, sed iam non uoce uirili, 
<ovid. met. 4.383> Hermaphroditus ait: "nato date munera uestro, 
<ovid. met. 4.384> Et pater et genetrix, amborum nomen habenti; 
<ovid. met. 4.385> Quisquis in hos fontes uir uenerit, exeat inde 
<ovid. met. 4.386> Semiuir et tactis subito mollescat in undis." 
<ovid. met. 4.387> Motus uterque parens nati rata uerba biformis 
<ovid. met. 4.388> Fecit et incesto fontem medicamine tinxit. 
<ovid. met. 4.389> Finis erat dictis; et adhuc Minyeia proles 
<ovid. met. 4.390> Vrget opus spernitque deum festumque profanat, 
<ovid. met. 4.391> Tympana cum subito non apparentia raucis 
<ovid. met. 4.392> Obstrepuere sonis et adunco tibia cornu 
<ovid. met. 4.393> Tinnulaque aera sonant et olent murraeque crocique; 
<ovid. met. 4.394> Resque fide maior, coepere uirescere telae 
<ovid. met. 4.395> Inque hederae faciem pendens frondescere uestis. 
<ovid. met. 4.396> Pars abit in uites et quae modo fila fuerunt 
<ovid. met. 4.397> Palmite mutantur; de stamine pampinus exit; 
<ovid. met. 4.398> Purpura fulgorem pictis accommodat uuis. 
<ovid. met. 4.399> Iamque dies exactus erat tempusque subibat, 
<ovid. met. 4.400> Quod tu nec tenebras nec posses dicere lucem, 
<ovid. met. 4.401> Sed cum luce tamen dubiae confinia noctis; 
<ovid. met. 4.402> Tecta repente quati pinguesque ardere uidentur 
<ovid. met. 4.403> Lampades et rutilis collucere ignibus aedes 
<ovid. met. 4.404> Falsaque saeuarum simulacra ululare ferarum. 
<ovid. met. 4.405> Fumida iamdudum latitant per tecta sorores 
<ovid. met. 4.406> Diuersaeque locis ignes ac lumina uitant; 
<ovid. met. 4.407> Dumque petunt tenebras, paruos membrana per artus 
<ovid. met. 4.408> Porrigitur tenuique includunt bracchia penna; 
<ovid. met. 4.409> Nec qua perdiderint ueterem ratione figuram, 
<ovid. met. 4.410> Scire sinunt tenebrae. non illas pluma leuauit; 
<ovid. met. 4.411> Sustinuere tamen se perlucentibus alis 
<ovid. met. 4.412> Conataeque loqui minimam et pro corpore uocem 
<ovid. met. 4.413> Emittunt peraguntque leues stridore querellas 
<ovid. met. 4.414> Tectaque, non siluas, celebrant lucemque perosae 
<ovid. met. 4.415> Nocte uolant seroque trahunt a uespere nomen. 
<ovid. met. 4.416> Tum uero totis Bacchi memorabile Thebis 
<ovid. met. 4.417> Numen erat magnasque noui matertera uires 
<ovid. met. 4.418> Narrat ubique dei de totque sororibus expers 
<ovid. met. 4.419> Vna doloris erat, nisi quem fecere sorores. 
<ovid. met. 4.420> Adspicit hanc natis thalamoque Athamantis habentem 
<ovid. met. 4.421> Sublimes animos et alumno numine Iuno 
<ovid. met. 4.422> Nec tulit et secum: "Potuit de paelice natus 
<ovid. met. 4.423> Vertere Maeonios pelagoque immergere nautas 
<ovid. met. 4.424> Et laceranda suae nati dare uiscera matri 
<ovid. met. 4.425> Et triplices operire nouis Minyeidas alis; 
<ovid. met. 4.426> Nil poterit Iuno nisi inultos flere dolores? 
<ovid. met. 4.427> Idque mihi satis est? haec una potentia nostra est? 
<ovid. met. 4.428> Ipse docet quid agam; fas est et ab hoste doceri; 
<ovid. met. 4.429> Quidque furor ualeat Penthea caede satisque 
<ovid. met. 4.430> Ac super ostendit; cur non stimuletur eatque 
<ovid. met. 4.431> Per cognata suis exempla furoribus Ino?" 
<ovid. met. 4.432> Est uia decliuis funesta nubila taxo; 
<ovid. met. 4.433> Ducit ad infernas per muta silentia sedes; 
<ovid. met. 4.434> Styx nebulas exhalat iners umbraeque recentes 
<ovid. met. 4.435> Descendunt illac simulacraque functa sepulcris. 
<ovid. met. 4.436> Pallor hiemsque tenent late loca senta nouique, 
<ovid. met. 4.437> Qua sit iter, manes, Stygiam qua ducat ad urbem, 
<ovid. met. 4.438> Ignorant, ubi sit nigri fera regia Ditis. 
<ovid. met. 4.439> Mille capax aditus et apertas undique portas 
<ovid. met. 4.440> Vrbs habet; utque fretum de tota flumina terra, 
<ovid. met. 4.441> Sic omnes animas locus accipit ille nec ulli 
<ovid. met. 4.442> Exiguus populo est turbamue accedere sentit. 
<ovid. met. 4.443> Errant exsangues sine corpore et ossibus umbrae 
<ovid. met. 4.444> Parsque forum celebrant, pars imi tecta tyranni, 
<ovid. met. 4.445> Pars aliquas artes, antiquae imitamina uitae, 
<ovid. met. 4.446> Exercent, aliam partem sua poena coercet. 
<ovid. met. 4.447> Sustinet ire illuc, caelesti sede relicta, 
<ovid. met. 4.448>(Tantum odiis iraeque dabat), Saturnia Iuno. 
<ovid. met. 4.449> Quo simul intrauit sacroque a corpore pressum 
<ovid. met. 4.450> Ingemuit limen, tria Cerberus extulit ora 
<ovid. met. 4.451> Et tres latratus semel edidit. Illa sorores 
<ovid. met. 4.452> Nocte uocat genitas, graue et implacabile numen. 
<ovid. met. 4.453> Carceris ante fores clausas adamante sedebant 
<ovid. met. 4.454> Deque suis atros pectebant crinibus angues; 
<ovid. met. 4.455> Quam simul agnorunt inter caliginis umbras, 
<ovid. met. 4.456> Surrexere deae. sedes scelerata uocatur; 
<ovid. met. 4.457> Viscera praebebat Tityos lanianda nouemque 
<ovid. met. 4.458> Iugeribus distractus erat; tibi, Tantale, nullae 
<ovid. met. 4.459> Deprenduntur aquae quaeque imminet effugit arbor; 
<ovid. met. 4.460> Aut petis aut urges rediturum, Sisyphe, saxum; 
<ovid. met. 4.461> Voluitur Ixion et se sequiturque fugitque; 
<ovid. met. 4.462> Molirique suis letum patruelibus ausae 
<ovid. met. 4.463> Assiduae repetunt, quas perdant, Belides undas. 
<ovid. met. 4.464> Quos omnes acie postquam Saturnia torua 
<ovid. met. 4.465> Vidit et ante omnes Ixiona, rursus ab illo 
<ovid. met. 4.466> Sisyphon adspiciens: "cur hic e fratribus" inquit 
<ovid. met. 4.467>"Perpetuas patitur poenas, Athamanta superbum 
<ovid. met. 4.468> Regia diues habet, qui me cum coniuge semper 
<ovid. met. 4.469> Spreuit?" et exponit causas odiique uiaeque 
<ovid. met. 4.470> Quidque uelit; quod uellet, erat ne regia Cadmi 
<ovid. met. 4.471> Staret et in facinus traherent Athamanta furores. 
<ovid. met. 4.472> Imperium, promissa, preces confundit in unum 
<ovid. met. 4.473> Sollicitatque deas. sic haec Iunone locuta, 
<ovid. met. 4.474> Tisiphone, canos ut erat turbata capillos, 
<ovid. met. 4.475> Mouit et obstantes reiecit ab ore colubras 
<ovid. met. 4.476> Atque ita: "non longis opus est ambagibus" inquit; 
<ovid. met. 4.477>"Facta puta quaecumque iubes. inamabile regnum 
<ovid. met. 4.478> Desere teque refer caeli melioris ad auras." 
<ovid. met. 4.479> Laeta redit Iuno, quam caelum intrare parantem 
<ovid. met. 4.480> Roratis lustrauit aquis Thaumantias Iris. 
<ovid. met. 4.481> Nec mora, Tisiphone madefactam sanguine sumit 
<ovid. met. 4.482> Importuna facem fluidoque cruore rubentem 
<ovid. met. 4.483> Induitur pallam tortoque incingitur angue 
<ovid. met. 4.484> Egrediturque domo. Luctus comitatur euntem 
<ovid. met. 4.485> Et Pauor et Terror trepidoque Insania uultu. 
<ovid. met. 4.486> Limine constiterat; postes tremuisse feruntur 
<ovid. met. 4.487> Aeolii pallorque fores infecit acernas 
<ovid. met. 4.488> Solque locum fugit. monstris exterrita coniunx, 
<ovid. met. 4.489> Territus est Athamas; tectoque exire parabant; 
<ovid. met. 4.490> Obstitit infelix aditumque obsedit Erinys 
<ovid. met. 4.491> Nexaque uipereis distendens bracchia nodis 
<ovid. met. 4.492> Caesariem excussit; motae sonuere colubrae 
<ovid. met. 4.493> Parsque iacent umeris, pars circum pectora lapsae 
<ovid. met. 4.494> Sibila dant saniemque uomunt linguisque coruscant. 
<ovid. met. 4.495> Inde duos mediis abrumpit crinibus angues 
<ovid. met. 4.496> Pestiferaque manu raptos immisit; at illi 
<ovid. met. 4.497> Inoosque sinus Athamanteosque pererrant 
<ovid. met. 4.498> Inspirantque graues animas; nec uulnera membris 
<ovid. met. 4.499> Vlla ferunt: mens est quae diros sentiat ictus. 
<ovid. met. 4.500> Attulerat secum liquidi quoque monstra ueneni, 
<ovid. met. 4.501> Oris Cerberei spumas et uirus Echidnae 
<ovid. met. 4.502> Erroresque uagos caecaeque obliuia mentis 
<ovid. met. 4.503> Et scelus et lacrimas rabiemque et caedis amorem, 
<ovid. met. 4.504> Omnia trita simul, quae sanguine mixta recenti 
<ovid. met. 4.505> Coxerat aere cauo, uiridi uersata cicuta; 
<ovid. met. 4.506> Dumque pauent illi, uertit furiale uenenum 
<ovid. met. 4.507> Pectus in amborum praecordiaque intima mouit. 
<ovid. met. 4.508> Tum face iactata per eundem saepius orbem, 
<ovid. met. 4.509> Consequitur motis uelociter ignibus ignes. 
<ovid. met. 4.510> Sic uictrix iussique potens ad inania magni 
<ovid. met. 4.511> Regna redit Ditis sumptumque recingitur anguem. 
<ovid. met. 4.512> Protinus Aeolides media furibundus in aula 
<ovid. met. 4.513> Clamat: "io, comites, his retia tendite siluis! 
<ovid. met. 4.514> Hic modo cum gemina uisa est mihi prole leaena;" 
<ovid. met. 4.515> Vtque ferae sequitur uestigia coniugis amens 
<ovid. met. 4.516> Deque sinu matris ridentem et parua Learchum 
<ovid. met. 4.517> Bracchia tendentem rapit et bis terque per auras 
<ovid. met. 4.518> More rotat fundae rigidoque infantia saxo 
<ovid. met. 4.519> Discutit ora ferox. Tum denique concita mater, 
<ovid. met. 4.520> Seu dolor hoc fecit seu sparsi causa ueneni, 
<ovid. met. 4.521> Exululat passisque fugit male sana capillis 
<ovid. met. 4.522> Teque ferens paruum nudis, Melicerta, lacertis: 
<ovid. met. 4.523>"Euhoe Bacche", sonat; Bacchi sub nomine Iuno 
<ovid. met. 4.524> Risit et: "Hos usus praestet tibi" dixit "alumnus." 
<ovid. met. 4.525> Imminet aequoribus scopulus; pars ima cauatur 
<ovid. met. 4.526> Fluctibus et tectas defendit ab imbribus undas, 
<ovid. met. 4.527> Summa riget frontemque in apertum porrigit aequor. 
<ovid. met. 4.528> Occupat hunc (uires insania fecerat) Ino 
<ovid. met. 4.529> Seque super pontum nullo tardata timore 
<ovid. met. 4.530> Mittit onusque suum; percussa recanduit unda. 
<ovid. met. 4.531> At Venus immeritae neptis miserata labores, 
<ovid. met. 4.532> Sic patruo blandita suo est: "o numen aquarum, 
<ovid. met. 4.533> Proxima cui caelo cessit, Neptune, potestas, 
<ovid. met. 4.534> Magna quidem posco, sed tu miserere meorum, 
<ovid. met. 4.535> Iactari quos cernis in Ionio immenso, 
<ovid. met. 4.536> Et dis adde tuis. aliqua et mihi gratia ponto est, 
<ovid. met. 4.537> Si tamen in medio quondam concreta profundo 
<ovid. met. 4.538> Spuma fui Graiumque manet mihi nomen ab illa. 
<ovid. met. 4.539> Annuit oranti Neptunus et abstulit illis 
<ovid. met. 4.540> Quod mortale fuit maiestatemque uerendam 
<ovid. met. 4.541> Imposuit nomenque simul faciemque nouauit 
<ovid. met. 4.542> Leucotheeque deum cum matre Palaemona dixit. 
<ovid. met. 4.543> Sidoniae comites, quantum ualuere, secutae 
<ovid. met. 4.544> Signa pedum, primo uidere nouissima saxo; 
<ovid. met. 4.545> Nec dubium de morte ratae, Cadmeida palmis 
<ovid. met. 4.546> Deplanxere domum, scissae cum ueste capillos, 
<ovid. met. 4.547> Vtque parum iustae nimiumque in paelice saeuae 
<ovid. met. 4.548> Inuidiam fecere deae. conuicia Iuno 
<ovid. met. 4.549> Non tulit et: "faciam uos ipsas maxima" dixit 
<ovid. met. 4.550>"Saeuitiae monimenta meae". res dicta secuta est. 
<ovid. met. 4.551> Nam quae praecipue fuerat pia: "persequar" inquit 
<ovid. met. 4.552>"In freta reginam" saltumque datura moueri 
<ovid. met. 4.553> Haud usquam potuit scopuloque affixa cohaesit. 
<ovid. met. 4.554> Altera, dum solito temptat plangore ferire 
<ovid. met. 4.555> Pectora, temptatos sensit riguisse lacertos; 
<ovid. met. 4.556> Illa, manus ut forte tetenderat in maris undas, 
<ovid. met. 4.557> Saxea facta manus in easdem porrigit undas; 
<ovid. met. 4.558> Huius, ut arreptum laniabat uertice crinem, 
<ovid. met. 4.559> Duratos subito digitos in crine uideres; 
<ovid. met. 4.560> Quo quaeque in gestu deprensa est, haesit in illo. 
<ovid. met. 4.561> Pars uolucres factae; quae nunc quoque gurgite in illo 
<ovid. met. 4.562> Aequora destringunt summis Ismenides alis. 
<ovid. met. 4.563> Nescit Agenorides natam paruumque nepotem 
<ovid. met. 4.564> Aequoris esse deos; luctu serieque malorum 
<ovid. met. 4.565> Victus et ostentis, quae plurima uiderat, exit 
<ovid. met. 4.566> Conditor urbe sua, tamquam fortuna locorum, 
<ovid. met. 4.567> Non sua se premeret; longisque erroribus actus 
<ovid. met. 4.568> Contigit Illyricos profuga cum coniuge fines. 
<ovid. met. 4.569> Iamque malis annisque graues, dum prima retractant 
<ovid. met. 4.570> Fata domus releguntque suos sermone labores: 
<ovid. met. 4.571>"Num sacer ille mea traiectus cuspide serpens" 
<ovid. met. 4.572> Cadmus ait "fuerat, tum cum Sidone profectus 
<ovid. met. 4.573> Vipereos sparsi per humum, noua semina, dentes? 
<ovid. met. 4.574> Quem si cura deum tam certa uindicat ira, 
<ovid. met. 4.575> Ipse precor serpens in longam porrigar aluum." 
<ovid. met. 4.576> Dixit et ut serpens in longam tenditur aluum 
<ovid. met. 4.577> Durataeque cuti squamas increscere sentit 
<ovid. met. 4.578> Nigraque caeruleis uariari corpora guttis 
<ovid. met. 4.579> In pectusque cadit pronus commissaque in unum 
<ovid. met. 4.580> Paulatim tereti tenuantur acumine crura. 
<ovid. met. 4.581> Bracchia iam restant; quae restant bracchia tendit 
<ovid. met. 4.582> Et lacrimis per adhuc humana fluentibus ora: 
<ovid. met. 4.583>"Accede, o coniunx, accede, miserrima" dixit 
<ovid. met. 4.584>"Dumque aliquid superest de me, me tange manumque 
<ovid. met. 4.585> Accipe, dum manus est, dum non totum occupat anguis." 
<ovid. met. 4.586> Ille quidem uult plura loqui, sed lingua repente 
<ovid. met. 4.587> In partes est fissa duas; nec uerba loquenti 
<ovid. met. 4.588> Sufficiunt, quotiensque aliquos parat edere questus, 
<ovid. met. 4.589> Sibilat; hanc illi uocem natura reliquit. 
<ovid. met. 4.590> Nuda manu feriens exclamat pectora coniunx: 
<ovid. met. 4.591>"Cadme, mane, teque, infelix, his exue monstris. 
<ovid. met. 4.592> Cadme, quid hoc? ubi pes? ubi sunt umerique manusque 
<ovid. met. 4.593> Et color et facies et, dum loquor, omnia? cur non 
<ovid. met. 4.594> Me quoque, caelestes, in eandem uertitis anguem?" 
<ovid. met. 4.595> Dixerat; ille suae lambebat coniugis ora 
<ovid. met. 4.596> Inque sinus caros, ueluti cognosceret, ibat 
<ovid. met. 4.597> Et dabat amplexus assuetaque colla petebat. 
<ovid. met. 4.598> Quisquis adest (aderant comites) terretur; at illa 
<ovid. met. 4.599> Lubrica permulcet cristati colla draconis 
<ovid. met. 4.600> Et subito duo sunt iunctoque uolumine serpunt, 
<ovid. met. 4.601> Donec in appositi nemoris subiere latebras. 
<ovid. met. 4.602> Nunc quoque nec fugiunt hominem nec uulnere laedunt, 
<ovid. met. 4.603> Quidque prius fuerint placidi meminere dracones. 
<ovid. met. 4.604> Sed tamen ambobus uersae solacia formae 
<ovid. met. 4.605> Magna nepos dederat, quem debellata colebat 
<ovid. met. 4.606> India, quem positis celebrabat Achaia templis. 
<ovid. met. 4.607> Solus Abantiades ab origine cretus eadem 
<ovid. met. 4.608> Acrisius superest, qui moenibus arceat urbis 
<ovid. met. 4.609> Argolicae contraque deum ferat arma genusque 
<ovid. met. 4.610> Non putet esse deum; neque enim Iouis esse putabat 
<ovid. met. 4.611> Persea, quem pluuio Danae conceperat auro. 
<ovid. met. 4.612> Mox tamen Acrisium (tanta est praesentia ueri) 
<ovid. met. 4.613> Tam uiolasse deum quam non agnosse nepotem 
<ovid. met. 4.614> Paenitet; impositus iam caelo est alter: at alter, 
<ovid. met. 4.615> Viperei referens spolium memorabile monstri, 
<ovid. met. 4.616> Aera carpebat tenerum stridentibus alis; 
<ovid. met. 4.617> Cumque super Libycas uictor penderet harenas, 
<ovid. met. 4.618> Gorgonei capitis guttae cecidere cruentae, 
<ovid. met. 4.619> Quas humus exceptas uarios animauit in angues, 
<ovid. met. 4.620> Vnde frequens illa est infestaque terra colubris. 
<ovid. met. 4.621> Inde, per immensum uentis discordibus actus, 
<ovid. met. 4.622> Nunc huc nunc illuc exemplo nubis aquosae 
<ovid. met. 4.623> Fertur et ex alto seductas aethere longe 
<ovid. met. 4.624> Despectat terras totumque superuolat orbem. 
<ovid. met. 4.625> Ter gelidas Arctos, ter Cancri bracchia uidit; 
<ovid. met. 4.626> Saepe sub occasus, saepe est ablatus in ortus. 
<ovid. met. 4.627> Iamque cadente die, ueritus se credere nocti, 
<ovid. met. 4.628> Constitit Hesperio, regnis Atlantis, in orbe 
<ovid. met. 4.629> Exiguamque petit requiem, dum Lucifer ignes 
<ovid. met. 4.630> Euocet Aurorae, currus Aurora diurnos. 
<ovid. met. 4.631> Hic hominum cunctos ingenti corpore praestans 
<ovid. met. 4.632> Iapetionides Atlas fuit; ultima tellus 
<ovid. met. 4.633> Rege sub hoc et pontus erat, qui Solis anhelis 
<ovid. met. 4.634> Aequora subdit equis et fessos excipit axes. 
<ovid. met. 4.635> Mille greges illi totidemque armenta per herbas 
<ovid. met. 4.636> Errabant et humum uicinia nulla premebant. 
<ovid. met. 4.637> Arboreae frondes auro radiante nitentes 
<ovid. met. 4.638> Ex auro ramos, ex auro poma tegebant. 
<ovid. met. 4.639>"Hospes," ait Perseus illi "seu gloria tangit 
<ovid. met. 4.640> Te generis magni, generis mihi Iuppiter auctor; 
<ovid. met. 4.641> Siue es mirator rerum, mirabere nostras; 
<ovid. met. 4.642> Hospitium requiemque peto." memor ille uetustae 
<ovid. met. 4.643> Sortis erat; Themis hanc dederat Parnasia sortem: 
<ovid. met. 4.644>"Tempus, Atla, ueniet, tua quo spoliabitur auro 
<ovid. met. 4.645> Arbor et hunc praedae titulum Ioue natus habebit." 
<ovid. met. 4.646> Id metuens solidis pomaria clauserat Atlas 
<ovid. met. 4.647> Montibus et uasto dederat seruanda draconi 
<ovid. met. 4.648> Arcebatque suis externos finibus omnes. 
<ovid. met. 4.649> Huic quoque: "uade procul, ne longe gloria rerum, 
<ovid. met. 4.650> Quam mentiris," ait "longe tibi Iuppiter absit;" 
<ovid. met. 4.651> Vimque minis addit manibusque expellere temptat 
<ovid. met. 4.652> Cunctantem et placidis miscentem fortia dictis. 
<ovid. met. 4.653> Viribus inferior (quis enim par esset Atlantis 
<ovid. met. 4.654> Viribus?): "at quoniam parui tibi gratia nostra est, 
<ovid. met. 4.655> Accipe munus," ait laeuaque a parte Medusae 
<ovid. met. 4.656> Ipse retrouersus squalentia protulit ora. 
<ovid. met. 4.657> Quantus erat, mons factus Atlas; nam barba comaeque 
<ovid. met. 4.658> In siluas abeunt, iuga sunt umerique manusque, 
<ovid. met. 4.659> Quod caput ante fuit summo est in monte cacumen, 
<ovid. met. 4.660> Ossa lapis fiunt. Tum partes altus in omnes 
<ovid. met. 4.661> Creuit in immensum (sic di statuistis) et omne 
<ovid. met. 4.662> Cum tot sideribus caelum requieuit in illo. 
<ovid. met. 4.663> Clauserat Hippotades aeterno carcere uentos 
<ovid. met. 4.664> Admonitorque operum caelo clarissimus alto 
<ovid. met. 4.665> Lucifer ortus erat; pennis ligat ille resumptis 
<ovid. met. 4.666> Parte ab utraque pedes teloque accingitur unco 
<ovid. met. 4.667> Et liquidum motis talaribus aera findit. 
<ovid. met. 4.668> Gentibus innumeris circumque infraque relictis, 
<ovid. met. 4.669> Aethiopum populos Cepheiaque(==CEPHEJAQVE) conspicit arua. 
<ovid. met. 4.670> Illic immeritam maternae pendere linguae 
<ovid. met. 4.671> Andromedan poenas iniustus iusserat Ammon. 
<ovid. met. 4.672> Quam simul ad duras religatam bracchia cautes 
<ovid. met. 4.673> Vidit Abantiades (nisi quod leuis aura capillos 
<ovid. met. 4.674> Mouerat et tepido manabant lumina fletu, 
<ovid. met. 4.675> Marmoreum ratus esset opus), trahit inscius ignes 
<ovid. met. 4.676> Et stupet; eximiae correptus imagine formae 
<ovid. met. 4.677> Paene suas quatere est oblitus in aere pennas. 
<ovid. met. 4.678> Vt stetit: "o" dixit "non istis digna catenis, 
<ovid. met. 4.679> Sed quibus inter se cupidi iunguntur amantes, 
<ovid. met. 4.680> Pande requirenti nomen terraeque tuumque 
<ovid. met. 4.681> Et cur uincla geras." primo silet illa nec audet 
<ovid. met. 4.682> Appellare uirum uirgo manibusque modestos 
<ovid. met. 4.683> Celasset uultus, si non religata fuisset; 
<ovid. met. 4.684> Lumina, quod potuit, lacrimis impleuit obortis. 
<ovid. met. 4.685> Saepius instanti, sua ne delicta fateri 
<ovid. met. 4.686> Nolle uideretur, nomen terraeque suumque, 
<ovid. met. 4.687> Quantaque maternae fuerit fiducia formae, 
<ovid. met. 4.688> Indicat; et nondum memoratis omnibus unda 
<ovid. met. 4.689> Insonuit ueniensque immenso belua ponto 
<ovid. met. 4.690> Imminet et latum sub pectore possidet aequor. 
<ovid. met. 4.691> Conclamat uirgo; genitor lugubris et una 
<ovid. met. 4.692> Mater adest, ambo miseri, sed iustius illa. 
<ovid. met. 4.693> Nec secum auxilium, sed dignos tempore fletus 
<ovid. met. 4.694> Plangoremque ferunt, uinctoque in corpore adhaerent, 
<ovid. met. 4.695> Cum sic hospes ait: "lacrimarum longa manere 
<ovid. met. 4.696> Tempora uos poterunt; ad opem breuis hora ferendam est. 
<ovid. met. 4.697> Hanc ego si peterem Perseus Ioue natus et illa 
<ovid. met. 4.698> Quam clausam impleuit fecundo Iuppiter auro, 
<ovid. met. 4.699> Gorgonis anguicomae Perseus superator et alis 
<ovid. met. 4.700> Aetherias ausus iactatis ire per auras, 
<ovid. met. 4.701> Praeferrer cunctis certe gener; addere tantis 
<ovid. met. 4.702> Dotibus et meritum, faueant modo numina, tempto. 
<ovid. met. 4.703> Vt mea sit seruata mea uirtute, paciscor." 
<ovid. met. 4.704> Accipiunt legem (quis enim dubitaret?) et orant 
<ovid. met. 4.705> Promittuntque super regnum dotale parentes. 
<ovid. met. 4.706> Ecce uelut nauis praefixo concita rostro 
<ovid. met. 4.707> Sulcat aquas, iuuenum sudantibus acta lacertis, 
<ovid. met. 4.708> Sic fera, dimotis impulsu pectoris undis, 
<ovid. met. 4.709> Tantum aberat scopulis quantum Balearica torto 
<ovid. met. 4.710> Funda potest plumbo medii transmittere caeli, 
<ovid. met. 4.711> Cum subito iuuenis pedibus tellure repulsa 
<ovid. met. 4.712> Arduus in nubes abiit. ut in aequore summo 
<ovid. met. 4.713> Vmbra uiri uisa est, uisa fera saeuit in umbra; 
<ovid. met. 4.714> Vtque Iouis praepes, uacuo cum uidit in aruo 
<ovid. met. 4.715> Praebentem Phoebo liuentia terga draconem, 
<ovid. met. 4.716> Occupat auersum, neu saeua retorqueat ora, 
<ovid. met. 4.717> Squamigeris auidos figit ceruicibus ungues, 
<ovid. met. 4.718> Sic celeri missus praeceps per inane uolatu 
<ovid. met. 4.719> Terga ferae pressit dextroque frementis in armo 
<ovid. met. 4.720> Inachides ferrum curuo tenus abdidit hamo. 
<ovid. met. 4.721> Vulnere laesa graui modo se sublimis in auras 
<ovid. met. 4.722> Attollit, modo subdit aquis, modo more ferocis 
<ovid. met. 4.723> Versat apri, quem turba canum circumsona terret. 
<ovid. met. 4.724> Ille auidos morsus uelocibus effugit alis; 
<ovid. met. 4.725> Quaque patet, nunc terga cauis super obsita conchis, 
<ovid. met. 4.726> Nunc laterum costas, nunc qua tenuissima cauda 
<ovid. met. 4.727> Desinit in piscem, falcato uulnerat ense. 
<ovid. met. 4.728> Belua puniceo mixtos cum sanguine fluctus 
<ovid. met. 4.729> Ore uomit; maduere graues adspergine pennae; 
<ovid. met. 4.730> Nec bibulis ultra Perseus talaribus ausus 
<ovid. met. 4.731> Credere conspexit scopulum, qui uertice summo 
<ovid. met. 4.732> Stantibus exstat aquis, operitur ab aequore moto. 
<ovid. met. 4.733> Nixus eo rupisque tenens iuga prima sinistra, 
<ovid. met. 4.734> Ter quater exegit repetita per ilia ferrum. 
<ovid. met. 4.735> Litora cum plausu clamor superasque deorum 
<ovid. met. 4.736> Impleuere domos; gaudent generumque salutant 
<ovid. met. 4.737> Auxiliumque domus seruatoremque fatentur 
<ovid. met. 4.738> Cassiope Cepheusque pater; resoluta catenis 
<ovid. met. 4.739> Incedit uirgo, pretiumque et causa laboris. 
<ovid. met. 4.740> Ipse manus hausta uictrices abluit unda; 
<ovid. met. 4.741> Anguiferumque caput dura ne laedat harena, 
<ovid. met. 4.742> Mollit humum foliis natasque sub aequore uirgas 
<ovid. met. 4.743> Sternit et imponit Phorcynidos ora Medusae. 
<ovid. met. 4.744> Virga recens bibulaque etiamnunc uiua medulla 
<ovid. met. 4.745> Vim rapuit monstri tactuque induruit huius 
<ovid. met. 4.746> Percepitque nouum ramis et fronde rigorem. 
<ovid. met. 4.747> At pelagi nymphae factum mirabile temptant 
<ovid. met. 4.748> Pluribus in uirgis et idem contingere gaudent 
<ovid. met. 4.749> Seminaque ex illis ut erant iactata per undas, 
<ovid. met. 4.750> Nunc quoque curaliis eadem natura remansit, 
<ovid. met. 4.751> Duritiam tacto capiant ut ab aere, quodque 
<ovid. met. 4.752> Vimen in aequore erat, fiat super aequora saxum. 
<ovid. met. 4.753> Dis tribus ille focos totidem de caespite ponit, 
<ovid. met. 4.754> Laeuum Mercurio, dextrum tibi, bellica uirgo; 
<ovid. met. 4.755> Ara Iouis media est; mactatur uacca Mineruae, 
<ovid. met. 4.756> Alipedi uitulus, taurus tibi, summe deorum. 
<ovid. met. 4.757> Protinus Andromedan et tanti praemia facti 
<ovid. met. 4.758> Indotata rapit; taedas Hymenaeus Amorque 
<ovid. met. 4.759> Praecutiunt; largis satiantur odoribus ignes 
<ovid. met. 4.760> Sertaque dependent tectis et ubique lyraeque 
<ovid. met. 4.761> Tibiaque et cantus, animi felicia laeti 
<ovid. met. 4.762> Argumenta, sonant; reseratis aurea ualuis(==VALVIS) 
<ovid. met. 4.763> Atria tota patent pulchroque instructa paratu 
<ovid. met. 4.764> Cepheni proceres ineunt conuiuia regis. 
<ovid. met. 4.765> Postquam epulis functi generosi munere Bacchi 
<ovid. met. 4.766> Diffudere animos, cultusque genusque locorum 
<ovid. met. 4.767> Quaerit Lyncides: quaerenti protinus unus 
<ovid. met. 4.768> Narrat Cephenum moresque animumque uirorum. 
<ovid. met. 4.769> Quae simul edocuit, "nunc, o fortissime" dixit 
<ovid. met. 4.770>"Fare precor, Perseu, quanta uirtute quibusque 
<ovid. met. 4.771> Artibus abstuleris crinita draconibus ora. 
<ovid. met. 4.772> Narrat Agenorides gelido sub Atlante iacentem 
<ovid. met. 4.773> Esse locum solidae tutum munimine molis; 
<ovid. met. 4.774> Cuius in introitu geminas habitasse sorores 
<ovid. met. 4.775> Phorcidas, unius partitas luminis usum; 
<ovid. met. 4.776> Id se sollerti furtim, dum traditur, astu 
<ovid. met. 4.777> Supposita cepisse manu perque abdita longe 
<ovid. met. 4.778> Deuiaque et siluis horrentia saxa fragosis 
<ovid. met. 4.779> Gorgoneas tetigisse domos; passimque per agros 
<ovid. met. 4.780> Perque uias uidisse hominum simulacra ferarumque 
<ovid. met. 4.781> In silicem ex ipsis uisa conuersa Medusa; 
<ovid. met. 4.782> Se tamen horrendae clipei, quod laeua gerebat, 
<ovid. met. 4.783> Aere repercusso formam adspexisse Medusae; 
<ovid. met. 4.784> Dumque grauis somnus colubrasque ipsamque tenebat, 
<ovid. met. 4.785> Eripuisse caput collo pennisque fugacem 
<ovid. met. 4.786> Pegason et fratrem matris de sanguine natos. 
<ovid. met. 4.787> Addidit et longi non falsa pericula cursus, 
<ovid. met. 4.788> Quae freta, quas terras sub se uidisset ab alto 
<ovid. met. 4.789> Et quae iactatis tetigisset sidera pennis. 
<ovid. met. 4.790> Ante exspectatum tacuit tamen; excipit unus 
<ovid. met. 4.791> Ex numero procerum, quaerens cur sola sororum 
<ovid. met. 4.792> Gesserit alternis immixtos crinibus angues. 
<ovid. met. 4.793> Hospes ait: "Quoniam scitaris digna relatu, 
<ovid. met. 4.794> Accipe quaesiti causam. Clarissima forma 
<ovid. met. 4.795> Multorumque fuit spes inuidiosa procorum 
<ovid. met. 4.796> Illa, neque in tota conspectior ulla capillis 
<ovid. met. 4.797> Pars fuit; inueni, qui se uidisse referret. 
<ovid. met. 4.798> Hanc pelagi rector templo uitiasse Mineruae 
<ovid. met. 4.799> Dicitur; auersa est et castos aegide uultus 
<ovid. met. 4.800> Nata Iouis texit; neue hoc impune fuisset, 
<ovid. met. 4.801> Gorgoneum crinem turpes mutauit in hydros. 
<ovid. met. 4.802> Nunc quoque, ut attonitos formidine terreat hostes, 
<ovid. met. 4.803> Pectore in aduerso, quos fecit, sustinet angues." 
<ovid. met. 12.1> Nescius assumptis Priamus pater Aesacon alis
<ovid. met. 12.2> Viuere, lugebat; tumulo quoque nomen habenti
<ovid. met. 12.3> Inferias dederat cum fratribus Hector inanis.
<ovid. met. 12.4> Defuit officio Paridis praesentia tristi,
<ovid. met. 12.5> Postmodo qui rapta longum cum coniuge bellum
<ovid. met. 12.6> Attulit in patriam; coniurataeque sequuntur
<ovid. met. 12.7> Mille rates gentisque simul commune Pelasgae.
<ovid. met. 12.8> Nec dilata foret uindicta, nisi aequora saeui
<ovid. met. 12.9> Inuia fecissent uenti Boeotaque tellus
<ovid. met. 12.10> Aulide piscosa puppes tenuisset ituras.
<ovid. met. 12.11> Hic patrio de more Ioui cum sacra parassent,
<ovid. met. 12.12> Vt uetus accensis incanduit ignibus ara,
<ovid. met. 12.13> Serpere caeruleum Danai uidere draconem
<ovid. met. 12.14> In platanum, coeptis quae stabat proxima sacris.
<ovid. met. 12.15> Nidus erat uolucrum bis quattuor arbore summa,
<ovid. met. 12.16> Quas simul et matrem circum sua damna uolantem
<ovid. met. 12.17> Corripuit serpens auidoque recondidit ore.
<ovid. met. 12.18> Obstipuere omnes; at ueri prouidus augur
<ovid. met. 12.19> Thestorides: "uincemus"; ait "gaudete, Pelasgi;
<ovid. met. 12.20> Troia cadet, sed erit nostri mora longa laboris
<ovid. met. 12.21> Atque nouem uolucres in belli digerit annos.
<ovid. met. 12.22> Ille, ut erat uirides amplexus in arbore ramos,
<ovid. met. 12.23> Fit lapis et seruat serpentis imagine saxum.
<ovid. met. 12.24> Permanet Aoniis Nereus uiolentus in undis
<ovid. met. 12.25> Bellaque non transfert et sunt qui parcere Troiae
<ovid. met. 12.26> Neptunum credant, quia moenia fecerat urbi.
<ovid. met. 12.27> At non Thestorides; nec enim nescitue tacetue
<ovid. met. 12.28> Sanguine uirgineo placandam uirginis iram
<ovid. met. 12.29> Esse deae. postquam pietatem publica causa
<ovid. met. 12.30> Rexque patrem uicit castumque datura cruorem
<ovid. met. 12.31> Flentibus ante aram stetit Iphigenia ministris,
<ovid. met. 12.32> Victa dea est nubemque oculis obiecit et inter
<ovid. met. 12.33> Officium turbamque sacri uocesque precantum
<ovid. met. 12.34> Supposita fertur mutasse Mycenida cerua.
<ovid. met. 12.35> Ergo ubi, qua decuit, lenita est caede Diana
<ovid. met. 12.36> Et pariter Phoebes, pariter maris ira recessit,
<ovid. met. 12.37> Accipiunt uentos a tergo mille carinae
<ovid. met. 12.38> Multaque perpessae Phrygia potiuntur harena.
<ovid. met. 12.39> Orbe locus medio est inter terrasque fretumque
<ovid. met. 12.40> Caelestesque plagas, triplicis confinia mundi,
<ovid. met. 12.41> Vnde quod est usquam, quamuis regionibus absit,
<ovid. met. 12.42> Inspicitur penetratque cauas uox omnis ad aures.
<ovid. met. 12.43> Fama tenet summaque domum sibi legit in arce
<ovid. met. 12.44> Innumerosque aditus ac mille foramina tectis
<ovid. met. 12.45> Addidit et nullis inclusit limina portis;
<ovid. met. 12.46> Nocte dieque patet; tota est ex aere sonanti,
<ovid. met. 12.47> Tota fremit uocesque refert iteratque quod audit;
<ovid. met. 12.48> Nulla quies intus nullaque silentia parte.
<ovid. met. 12.49> Nec tamen est clamor, sed paruae murmura uocis,
<ovid. met. 12.50> Qualia de pelagi, siquis procul audiat, undis
<ovid. met. 12.51> Esse solent, qualemue sonum, cum Iuppiter atras
<ovid. met. 12.52> Increpuit nubes, extrema tonitrua reddunt.
<ovid. met. 12.53> Atria turba tenet; ueniunt, leue uulgus, euntque
<ovid. met. 12.54> Mixtaque cum ueris passim commenta uagantur
<ovid. met. 12.55> Milia rumorum confusaque uerba uolutant;
<ovid. met. 12.56> E quibus hi uacuas implent sermonibus aures,
<ovid. met. 12.57> Hi narrata ferunt alio mensuraque ficti
<ovid. met. 12.58> Crescit et auditis aliquid nouus adicit auctor.
<ovid. met. 12.59> Illic Credulitas, illic temerarius Error
<ovid. met. 12.60> Vanaque Laetitia est consternatique Timores
<ovid. met. 12.61> Seditioque repens dubioque auctore Susurri.
<ovid. met. 12.62> Ipsa, quid in caelo rerum pelagoque geratur
<ovid. met. 12.63> Et tellure, uidet totumque inquirit in orbem.
<ovid. met. 12.64> Fecerat haec notum Graias cum milite forti
<ovid. met. 12.65> Aduentare rates; neque inexpectatus in armis
<ovid. met. 12.66> Hostis adest; prohibent aditus litusque tuentur
<ovid. met. 12.67> Troes et Hectorea primus fataliter hasta,
<ovid. met. 12.68> Protesilae, cadis; commissaque proelia magno
<ovid. met. 12.69> Stant Danais fortisque animae nece cognitus Hector;
<ovid. met. 12.70> Nec Phryges exiguo, quid Achaica dextera posset,
<ovid. met. 12.71> Sanguine senserunt; et iam Sigea rubebant
<ovid. met. 12.72> Litora, iam leto proles Neptunia Cygnus
<ovid. met. 12.73> Mille uiros dederat, iam curru instabat Achilles
<ovid. met. 12.74> Totaque Peliacae sternebat cuspidis ictu
<ovid. met. 12.75> Agmina; perque acies aut Cygnum aut Hectora quaerens
<ovid. met. 12.76> Congreditur Cygno; decimum dilatus in annum
<ovid. met. 12.77> Hector erat; tum colla iugo candentia pressos
<ovid. met. 12.78> Exhortatus equos, currum direxit in hostem
<ovid. met. 12.79> Concutiensque suis uibrantia tela lacertis:
<ovid. met. 12.80>"Quisquis es, o iuuenis", dixit "solamen habeto
<ovid. met. 12.81> Mortis, ab Haemonio quod sis iugulatus Achille."
<ovid. met. 12.82> Hactenus Aeacides; uocem grauis hasta secuta est.
<ovid. met. 12.83> Sed quamquam certa nullus fuit error in hasta,
<ovid. met. 12.84> Nil tamen emissi profecit acumine ferri;
<ovid. met. 12.85> Vtque hebeti pectus tantummodo contudit ictu.
<ovid. met. 12.86>"Nate dea, nam te fama praenouimus", inquit
<ovid. met. 12.87> Ille "quid a nobis uulnus miraris abesse?"
<ovid. met. 12.88>(Mirabatur enim) "non haec, quam cernis, equinis
<ovid. met. 12.89> Fulua iubis cassis neque onus caua parma sinistrae
<ovid. met. 12.90> Auxilio mihi sunt; decor est quaesitus ab istis.
<ovid. met. 12.91> Mars quoque ob hoc capere arma solet; remouebitur omne
<ovid. met. 12.92> Tegminis officium; tamen indestrictus abibo.
<ovid. met. 12.93> Est aliquid non esse satum Nereide, sed qui
<ovid. met. 12.94> Nereaque et natas et totum temperat aequor."
<ovid. met. 12.95> Dixit et haesurum clipei curuamine telum
<ovid. met. 12.96> Misit in Aeaciden, quod et aes et proxima rupit
<ovid. met. 12.97> Terga nouena boum, decimo tamen orbe moratum est.
<ovid. met. 12.98> Excutit hoc heros rursusque trementia forti
<ovid. met. 12.99> Tela manu torsit; rursus sine uulnere corpus
<ovid. met. 12.100> Sincerumque fuit. nec tertia cuspis apertum
<ovid. met. 12.101> Et se praebentem ualuit destringere Cygnum.
<ovid. met. 12.102> Haud secus exarsit quam circo taurus aperto,
<ovid. met. 12.103> Cum sua terribili petit irritamina cornu,
<ovid. met. 12.104> Poeniceas uestes elusaque uulnera sentit.
<ovid. met. 12.105> Num tamen exciderit ferrum, considerat, hastae;
<ovid. met. 12.106> Haerebat ligno. "manus est mea debilis ergo,
<ovid. met. 12.107> Quasque" ait "ante habuit uires, effudit in uno?
<ovid. met. 12.108> Nam certe ualuit, uel cum Lyrnesia primum
<ovid. met. 12.109> Moenia deieci, uel cum Tenedonque suoque
<ovid. met. 12.110> Eetioneas impleui sanguine Thebas,
<ovid. met. 12.111> Vel cum purpureus populari caede Caicus
<ovid. met. 12.112> Fluxit opusque meae bis sensit Telephus hastae.
<ovid. met. 12.113> Hic quoque tot caesis, quorum per litus aceruos
<ovid. met. 12.114> Et feci et uideo, ualuit mea dextra ualetque."
<ovid. met. 12.115> Dixit et, ante actis ueluti male crederet, hastam
<ovid. met. 12.116> Misit in aduersum Lycia de plebe Menoeten
<ovid. met. 12.117> Loricamque simul subiectaque pectora rupit;
<ovid. met. 12.118> Quo plangente grauem moribundo uertice terram,
<ovid. met. 12.119> Extrahit illud idem calido de uulnere telum
<ovid. met. 12.120> Atque ait: "haec manus est, haec, qua modo uicimus, hasta
<ovid. met. 12.121> Vtar in hoc isdem; sit in hoc, precor, exitus idem.
<ovid. met. 12.122> Sic fatur Cygnumque petit, nec fraxinus errat
<ovid. met. 12.123> Inque umero sonuit non euitata sinistro;
<ovid. met. 12.124> Inde uelut muro solidaque a caute repulsa est.
<ovid. met. 12.125> Qua tamen ictus erat, signatum sanguine Cygnum
<ovid. met. 12.126> Viderat et frustra fuerat gauisus Achilles;
<ovid. met. 12.127> Vulnus erat nullum; sanguis fuit ille Menoetae.
<ovid. met. 12.128> Tum uero praeceps curru fremebundus ab alto
<ovid. met. 12.129> Desilit et nitido securum comminus hostem
<ovid. met. 12.130> Ense petens, parmam gladio galeamque cauari
<ovid. met. 12.131> Cernit et in duro laedi quoque corpore ferrum.
<ovid. met. 12.132> Haud tulit ulterius clipeoque aduersa reducto
<ovid. met. 12.133> Ter quater ora uiri capulo et caua tempora pulsat
<ovid. met. 12.134> Cedentique sequens instat turbatque ruitque
<ovid. met. 12.135> Attonitoque negat requiem; pauor occupat illum
<ovid. met. 12.136> Ante oculosque natant tenebrae retroque ferenti
<ovid. met. 12.137> Auersos passus medio lapis obstitit aruo;
<ovid. met. 12.138> Quem super impulsum resupino corpore Cygnum
<ovid. met. 12.139> Vi multa uertit terraeque afflixit Achilles.
<ovid. met. 12.140> Tum clipeo genibusque premens praecordia duris
<ovid. met. 12.141> Vincla trahit galeae; quae presso subdita mento
<ovid. met. 12.142> Elidunt fauces et respiramen iterque
<ovid. met. 12.143> Eripiunt animae. uictum spoliare parabat;
<ovid. met. 12.144> Arma relicta uidet; corpus deus aequoris albam
<ovid. met. 12.145> Contulit in uolucrem, cuius modo nomen habebat.
<ovid. met. 12.146> Hic labor, haec requiem multorum pugna dierum
<ovid. met. 12.147> Attulit et positis pars utraque substitit armis
<ovid. met. 12.148> Dumque uigil Phrygios seruat custodia muros
<ovid. met. 12.149> Et uigil Argolicas seruat custodia fossas,
<ovid. met. 12.150> Festa dies aderat, qua Cygni uictor Achilles
<ovid. met. 12.151> Pallada mactatae placabat sanguine uaccae.
<ovid. met. 12.152> Cuius ut imposuit prosecta calentibus aris
<ovid. met. 12.153> Et dis acceptus penetrauit in aethera nidor,
<ovid. met. 12.154> Sacra tulere suam, pars est data cetera mensis.
<ovid. met. 12.155> Discubuere toris proceres et corpora tosta
<ovid. met. 12.156> Carne replent uinoque leuant curasque sitimque.
<ovid. met. 12.157> Non illos citharae, non illos carmina uocum
<ovid. met. 12.158> Longaue multifori delectat tibia buxi,
<ovid. met. 12.159> Sed noctem sermone trahunt uirtusque loquendi
<ovid. met. 12.160> Materia est; pugnans referunt hostisque suasque
<ovid. met. 12.161> Inque uices adita atque exhausta pericula saepe
<ovid. met. 12.162> Commemorare iuuat; quid enim loqueretur Achilles,
<ovid. met. 12.163> Aut quid apud magnum potius loquerentur Achillem?
<ovid. met. 12.164> Proxima praecipue domito uictoria Cygno
<ovid. met. 12.165> In sermone fuit; uisum mirabile cunctis,
<ovid. met. 12.166> Quod iuueni corpus nullo penetrabile telo
<ovid. met. 12.167> Inuictumque a uulnere erat ferrumque terebat.
<ovid. met. 12.168> Hoc ipse Aeacides, hoc mirabantur Achiui,
<ovid. met. 12.169> Cum sic Nestor ait: "uestro fuit unicus aeuo
<ovid. met. 12.170> Contemptor ferri nulloque forabilis ictu
<ovid. met. 12.171> Cygnus; at ipse olim patientem uulnera mille
<ovid. met. 12.172> Corpore non laeso Perrhaebum Caenea uidi,
<ovid. met. 12.173> Caenea Perrhaebum, qui factis inclitus Othryn
<ovid. met. 12.174> Incoluit; quoque(==QVO+QVE) id mirum magis esset in illo,
<ovid. met. 12.175> Femina natus erat." monstri nouitate mouentur
<ovid. met. 12.176> Quisquis adest, narretque rogant; quos inter Achilles:
<ovid. met. 12.177>"Dic age, nam cunctis eadem est audire uoluntas,
<ovid. met. 12.178> O facunde senex, aeui prudentia nostri
<ovid. met. 12.179> Quis fuerit Caeneus, cur in contraria uersus,
<ovid. met. 12.180> Qua tibi militia, cuius certamine pugnae
<ovid. met. 12.181> Cognitus, a quo sit uictus, si uictus ab ullo est."
<ovid. met. 12.182> Tum senior: "quamuis obstet mihi tarda uetustas
<ovid. met. 12.183> Multaque me fugiant primis spectata sub annis,
<ovid. met. 12.184> Plura tamen memini; nec quae magis haereat ulla
<ovid. met. 12.185> Pectore res nostro est inter bellique domique
<ovid. met. 12.186> Acta tot; ac siquem potuit spatiosa senectus
<ovid. met. 12.187> Spectatorem operum multorum reddere, uixi
<ovid. met. 12.188> Annos bis centum; nunc tertia uiuitur aetas.
<ovid. met. 12.189> Clara decore fuit proles Elateia Caenis,
<ovid. met. 12.190> Thessalidum uirgo pulcherrima, perque propinquas
<ovid. met. 12.191> Perque tuas urbes (tibi enim popularis, Achille)
<ovid. met. 12.192> Multorum frustra uotis optata procorum.
<ovid. met. 12.193> Temptasset Peleus thalamos quoque forsitan illos;
<ovid. met. 12.194> Sed iam aut contigerant illi conubia matris,
<ovid. met. 12.195> Aut fuerant promissa, tuae; nec Caenis in ullos
<ovid. met. 12.196> Denupsit thalamos secretaque litora carpens
<ovid. met. 12.197> Aequorei uim passa dei est; ita fama ferebat;
<ovid. met. 12.198> Vtque nouae Veneris Neptunus gaudia cepit:
<ovid. met. 12.199>"Sint tua uota licet" dixit "secura repulsae;
<ovid. met. 12.200> Elige quid uoueas"; (eadem hoc quoque fama ferebat)
<ovid. met. 12.201>"Magnum" Caenis ait "facit haec iniuria uotum,
<ovid. met. 12.202> Tale pati iam posse nihil; da femina ne sim,
<ovid. met. 12.203> Omnia praestiteris." grauiore nouissima dixit
<ovid. met. 12.204> Verba sono poteratque uiri uox illa uideri,
<ovid. met. 12.205> Sicut erat; nam iam uoto deus aequoris alti
<ovid. met. 12.206> Annuerat dederatque super, ne saucius ullis
<ovid. met. 12.207> Vulneribus fieri ferroue occumbere posset.
<ovid. met. 12.208> Munere laetus abit studiisque uirilibus aeuum
<ovid. met. 12.209> Exigit Atracides Peneiaque arua pererrat.
<ovid. met. 12.210> Duxerat Hippodamen audaci Ixione natus
<ovid. met. 12.211> Nubigenasque feros positis ex ordine mensis
<ovid. met. 12.212> Arboribus tecto discumbere iusserat antro.
<ovid. met. 12.213> Haemonii proceres aderant, aderamus et ipsi,
<ovid. met. 12.214> Festaque confusa resonabat regia turba.
<ovid. met. 12.215> Ecce canunt Hymenaeon et ignibus atria fumant
<ovid. met. 12.216> Cinctaque adest uirgo matrum nuruumque caterua,
<ovid. met. 12.217> Praesignis facie. Felicem diximus illa
<ovid. met. 12.218> Coniuge Pirithoum, quod paene fefellimus omen.
<ovid. met. 12.219> Nam tibi saeuorum saeuissime Centaurorum,
<ovid. met. 12.220> Euryte, quam uino pectus tam uirgine uisa
<ovid. met. 12.221> Ardet et ebrietas geminata libidine regnat.
<ovid. met. 12.222> Protinus euersae turbant conuiuia mensae
<ovid. met. 12.223> Raptaturque comis per uim noua nupta prehensis.
<ovid. met. 12.224> Eurytus Hippodamen, alii, quam quisque probabant,
<ovid. met. 12.225> Vt poterant, rapiunt; captaeque erat urbis imago.
<ovid. met. 12.226> Femineo clamore sonat domus; ocius omnes
<ovid. met. 12.227> Surgimus et primus: "quae te uecordia", Theseus
<ovid. met. 12.228>"Euryte, pulsat", ait "qui me uiuente lacessas
<ovid. met. 12.229> Pirithoum uiolesque duos ignarus in uno?"
<ovid. met. 12.230> Neue ea magnanimus frustra memorauerit heros,
<ovid. met. 12.231> Summouet instantes raptamque furentibus aufert.
<ovid. met. 12.232> Ille nihil contra, neque enim defendere uerbis
<ovid. met. 12.233> Talia facta potest; sed uindicis ora proteruis
<ovid. met. 12.234> Insequitur manibus generosaque pectora pulsat.
<ovid. met. 12.235> Forte fuit iuxta signis extantibus asper
<ovid. met. 12.236> Antiquus crater, quem surgens uastior ipse
<ovid. met. 12.237> Sustulit Aegides aduersaque misit in ora;
<ovid. met. 12.238> Sanguinis ille globos pariter cerebrumque merumque
<ovid. met. 12.239> Vulnere et ore uomens madida resupinus harena
<ovid. met. 12.240> Calcitrat. ardescunt germani caede bimembres
<ovid. met. 12.241> Certatimque omnes uno ore "arma, arma" loquuntur.
<ovid. met. 12.242> Vina dabant animos et prima pocula pugna
<ovid. met. 12.243> Missa uolant fragilesque cadi curuique lebetes,
<ovid. met. 12.244> Res epulis quondam, tum bello et caedibus aptae.
<ovid. met. 12.245> Primus Ophionides Amycus penetralia donis
<ovid. met. 12.246> Haud timuit spoliare suis et primus ab aede
<ovid. met. 12.247> Lampadibus densum rapuit funale coruscis
<ovid. met. 12.248> Elatumque alte, ueluti qui candida tauri
<ovid. met. 12.249> Rumpere sacrifica molitur colla securi,
<ovid. met. 12.250> Illisit fronti Lapithae Celadontis et ossa
<ovid. met. 12.251> Non agnoscendo confusa reliquit in ore.
<ovid. met. 12.252> Exsiluere oculi disiectisque ossibus oris
<ovid. met. 12.253> Acta retro naris medioque est fixa palato.
<ovid. met. 12.254> Hunc pede conuulso mensae Pellaeus acernae
<ovid. met. 12.255> Strauit humi Pelates, deiecto in pectora mento,
<ovid. met. 12.256> Cumque atro mixtos sputantem sanguine dentes
<ovid. met. 12.257> Vulnere Tartareas geminato mittit ad umbras.
<ovid. met. 12.258> Proximus ut steterat, spectans altaria uultu
<ovid. met. 12.259> Fumida terribili, "cur non" ait "utimur istis?"
<ovid. met. 12.260> Cumque suis Gryneus immanem sustulit aram
<ovid. met. 12.261> Ignibus et medium Lapitharum iecit in agmen
<ovid. met. 12.262> Depressitque duos, Brotean et Orion; Orio
<ovid. met. 12.263> Mater erat Mycale, quam deduxisse canendo
<ovid. met. 12.264> Saepe reluctantis constabat cornua lunae.
<ovid. met. 12.265>"Non impune feres, teli modo copia detur,
<ovid. met. 12.266> Dixerat Exadius telique habet instar, in alta
<ovid. met. 12.267> Quae fuerant pinu, uotiui cornua cerui.
<ovid. met. 12.268> Figitur hinc duplici Gryneus in lumina ramo
<ovid. met. 12.269> Eruiturque oculos, quorum pars cornibus haeret,
<ovid. met. 12.270> Pars fluit in barbam concretaque sanguine pendet.
<ovid. met. 12.271> Ecce rapit mediis flagrantem Rhoetus ab aris
<ovid. met. 12.272> Pruniceum torrem dextraque a parte Charaxi
<ovid. met. 12.273> Tempora perstringit fuluo protecta capillo.
<ovid. met. 12.274> Correpti rapida, ueluti seges arida, flamma
<ovid. met. 12.275> Arserunt crines et uulnere sanguis inustus
<ovid. met. 12.276> Terribilem stridore sonum dedit, ut dare ferrum
<ovid. met. 12.277> Igne rubens plerumque solet, quod forcipe curua
<ovid. met. 12.278> Cum faber eduxit, lacubus demittit; at illud
<ovid. met. 12.279> Stridet et in tepida summersum sibilat unda.
<ovid. met. 12.280> Saucius hirsutis auidum de crinibus ignem
<ovid. met. 12.281> Excutit inque umeros limen tellure reuulsum
<ovid. met. 12.282> Tollit, onus plaustri, quod ne permittat in hostem,
<ovid. met. 12.283> Ipsa facit grauitas; socium quoque saxea moles
<ovid. met. 12.284> Oppressit spatio stantem propiore Cometen.
<ovid. met. 12.285> Gaudia nec retinet Rhoetus: "sic, comprecor", inquit
<ovid. met. 12.286> Cetera sit fortis castrorum turba tuorum!"
<ovid. met. 12.287> Semicremoque nouat repetitum stipite uulnus,
<ovid. met. 12.288> Terque quaterque graui iuncturas uerticis ictu
<ovid. met. 12.289> Rupit et in liquido sederunt ossa cerebro.
<ovid. met. 12.290> Victor ad Euagrum Corythumque Dryantaque transit,
<ovid. met. 12.291> E quibus ut prima tectus lanugine malas
<ovid. met. 12.292> Procubuit Corythus, "puero quae gloria fuso
<ovid. met. 12.293> Parta tibi est?" Euagrus ait; nec dicere Rhoetus
<ovid. met. 12.294> Plura sinit rutilasque ferox in aperta loquentis
<ovid. met. 12.295> Condidit ora uiri, perque os in pectora, flammas.
<ovid. met. 12.296> Te quoque, saeue Drya, circum caput igne rotato
<ovid. met. 12.297> Insequitur; sed non in te quoque constitit idem
<ovid. met. 12.298> Exitus; assiduae successu caedis ouantem,
<ovid. met. 12.299> Qua iuncta est umero ceruix, sude figis obusta.
<ovid. met. 12.300> Ingemuit duroque sudem uix osse reuellit
<ovid. met. 12.301> Rhoetus et ipse suo madefactus sanguine fugit.
<ovid. met. 12.302> Fugit et Orneus Lycabasque et saucius armo
<ovid. met. 12.303> Dexteriore Medon et cum Pisenore Thaumas;
<ovid. met. 12.304> Quique pedum nuper certamine uicerat omnes,
<ovid. met. 12.305> Mermeros accepto tum uulnere tardius ibat;
<ovid. met. 12.306> Et Pholus et Melaneus et Abas praedator aprorum,
<ovid. met. 12.307> Quique suis frustra bellum dissuaserat, augur
<ovid. met. 12.308> Astylos; ille etiam metuenti uulnera Nesso:
<ovid. met. 12.309>"Ne fuge; ad Herculeos" inquit "seruaberis arcus."
<ovid. met. 12.310> At non Eurynomus Lycidasque et Areos et Imbreus
<ovid. met. 12.311> Effugere necem; quos omnes dextra Dryantis
<ovid. met. 12.312> Perculit aduersos. aduersum tu quoque, quamuis
<ovid. met. 12.313> Terga fugae dederas, uulnus, Crenaee, tulisti;
<ovid. met. 12.314> Nam graue respiciens inter duo lumina ferrum,
<ovid. met. 12.315> Qua naris fronti committitur, accipis, imae.
<ovid. met. 12.316> In tanto fremitu cunctis sine fine iacebat
<ovid. met. 12.317> Sopitus uenis et inexperrectus Aphidas
<ovid. met. 12.318> Languentique manu carchesia mixta tenebat,
<ovid. met. 12.319> Fusus in Ossaeae uillosis pellibus ursae.
<ovid. met. 12.320> Quem procul ut uidit frustra nulla arma mouentem,
<ovid. met. 12.321> Inserit amento digitos "miscenda"que dixit,
<ovid. met. 12.322>"Cum Styge uina bibes" Phorbas; nec plura moratus
<ovid. met. 12.323> In iuuenem torsit iaculum ferrataque collo
<ovid. met. 12.324> Fraxinus, ut casu iacuit resupinus, adacta est.
<ovid. met. 12.325> Mors caruit sensu plenoque e gutture fluxit
<ovid. met. 12.326> Inque toros inque ipsa niger carchesia sanguis.
<ovid. met. 12.327> Vidi ego Petraeum conantem tollere terra
<ovid. met. 12.328> Glandiferam quercum; quam dum complexibus ambit
<ovid. met. 12.329> Et quatit huc illuc labefactaque robora iactat,
<ovid. met. 12.330> Lancea Pirithoi costis immissa Petraei
<ovid. met. 12.331> Pectora cum duro luctantia robore fixit.
<ovid. met. 12.332> Pirithoi cecidisse Lycum uirtute ferebant,
<ovid. met. 12.333> Pirithoi uirtute Chromim; sed uterque dederunt
<ovid. met. 12.334> Victori titulum quam Dictys Helopsque minorem;
<ovid. met. 12.335> Fixus Helops iaculo, quod peruia tempora fecit
<ovid. met. 12.336> Et missum a dextra laeuam penetrauit ad aurem;
<ovid. met. 12.337> Dictys ab ancipiti delapsus acumine montis,
<ovid. met. 12.338> Dum fugit instantem trepidans Ixione natum,
<ovid. met. 12.339> Decidit in praeceps et pondere, corporis ornum
<ovid. met. 12.340> Ingentem fregit suaque induit ilia fractae.
<ovid. met. 12.341> Vltor adest Aphareus saxumque e monte reuulsum
<ovid. met. 12.342> Mittere conatur; mittentem stipite querno
<ovid. met. 12.343> Occupat Aegides cubitique ingentia frangit
<ovid. met. 12.344> Ossa; nec ulterius dare corpus inutile leto
<ovid. met. 12.345> Aut uacat aut curat tergoque Bienoris alti
<ovid. met. 12.346> Insilit, haud solito quemquam portare nisi ipsum;
<ovid. met. 12.347> Opposuitque genu costis prensamque sinistra
<ovid. met. 12.348> Caesariem retinens, uultum minitantiaque ora
<ovid. met. 12.349> Robore nodoso praeduraque tempora fregit.
<ovid. met. 12.350> Robore Nedymnum iaculatoremque Lycopen
<ovid. met. 12.351> Sternit et immissa protectum pectora barba
<ovid. met. 12.352> Hippason et summis extantem Rhiphea siluis
<ovid. met. 12.353> Thereaque, Haemoniis qui prensos montibus ursos
<ovid. met. 12.354> Ferre domum uiuos indignantesque solebat.
<ovid. met. 12.355> Haud tulit utentem pugnae successibus ultra
<ovid. met. 12.356> Thesea Demoleon; solido diuellere dumo
<ovid. met. 12.357> Annosam pinum magno molimine temptat;
<ovid. met. 12.358> Quod quia non potuit, praefractam misit in hostem.
<ovid. met. 12.359> Sed procul a telo Theseus ueniente recessit
<ovid. met. 12.360> Pallados admonitu (credi sic ipse uolebat);
<ovid. met. 12.361> Non tamen arbor iners cecidit; nam Crantoris alti
<ovid. met. 12.362> Abscidit iugulo pectusque umerumque sinistrum.
<ovid. met. 12.363> Armiger ille tui fuerat genitoris, Achille,
<ovid. met. 12.364> Quem Dolopum rector bello superatus Amyntor
<ovid. met. 12.365> Aeacidae dederat pacis pignusque fidemque.
<ovid. met. 12.366> Hunc procul ut foedo disiectum uulnere Peleus
<ovid. met. 12.367> Vidit: "at inferias, iuuenum gratissime Crantor,
<ovid. met. 12.368> Accipe" ait; ualidoque in Demoleonta lacerto
<ovid. met. 12.369> Fraxineam misit, mentis quoque uiribus, hastam,
<ovid. met. 12.370> Quae laterum cratem perrupit, et ossibus haerens
<ovid. met. 12.371> Intremuit; trahit ille manu sine cuspide lignum;
<ovid. met. 12.372> Id quoque uix sequitur; cuspis pulmone retenta est.
<ovid. met. 12.373> Ipse dolor uires animo dabat; aeger in hostem
<ovid. met. 12.374> Erigitur pedibusque uirum proculcat equinis.
<ovid. met. 12.375> Excipit ille ictus galea clipeoque sonantis
<ovid. met. 12.376> Defensatque umeros praetentaque sustinet arma
<ovid. met. 12.377> Perque armos uno duo pectora perforat ictu.
<ovid. met. 12.378> Ante tamen leto dederat Phlegraeon et Hylen
<ovid. met. 12.379> Eminus, Iphinoum collato Marte Claninque.
<ovid. met. 12.380> Additur his Dorylas, qui tempora tecta gerebat
<ovid. met. 12.381> Pelle lupi saeuique uicem praestantia teli
<ovid. met. 12.382> Cornua uara boum multo rubefacta cruore.
<ovid. met. 12.383> Huic ego, nam uires animus dabat: "adspice" dixi
<ovid. met. 12.384>"Quantum concedant nostro tua cornua ferro";
<ovid. met. 12.385> Et iaculum torsi; quod cum uitare nequiret,
<ovid. met. 12.386> Opposuit dextram passurae uulnera fronti.
<ovid. met. 12.387> Affixa est cum fronte manus; fit clamor; at illum
<ovid. met. 12.388> Haerentem Peleus et acerbo uulnere uictum
<ovid. met. 12.389>(Stabat enim propior) mediam ferit ense sub aluum.
<ovid. met. 12.390> Prosiluit terraque ferox sua uiscera traxit
<ovid. met. 12.391> Tractaque calcauit calcataque rupit et illis
<ovid. met. 12.392> Crura quoque impediit et inani concidit aluo.
<ovid. met. 12.393> Nec te pugnantem tua, Cyllare, forma redemit,
<ovid. met. 12.394> Si modo naturae formam concedimus illi.
<ovid. met. 12.395> Barba erat incipiens, barbae color aureus, aurea(==A.URE.A)
<ovid. met. 12.396> Ex umeris medios coma dependebat in armos.
<ovid. met. 12.397> Gratus in ore uigor; ceruix umerique manusque
<ovid. met. 12.398> Pectoraque artificum laudatis proxima signis
<ovid. met. 12.399> Et quacumque uir est; nec equi mendosa sub illo
<ovid. met. 12.400> Deteriorque uiro facies; da colla caputque,
<ovid. met. 12.401> Castore dignus erit; sic tergum sessile, sic sunt
<ovid. met. 12.402> Pectora celsa toris; totus pice nigrior atra,
<ovid. met. 12.403> Candida cauda tamen, color est quoque cruribus albus.
<ovid. met. 12.404> Multae illum petiere sua de gente, sed una
<ovid. met. 12.405> Abstulit Hylonome, qua nulla decentior inter
<ovid. met. 12.406> Semiferos altis habitauit femina siluis;
<ovid. met. 12.407> Haec et blanditiis et amando et amare fatendo
<ovid. met. 12.408> Cyllaron una tenet; cultus quoque, quantus in illis
<ovid. met. 12.409> Esse potest membris, ut sit coma pectine leuis,
<ovid. met. 12.410> Vt modo rore maris, modo se uiolaue rosaue
<ovid. met. 12.411> Implicet, interdum candentia lilia gestet,
<ovid. met. 12.412> Bisque die lapsis Pagasaeae uertice siluae
<ovid. met. 12.413> Fontibus ora lauet, bis flumine corpora tingat,
<ovid. met. 12.414> Nec nisi quae deceant, electarumque ferarum
<ovid. met. 12.415> Aut umero aut lateri praetendat uellera laeuo.
<ovid. met. 12.416> Par amor est illis; errant in montibus una,
<ovid. met. 12.417> Antra simul subeunt; et tum Lapitheia tecta
<ovid. met. 12.418> Intrarant pariter, pariter fera bella gerebant.
<ovid. met. 12.419> Auctor in incerto est; iaculum de parte sinistra
<ovid. met. 12.420> Venit et inferius, qua collo pectora subsunt,
<ovid. met. 12.421> Cyllare, te fixit; paruo cor uulnere laesum
<ovid. met. 12.422> Corpore cum toto post tela educta refrixit.
<ovid. met. 12.423> Protinus Hylonome morientes excipit artus,
<ovid. met. 12.424> Impositaque manu uulnus fouet oraque ad ora
<ovid. met. 12.425> Admouet atque animae fugienti obsistere temptat.
<ovid. met. 12.426> Vt uidet exstinctum, dictis quae clamor ad aures
<ovid. met. 12.427> Arcuit ire meas, telo, quod inhaeserat illi
<ovid. met. 12.428> Incubuit moriensque suum complexa maritum est.
<ovid. met. 12.429> Ante oculos stat et ille meos, qui sena leonum
<ovid. met. 12.430> Vinxerat inter se conexis uellera nodis,
<ovid. met. 12.431> Phaeocomes, hominemque simul protectus equumque;
<ovid. met. 12.432> Codice qui misso, quem uix iuga bina mouerent,
<ovid. met. 12.433> Tectaphon Oleniden a summo uertice fregit.
<ovid. met. 12.434>[Fracta uolubilitas capitis latissima perque os
<ovid. met. 12.435> Perque cauas nares oculosque auresque cerebrum
<ovid. met. 12.436> Molle fluit ueluti concretum uimine querno
<ovid. met. 12.437> Lac solet, utue liquor rari sub pondere cribri
<ovid. met. 12.438> Manat et exprimitur per densa foramina spissus].
<ovid. met. 12.439> Ast ego, dum parat hic armis nudare iacentem
<ovid. met. 12.440>(Scit tuus hoc genitor), gladium spoliantis in ima
<ovid. met. 12.441> Ilia demisi. Chthonius quoque Teleboasque
<ovid. met. 12.442> Ense iacent nostro; ramum prior ille bifurcum
<ovid. met. 12.443> Gesserat, hic iaculum; iaculo mihi uulnera fecit;
<ovid. met. 12.444> Signa uides, apparet adhuc uetus inde cicatrix.
<ovid. met. 12.445> Tunc ego debueram capienda ad Pergama mitti;
<ovid. met. 12.446> Tum poteram magni, si non superare, morari
<ovid. met. 12.447> Hectoris arma meis; illo sed tempore nullus,
<ovid. met. 12.448> Aut puer Hector erat; nunc me mea deficit aetas.
<ovid. met. 12.449> Quid tibi uictorem gemini Periphanta Pyraethi,
<ovid. met. 12.450> Ampyca quid referam, qui quadripedantis Echecli
<ovid. met. 12.451> Fixit in aduerso cornum sine cuspide uultu?
<ovid. met. 12.452> Vecte Pelethronius Macareus in pectus adacto
<ovid. met. 12.453> Strauit Erigdupum; memini et uenabula condi
<ovid. met. 12.454> Inguine Nesseis manibus coniecta Cymeli.
<ovid. met. 12.455> Nec tu credideris tantum cecinisse futura
<ovid. met. 12.456> Ampyciden Mopsum; Mopso iaculante biformis
<ovid. met. 12.457> Accubuit frustraque loqui temptauit Hodites,
<ovid. met. 12.458> Ad mentum lingua mentoque ad guttura fixo.
<ovid. met. 12.459> Quinque neci Caeneus dederat, Styphelumque Bromumque
<ovid. met. 12.460> Antimachumque Elymumque securiferumque Pyracten.
<ovid. met. 12.461> Vulnera non memini numerum nomenque notaui.
<ovid. met. 12.462> Prouolat Emathii spoliis armatus Halesi,
<ovid. met. 12.463> Quem dederat leto, membris et corpore Latreus
<ovid. met. 12.464> Maximus; huic aetas inter iuuenemque senemque,
<ovid. met. 12.465> Vis iuuenalis erat, uariabant tempora cani.
<ovid. met. 12.466> Qui clipeo gladioque Macedoniaque sarisa
<ovid. met. 12.467> Conspicuus faciemque obuersus in agmen utrumque
<ovid. met. 12.468> Armaque concussit certumque equitauit in orbem
<ovid. met. 12.469> Verbaque tot fudit uacuas animosus in auras:
<ovid. met. 12.470>"Et te, Caeni, feram? nam tu mihi femina semper,
<ovid. met. 12.471> Tu mihi Caenis eris. nec te natalis origo
<ovid. met. 12.472> Commonuit mentemque subit, quo praemia facto
<ovid. met. 12.473> Quaque uiri falsam speciem mercede parasti?
<ovid. met. 12.474> Quid sis nata, uide, uel quid sis passa; columque,
<ovid. met. 12.475> I, cape cum calathis et stamina pollice torque;
<ovid. met. 12.476> Bella relinque uiris." iactanti talia Caeneus
<ovid. met. 12.477> Extentum cursu missa latus eruit hasta,
<ovid. met. 12.478> Qua uir equo commissus erat; furit ille dolore,
<ovid. met. 12.479> Nudaque Phyllei iuuenis ferit ora sarisa.
<ovid. met. 12.480> Non secus haec resilit quam tecti a culmine grando,
<ovid. met. 12.481> Aut siquis paruo feriat caua tympana saxo.
<ovid. met. 12.482> Comminus aggreditur laterique recondere duro
<ovid. met. 12.483> Luctatur gladium; gladio loca peruia non sunt.
<ovid. met. 12.484>"Haud tamen effugies; medio iugulaberis ense,
<ovid. met. 12.485> Quandoquidem mucro est hebes" inquit; et in latus ensem
<ovid. met. 12.486> Obliquat longaque amplectitur ilia dextra.
<ovid. met. 12.487> Plaga facit gemitus in corpore marmoris icti
<ovid. met. 12.488> Fractaque dissiluit percusso lammina callo.
<ovid. met. 12.489> Vt satis illaesos miranti praebuit artus:
<ovid. met. 12.490>"Nunc age", ait Caeneus "nostro tua corpora ferro
<ovid. met. 12.491> Temptemus"; capuloque tenus demisit in armos
<ovid. met. 12.492> Ensem fatiferum caecamque in uiscera mouit
<ovid. met. 12.493> Versauitque manum uulnusque in uulnere fecit.
<ovid. met. 12.494> Ecce ruunt uasto rabidi clamore bimembres
<ovid. met. 12.495> Telaque in hunc omnes unum mittuntque feruntque.
<ovid. met. 12.496> Tela retusa cadunt, manet imperfossus ab omni
<ovid. met. 12.497> Inque cruentatus Caeneus Elateius ictu.
<ovid. met. 12.498> Fecerat attonitos noua res. "heu dedecus ingens!"
<ovid. met. 12.499> Monychus exclamat; "populus superamur ab uno
<ovid. met. 12.500> Vixque uiro; quamquam ille uir est, nos segnibus actis,
<ovid. met. 12.501> Quod fuit ille, sumus. quid membra immania prosunt?
<ovid. met. 12.502> Quid geminae uires et quod fortissima rerum
<ovid. met. 12.503> In nobis duplex natura animalia iunxit?
<ovid. met. 12.504> Nec nos matre dea, nec nos Ixione natos
<ovid. met. 12.505> Esse reor, qui tantus erat, Iunonis ut altae
<ovid. met. 12.506> Spem caperet; nos semimari superamur ab hoste.
<ovid. met. 12.507> Saxa trabesque super totosque inuoluite montes
<ovid. met. 12.508> Viuacemque animam missis elidite siluis;
<ovid. met. 12.509> Silua premat fauces, et erit pro uulnere pondus."
<ovid. met. 12.510> Dixit et insanis deiectam uiribus Austri
<ovid. met. 12.511> Forte trabem nactus, ualidum coniecit in hostem
<ovid. met. 12.512> Exemplumque fuit paruoque in tempore nudus
<ovid. met. 12.513> Arboris Othrys erat, nec habebat Pelion umbras.
<ovid. met. 12.514> Obrutus immani tumulo, sub pondere Caeneus
<ovid. met. 12.515> Aestuat arboreo congestaque robora duris
<ovid. met. 12.516> Fert umeris; sed enim postquam super ora caputque
<ovid. met. 12.517> Creuit onus, neque habet quas ducat spiritus auras,
<ovid. met. 12.518> Deficit interdum, modo se super aera frustra
<ovid. met. 12.519> Tollere conatur iactasque euoluere siluas
<ovid. met. 12.520> Interdumque mouet, ueluti, quam cernimus, ecce
<ovid. met. 12.521> Ardua si terrae quatiatur motibus Ide.
<ovid. met. 12.522> Exitus in dubio est; alii sub inania corpus
<ovid. met. 12.523> Tartara detrusum siluarum mole ferebant;
<ovid. met. 12.524> Abnuit Ampycides medioque ex aggere fuluis
<ovid. met. 12.525> Vidit auem pennis liquidas exire sub auras,
<ovid. met. 12.526> Quae mihi tunc primum, tunc est conspecta supremum.
<ovid. met. 12.527> Hanc ubi lustrantem leni sua castra uolatu
<ovid. met. 12.528> Mopsus et ingenti circum clangore sonantem
<ovid. met. 12.529> Adspexit pariterque animis oculisque secutus:
<ovid. met. 12.530>"O salue", dixit "Lapithaeae gloria gentis,
<ovid. met. 12.531> Maxime uir quondam, sed auis nunc unica, Caeneu!"
<ovid. met. 12.532> Credita res auctore suo est; dolor addidit iram
<ovid. met. 12.533> Oppressumque aegre tulimus tot ab hostibus unum;
<ovid. met. 12.534> Nec prius abstitimus ferro exercere dolorem,
<ovid. met. 12.535> Quam data pars leto, partem fuga noxque remouit."
<ovid. met. 12.536> Haec inter Lapithas et semihomines Centauros
<ovid. met. 12.537> Proelia Tlepolemus Pylio referente dolorem
<ovid. met. 12.538> Praeteriti Alcidae tacito non pertulit ore
<ovid. met. 12.539> Atque ait: "Herculeae mirum est obliuia laudis
<ovid. met. 12.540> Acta tibi, senior; certe mihi saepe referre
<ovid. met. 12.541> Nubigenas domitos a se pater esse solebat."
<ovid. met. 12.542> Tristis ad haec Pylius: "Quid me meminisse malorum
<ovid. met. 12.543> Cogis et obductos annis rescindere luctus
<ovid. met. 12.544> Inque tuum genitorem odium offensasque fateri?
<ovid. met. 12.545> Ille quidem maiora fide, di, gessit et orbem
<ovid. met. 12.546> Impleuit meritis, quod mallem posse negare;
<ovid. met. 12.547> Sed neque Deiphobum nec Polydamanta nec ipsum
<ovid. met. 12.548> Hectora laudamus; quis enim laudauerit hostem?
<ovid. met. 12.549> Ille tuus genitor Messenia moenia quondam
<ovid. met. 12.550> Strauit et immeritas urbes Elimque Pylumque
<ovid. met. 12.551> Diruit inque meos ferrum flammamque penatis
<ovid. met. 12.552> Impulit; utque alios taceam, quos ille peremit,
<ovid. met. 12.553> Bis sex Nelidae fuimus, conspecta iuuentus;
<ovid. met. 12.554> Bis sex Herculeis ceciderunt, me minus uno,
<ovid. met. 12.555> Viribus; atque alios uinci potuisse ferendum est;
<ovid. met. 12.556> Mira Periclymeni mors est, cui posse figuras
<ovid. met. 12.557> Sumere quas uellet rursusque reponere sumptas
<ovid. met. 12.558> Neptunus dederat, Nelei sanguinis auctor.
<ovid. met. 12.559> Hic ubi nequiquam est formas uariatus in omnes,
<ovid. met. 12.560> Vertitur in faciem uolucris, quae fulmina curuis
<ovid. met. 12.561> Ferre solet pedibus, diuum gratissima regi:
<ovid. met. 12.562> Viribus usus auis pennis rostroque redunco
<ovid. met. 12.563> Hamatisque uiri laniauerat unguibus ora;
<ovid. met. 12.564> Tendit in hunc nimium certos Tirynthius arcus
<ovid. met. 12.565> Atque inter nubes sublimia membra ferentem
<ovid. met. 12.566> Pendentemque ferit, lateri qua iungitur ala.
<ovid. met. 12.567> Nec graue uulnus erat; sed rupti uulnere nerui
<ovid. met. 12.568> Deficiunt motumque negant uiresque uolandi.
<ovid. met. 12.569> Decidit in terram, non concipientibus auras
<ovid. met. 12.570> Infirmis pennis, et qua leuis haeserat alae,
<ovid. met. 12.571> Corporis affixi pressa est grauitate sagitta
<ovid. met. 12.572> Perque latus summum iugulo est exacta sinistro.
<ovid. met. 12.573> Nunc uideor debere tui praeconia rebus
<ovid. met. 12.574> Herculis, o Rhodiae rector pulcherrime classis?
<ovid. met. 12.575> Nec tamen ulterius, quam fortia facta silendo
<ovid. met. 12.576> Vlciscor fratres; solida est mihi gratia tecum."
<ovid. met. 12.577> Haec postquam dulci Neleius edidit ore,
<ovid. met. 12.578> A sermone senis repetito munere Bacchi,
<ovid. met. 12.579> Surrexere toris; nox est data cetera somno.
<ovid. met. 12.580> At deus aequoreas qui cuspide temperat undas,
<ovid. met. 12.581> In uolucrem corpus nati Phaethontida uersum
<ovid. met. 12.582> Mente dolet patria saeuumque perosus Achillem
<ovid. met. 12.583> Exercet memores plus quam ciuiliter iras.
<ovid. met. 12.584> Iamque fere tracto duo per quinquennia bello,
<ovid. met. 12.585> Talibus intonsum compellat Sminthea dictis:
<ovid. met. 12.586>"O mihi de fratris longe gratissime natis,
<ovid. met. 12.587> Irrita qui mecum posuisti moenia Troiae,
<ovid. met. 12.588> Ecquid, ubi has iam iam casuras adspicis arces,
<ovid. met. 12.589> Ingemis? aut ecquid tot defendentia muros
<ovid. met. 12.590> Milia caesa doles? Ecquid, ne persequar omnes,
<ovid. met. 12.591> Hectoris umbra subit circum sua Pergama tracti?
<ovid. met. 12.592> Cum tamen ille ferox belloque cruentior ipso
<ovid. met. 12.593> Viuit adhuc, operis nostri populator, Achilles.
<ovid. met. 12.594> Det mihi se; faxo, triplici quid cuspide possim,
<ovid. met. 12.595> Sentiat; at quoniam concurrere comminus hosti
<ovid. met. 12.596> Non datur, occulta necopinum perde sagitta."
<ovid. met. 12.597> Annuit atque animo pariter patruique suoque
<ovid. met. 12.598> Delius indulgens nebula uelatus in agmen
<ovid. met. 12.599> Peruenit Iliacum; mediaque in caede uirorum
<ovid. met. 12.600> Rara per ignotos spargentem cernit Achiuos
<ovid. met. 12.601> Tela Parim; fassusque deum: "quid spicula perdis
<ovid. met. 12.602> Sanguine plebis?" ait "siqua est tibi cura tuorum,
<ovid. met. 12.603> Vertere in Aeaciden caesosque ulciscere fratres."
<ovid. met. 12.604> Dixit et ostendens sternentem Troica ferro
<ovid. met. 12.605> Corpora Peliden arcus obuertit in illum
<ovid. met. 12.606> Certaque letifera direxit spicula dextra.
<ovid. met. 12.607> Quod Priamus gaudere senex post Hectora posset,
<ovid. met. 12.608> Hoc fuit. ille igitur tantorum uictor, Achille,
<ovid. met. 12.609> Victus es a timido Graiae raptore maritae;
<ovid. met. 12.610> At si femineo fuerat tibi Marte cadendum,
<ovid. met. 12.611> Thermodontiaca malles cecidisse bipenni.
<ovid. met. 12.612> Iam timor ille Phrygum, decus et tutela Pelasgi
<ovid. met. 12.613> Nominis, Aeacides, caput insuperabile bello,
<ovid. met. 12.614> Arserat; armarat deus idem idemque cremabat.
<ovid. met. 12.615> Iam cinis est et de tam magno restat Achille
<ovid. met. 12.616> Nescio quid, paruam quod non bene compleat urnam;
<ovid. met. 12.617> At uiuit totum quae gloria compleat orbem.
<ovid. met. 12.618> Haec illi mensura uiro respondet et hac est
<ovid. met. 12.619> Par sibi Pelides nec inania Tartara sentit.
<ovid. met. 12.620> Ipse etiam, ut cuius fuerit cognoscere posses,
<ovid. met. 12.621> Bella mouet clipeus deque armis arma feruntur.
<ovid. met. 12.622> Non ea Tydides, non audet Oileos Aiax,
<ovid. met. 12.623> Non minor Atrides, non bello maior et aeuo
<ovid. met. 12.624> Poscere, non alii; solis Telamone creato
<ovid. met. 12.625> Laerteque fuit tantae fiducia laudis.
<ovid. met. 12.626> A se Tantalides onus inuidiamque remouit
<ovid. met. 12.627> Argolicosque duces mediis considere castris
<ovid. met. 12.628> Iussit et arbitrium litis traiecit in omnes.
<ovid. met. 13.1> Consedere duces et uulgi stante corona 
<ovid. met. 13.2> Surgit ad hos clipei dominus septemplicis Aiax; 
<ovid. met. 13.3> Vtque erat impatiens irae, Sigeia toruo 
<ovid. met. 13.4> Litora respexit classemque in litore uultu 
<ovid. met. 13.5> Intendensque manus: "agimus, pro Iuppiter!" inquit 
<ovid. met. 13.6>"Ante rates causam et mecum confertur Vlixes! 
<ovid. met. 13.7> At non Hectoreis dubitauit cedere flammis, 
<ovid. met. 13.8> Quas ego sustinui, quas hac a classe fugaui. 
<ovid. met. 13.9> Tutius est igitur fictis contendere uerbis, 
<ovid. met. 13.10> Quam pugnare manu. sed nec mihi dicere promptum, 
<ovid. met. 13.11> Nec facere est isti; quantumque ego Marte feroci, 
<ovid. met. 13.12> Quantum acie ualeo, tantum ualet iste loquendo. 
<ovid. met. 13.13> Nec memoranda tamen uobis mea facta, Pelasgi, 
<ovid. met. 13.14> Esse reor; uidistis enim; sua narret Vlixes, 
<ovid. met. 13.15> Quae sine teste gerit, quorum nox conscia sola est. 
<ovid. met. 13.16> Praemia magna peto, fateor, sed demit honorem 
<ovid. met. 13.17> Aemulus; Aiaci non est tenuisse superbum, 
<ovid. met. 13.18> Sit licet hoc ingens, quidquid sperauit Vlixes. 
<ovid. met. 13.19> Iste tulit pretium iam nunc temptaminis huius, 
<ovid. met. 13.20> Quod, cum uictus erit, mecum certasse feretur. 
<ovid. met. 13.21> Atque ego, si uirtus in me dubitabilis esset, 
<ovid. met. 13.22> Nobilitate potens essem, Telamone creatus, 
<ovid. met. 13.23> Moenia qui forti Troiana sub Hercule cepit 
<ovid. met. 13.24> Litoraque intrauit Pagasaea Colcha carina. 
<ovid. met. 13.25> Aeacus huic pater est, qui iura silentibus illic 
<ovid. met. 13.26> Reddit ubi Aeoliden saxum graue Sisyphon urget; 
<ovid. met. 13.27> Aeacon agnoscit summus prolemque fatetur 
<ovid. met. 13.28> Iuppiter esse suam; sic ab Ioue tertius Aiax. 
<ovid. met. 13.29> Nec tamen haec series in causam prosit, Achiui, 
<ovid. met. 13.30> Si mihi cum magno non est communis Achille; 
<ovid. met. 13.31> Frater erat, fraterna peto. quid sanguine cretus 
<ovid. met. 13.32> Sisyphio furtisque et fraude simillimus illi, 
<ovid. met. 13.33> Inseris Aeacidis alienae nomina gentis? 
<ovid. met. 13.34> An quod in arma prior nulloque sub indice ueni, 
<ovid. met. 13.35> Arma neganda mihi? Potiorque uidebitur illis 
<ovid. met. 13.36> Vltima qui cepit detractauitque furore 
<ovid. met. 13.37> Militiam ficto, donec sollertior isto 
<ovid. met. 13.38> Et sibi inutilior timidi commenta retexit 
<ovid. met. 13.39> Naupliades animi uitataque traxit ad arma? 
<ovid. met. 13.40> Optima num sumat, quia sumere noluit ulla, 
<ovid. met. 13.41> Nos inhonorati et donis patruelibus orbi, 
<ovid. met. 13.42> Obtulimus quia nos ad prima pericula, simus? 
<ovid. met. 13.43> Atque utinam aut uerus furor ille, aut creditus esset. 
<ovid. met. 13.44> Nec comes hic Phrygias umquam uenisset ad arces 
<ovid. met. 13.45> Hortator scelerum! Non te, Poeantia proles, 
<ovid. met. 13.46> Expositum Lemnos nostro cum crimine haberet, 
<ovid. met. 13.47> Qui nunc, ut memorant, siluestribus abditus antris 
<ovid. met. 13.48> Saxa moues gemitu, Laertiadaeque precaris 
<ovid. met. 13.49> Quae meruit; quae, si di sunt, non uana precaris. 
<ovid. met. 13.50> Et nunc ille eadem nobis iuratus in arma, 
<ovid. met. 13.51> Heu! pars una ducum, quo successore sagittae 
<ovid. met. 13.52> Herculis utuntur, fractus morboque fameque 
<ovid. met. 13.53> Velaturque aliturque auibus uolucresque petendo 
<ovid. met. 13.54> Debita Troianis exercet spicula fatis. 
<ovid. met. 13.55> Ille tamen uiuit, quia non comitauit Vlixen; 
<ovid. met. 13.56> Mallet et infelix Palamedes esse relictus; 
<ovid. met. 13.57> Viueret aut certe letum sine crimine haberet. 
<ovid. met. 13.58> Quem male conuicti nimium memor iste furoris 
<ovid. met. 13.59> Prodere rem Danaum finxit fictumque probauit 
<ovid. met. 13.60> Crimen et ostendit, quod iam praefoderat, aurum. 
<ovid. met. 13.61> Ergo aut exilio uires subduxit Achiuis 
<ovid. met. 13.62> Aut nece; sic pugnat, sic est metuendus Vlixes. 
<ovid. met. 13.63> Qui licet eloquio fidum quoque Nestora uincat, 
<ovid. met. 13.64> Haud tamen efficiet desertum ut Nestora crimen 
<ovid. met. 13.65> Esse rear nullum, qui cum imploraret Vlixen 
<ovid. met. 13.66> Vulnere tardus equi fessusque senilibus annis, 
<ovid. met. 13.67> Proditus a socio est; non haec mihi crimina fingi 
<ovid. met. 13.68> Scit bene Tydides, qui nomine saepe uocatum 
<ovid. met. 13.69> Corripuit trepidoque fugam exprobrauit amico. 
<ovid. met. 13.70> Adspiciunt oculis superi mortalia iustis; 
<ovid. met. 13.71> En eget auxilio qui non tulit; utque reliquit, 
<ovid. met. 13.72> Sic linquendus erat; legem sibi dixerat ipse. 
<ovid. met. 13.73> Conclamat socios; adsum uideoque trementem 
<ovid. met. 13.74> Pallentemque metu et trepidantem morte futura. 
<ovid. met. 13.75> Opposui molem clipei texique iacentem 
<ovid. met. 13.76> Seruauique animam (minimum est hoc laudis) inertem. 
<ovid. met. 13.77> Si perstas certare, locum redeamus in illum; 
<ovid. met. 13.78> Redde hostem uulnusque tuum solitumque timorem 
<ovid. met. 13.79> Post clipeumque late et mecum contende sub illo. 
<ovid. met. 13.80> At postquam eripui, cui standi uulnera uires 
<ovid. met. 13.81> Non dederant, nullo tardatus uulnere fugit. 
<ovid. met. 13.82> Hector adest secumque deos in proelia ducit 
<ovid. met. 13.83> Quaque ruit, non tu tantum terreris, Vlixe, 
<ovid. met. 13.84> Sed fortes etiam; tantum trahit ille timoris. 
<ovid. met. 13.85> Hunc ego sanguineae successu caedis ouantem 
<ovid. met. 13.86> Eminus ingenti resupinum pondere fudi; 
<ovid. met. 13.87> Hunc ego poscentem, cum quo concurreret, unus 
<ovid. met. 13.88> Sustinui sortemque meam uouistis, Achiui, 
<ovid. met. 13.89> Et uestrae ualuere preces. si quaeritis huius 
<ovid. met. 13.90> Fortunam pugnae, non sum superatus ab illo. 
<ovid. met. 13.91> Ecce ferunt Troes ferrumque ignisque Iouemque 
<ovid. met. 13.92> In Danaas classes; ubi nunc facundus Vlixes? 
<ovid. met. 13.93> Nempe ego mille meo protexi pectore puppes, 
<ovid. met. 13.94> Spem uestri reditus; date pro tot nauibus arma. 
<ovid. met. 13.95> Quod si uera licet mihi dicere, quaeritur istis 
<ovid. met. 13.96> Quam mihi maior honos coniunctaque gloria nostra est, 
<ovid. met. 13.97> Atque Aiax armis, non Aiaci arma petuntur. 
<ovid. met. 13.98> Conferat his Ithacus Rhesum imbellemque Dolona 
<ovid. met. 13.99> Priamidenque Helenum rapta cum Pallade captum; 
<ovid. met. 13.100> Luce nihil gestum, nihil est Diomede remoto. 
<ovid. met. 13.101> Si semel ista datis meritis tam uilibus arma, 
<ovid. met. 13.102> Diuidite et pars sit maior Diomedis in illis. 
<ovid. met. 13.103> Quo tamen haec Ithaco, qui clam, qui semper inermis 
<ovid. met. 13.104> Rem gerit et furtis incautum decipit hostem? 
<ovid. met. 13.105> Ipse nitor galeae claro radiantis ab auro 
<ovid. met. 13.106> Insidias prodet manifestabitque latentem. 
<ovid. met. 13.107> Sed neque Dulichius sub Achillis casside uertex 
<ovid. met. 13.108> Pondera tanta feret, nec non onerosa grauisque 
<ovid. met. 13.109> Pelias hasta potest imbellibus esse lacertis, 
<ovid. met. 13.110> Nec clipeus uasti caelatus imagine mundi 
<ovid. met. 13.111> Conueniet timidae nataeque ad furta sinistrae. 
<ovid. met. 13.112> Debilitaturum quid te petis, improbe, munus? 
<ovid. met. 13.113> Quod tibi si populi donauerit error Achiui, 
<ovid. met. 13.114> Cur spolieris, erit, non cur metuaris ab hoste 
<ovid. met. 13.115> Et fuga, qua sola cunctos, timidissime, uincis, 
<ovid. met. 13.116> Tarda futura tibi est gestamina tanta trahenti. 
<ovid. met. 13.117> Adde quod iste tuus, tam raro proelia passus, 
<ovid. met. 13.118> Integer est clipeus; nostro, qui tela ferendo 
<ovid. met. 13.119> Mille patet plagis, nouus est successor habendus. 
<ovid. met. 13.120> Denique, quid uerbis opus est? spectemur agendo; 
<ovid. met. 13.121> Arma uiri fortis medios mittantur in hostis; 
<ovid. met. 13.122> Inde iubete peti et referentem ornate relatis. 
<ovid. met. 13.123> Finierat Telamone satus uulgique secutum 
<ovid. met. 13.124> Vltima murmur erat, donec Laertius heros 
<ovid. met. 13.125> Astitit atque oculos paulum tellure moratos 
<ovid. met. 13.126> Sustulit ad proceres expectatoque resoluit 
<ovid. met. 13.127> Ora sono; neque abest facundis gratia dictis. 
<ovid. met. 13.128>"Si mea cum uestris ualuissent uota, Pelasgi, 
<ovid. met. 13.129> Non foret ambiguus tanti certaminis heres 
<ovid. met. 13.130> Tuque tuis armis, nos te poteremur, Achille. 
<ovid. met. 13.131> Quem quoniam non aequa mihi uobisque negarunt 
<ovid. met. 13.132> Fata" (manuque simul ueluti lacrimantia tersit 
<ovid. met. 13.133> Lumina) "quis magno melius succedat Achilli 
<ovid. met. 13.134> Quam per quem magnus Danais successit Achilles? 
<ovid. met. 13.135> Huic modo ne prosit, quod, ut est, hebes esse uidetur, 
<ovid. met. 13.136> Neue mihi noceat, quod uobis semper, Achiui, 
<ovid. met. 13.137> Profuit ingenium; meaque haec facundia, siqua est, 
<ovid. met. 13.138> Quae nunc pro domino, pro uobis saepe locuta est, 
<ovid. met. 13.139> Inuidia careat, bona nec sua quisque recuset. 
<ovid. met. 13.140> Nam genus et proauos et quae non fecimus ipsi, 
<ovid. met. 13.141> Vix ea nostra uoco; sed enim quia rettulit Aiax 
<ovid. met. 13.142> Esse Iouis pronepos, nostri quoque sanguinis auctor 
<ovid. met. 13.143> Iuppiter est totidemque gradus distamus ab illo. 
<ovid. met. 13.144> Nam mihi Laertes pater est, Arcesius illi, 
<ovid. met. 13.145> Iuppiter huic, neque in his quisquam damnatus et exul. 
<ovid. met. 13.146> Est quoque per matrem Cyllenius addita nobis 
<ovid. met. 13.147> Altera nobilitas; deus est in utroque parente. 
<ovid. met. 13.148> Sed neque materno quod sum generosior ortu, 
<ovid. met. 13.149> Nec mihi quod pater est fraterni sanguinis insons, 
<ovid. met. 13.150> Proposita arma peto; meritis expendite causam, 
<ovid. met. 13.151> Dummodo quod fratres Telamon Peleusque fuerunt 
<ovid. met. 13.152> Aiacis meritum non sit, nec sanguinis ordo, 
<ovid. met. 13.153> Sed uirtutis honor spoliis quaeratur in istis. 
<ovid. met. 13.154> Aut si proximitas primusque requiritur heres, 
<ovid. met. 13.155> Est genitor Peleus, est Pyrrhus filius illi; 
<ovid. met. 13.156> Quis locus Aiaci? Phthiam haec Scyrumue ferantur, 
<ovid. met. 13.157> Nec minus est isto Teucer patruelis Achilli; 
<ovid. met. 13.158> Num petit ille tamen, num si petat, auferat illa? 
<ovid. met. 13.159> Ergo operum quoniam nudum certamen habetur, 
<ovid. met. 13.160> Plura quidem feci, quam quae comprendere dictis 
<ovid. met. 13.161> In promptu mihi sit; rerum tamen ordine ducar. 
<ovid. met. 13.162> Praescia uenturi genetrix Nereia leti 
<ovid. met. 13.163> Dissimulat cultu natum et deceperat omnes, 
<ovid. met. 13.164> In quibus Aiacem, sumptae fallacia uestis. 
<ovid. met. 13.165> Arma ego femineis animum motura uirilem 
<ovid. met. 13.166> Mercibus inserui; neque adhuc proiecerat heros 
<ovid. met. 13.167> Virgineos habitus, cum parmam hastamque tenenti 
<ovid. met. 13.168>"Nate dea", dixi "tibi se peritura reseruant 
<ovid. met. 13.169> Pergama; quid dubitas ingentem euertere Troiam"? 
<ovid. met. 13.170> Iniecique manum fortemque ad fortia misi. 
<ovid. met. 13.171> Ergo opera illius mea sunt; ego Telephon hasta 
<ovid. met. 13.172> Pugnantem domui, uictum orantemque refeci. 
<ovid. met. 13.173> Quod Thebae cecidere, meum est; me credite Lesbon, 
<ovid. met. 13.174> Me Tenedon Chrysenque et Cillan, Apollinis urbes, 
<ovid. met. 13.175> Et Scyrum cepisse; mea concussa putate 
<ovid. met. 13.176> Procubuisse solo Lyrnesia moenia dextra. 
<ovid. met. 13.177> Vtque alios taceam, qui saeuum perdere posset 
<ovid. met. 13.178> Hectora, nempe dedi, per me iacet inclitus Hector. 
<ovid. met. 13.179> Illis haec armis, quibus est inuentus Achilles, 
<ovid. met. 13.180> Arma peto; uiuo dederam, post fata reposco. 
<ovid. met. 13.181> Vt dolor unius Danaos peruenit ad omnes, 
<ovid. met. 13.182> Aulidaque Euboicam complerunt mille carinae, 
<ovid. met. 13.183> Expectata diu, nulla aut contraria classi 
<ovid. met. 13.184> Flamina erant; duraeque lubent Agamemnona sortes 
<ovid. met. 13.185> Immeritam saeuae natam mactare Dianae. 
<ovid. met. 13.186> Denegat hoc genitor diuisque irascitur ipsis, 
<ovid. met. 13.187> Atque in rege tamen pater est; ego mite parentis 
<ovid. met. 13.188> Ingenium uerbis ad publica commoda uerti. 
<ovid. met. 13.189> Nunc equidem fateor fassoque ignoscat Atrides, 
<ovid. met. 13.190> Difficilem tenui sub iniquo iudice causam; 
<ovid. met. 13.191> Hunc tamen utilitas populi fraterque datique 
<ovid. met. 13.192> Summa mouet sceptri, laudem ut cum sanguine penset. 
<ovid. met. 13.193> Mittor et ad matrem, quae non hortanda, sed astu 
<ovid. met. 13.194> Decipienda fuit; quo si Telamonius isset, 
<ovid. met. 13.195> Orba suis essent etiamnum lintea uentis. 
<ovid. met. 13.196> Mittor et Iliacas audax orator ad arces 
<ovid. met. 13.197> Visaque et intrata est altae mihi curia Troiae 
<ovid. met. 13.198> Plenaque adhuc erat illa uiris; interritus egi, 
<ovid. met. 13.199> Quam mihi mandarat communis Graecia, causam 
<ovid. met. 13.200> Accusoque Parim praedamque Helenamque reposco 
<ovid. met. 13.201> Et moueo Priamum Priamoque Antenora iunctum. 
<ovid. met. 13.202> Et Paris et fratres et qui rapuere sub illo 
<ovid. met. 13.203> Vix tenuere manus, scis hoc, Menelae, nefandas; 
<ovid. met. 13.204> Primaque lux nostri tecum fuit illa pericli. 
<ovid. met. 13.205> Longa referre mora est quae consilioque manuque 
<ovid. met. 13.206> Vtiliter feci spatiosi tempore belli. 
<ovid. met. 13.207> Post acies primas urbis se moenibus hostes 
<ovid. met. 13.208> Continuere diu, nec aperti copia Martis 
<ovid. met. 13.209> Vlla fuit; decimo demum pugnauimus anno. 
<ovid. met. 13.210> Quid facis interea, qui nil, nisi proelia, nosti? 
<ovid. met. 13.211> Quis tuus usus erat? Nam si mea facta requiris, 
<ovid. met. 13.212> Hostibus insidior, fossas munimine cingo, 
<ovid. met. 13.213> Consolor socios, ut longi taedia belli 
<ovid. met. 13.214> Mente ferant placida; doceo, quo simus alendi 
<ovid. met. 13.215> Armandique modo; mittor, quo postulat usus. 
<ovid. met. 13.216> Ecce Iouis monitu, deceptus imagine somni, 
<ovid. met. 13.217> Rex iubet incepti curam dimittere belli. 
<ovid. met. 13.218> Ille potest auctore suam defendere uocem; 
<ovid. met. 13.219> Non sinat hoc Aiax delendaque Pergama poscat, 
<ovid. met. 13.220> Quodque potest, pugnet. Cur non remoratur ituros? 
<ovid. met. 13.221> Cur non arma capit, dat quod uaga turba sequatur? 
<ovid. met. 13.222> Non erat hoc nimium numquam nisi magna loquenti. 
<ovid. met. 13.223> Quid quod et ipse fugit? uidi, puduitque uidere, 
<ovid. met. 13.224> Cum tu terga dares inhonestaque uela parares. 
<ovid. met. 13.225> Nec mora: "quid facitis? quae uos dementia!" dixi 
<ovid. met. 13.226>"Concitat, o socii, captam dimittere Troiam? 
<ovid. met. 13.227> Quidue domum fertis decimo, nisi dedecus, anno?" 
<ovid. met. 13.228> Talibus atque aliis, in quae dolor ipse disertum 
<ovid. met. 13.229> Fecerat, auersos profuga de classe reduxi. 
<ovid. met. 13.230> Conuocat Atrides socios terrore pauentes 
<ovid. met. 13.231> Nec Telamoniades etiam nunc hiscere quicquam 
<ovid. met. 13.232> Audet; at ausus erat reges incessere dictis 
<ovid. met. 13.233> Thersites, etiam per me haud impune proteruus. 
<ovid. met. 13.234> Erigor et trepidos ciues exhortor in hostem 
<ovid. met. 13.235> Amissamque mea uirtutem uoce reposco. 
<ovid. met. 13.236> Tempore ab hoc, quodcumque potest fecisse uideri 
<ovid. met. 13.237> Fortiter iste, meum est, qui dantem terga retraxi. 
<ovid. met. 13.238> Denique de Danais quis te laudatue petitue? 
<ovid. met. 13.239> At sua Tydides mecum communicat acta, 
<ovid. met. 13.240> Me probat, et socio semper confidit Vlixe, 
<ovid. met. 13.241> Est aliquid de tot Graiorum milibus unum 
<ovid. met. 13.242> A Diomede legi. nec me sors ire iubebat; 
<ovid. met. 13.243> Sic tamen, et spreto noctisque hostisque periclo, 
<ovid. met. 13.244> Ausum eadem, quae nos, Phrygia de gente Dolona 
<ovid. met. 13.245> Interimo, non ante tamen quam cuncta coegi 
<ovid. met. 13.246> Prodere et edidici quid perfida Troia pararet. 
<ovid. met. 13.247> Omnia cognoram, nec quod specularer habebam, 
<ovid. met. 13.248> Et iam promissa poteram cum laude reuerti 
<ovid. met. 13.249> Haud contentus eo petii tentoria Rhesi 
<ovid. met. 13.250> Inque suis ipsum castris comitesque peremi; 
<ovid. met. 13.251> Atque, ita captiuo, uictor uotisque potitus, 
<ovid. met. 13.252> Ingredior curru laetos imitante triumphos. 
<ovid. met. 13.253> Cuius equos pretium pro nocte poposcerat hostis, 
<ovid. met. 13.254> Arma negate mihi fueritque benignior Aiax. 
<ovid. met. 13.255> Quid Lycii referam Sarpedonis agmina ferro 
<ovid. met. 13.256> Deuastata meo? cum multo sanguine fudi 
<ovid. met. 13.257> Coeranon Iphitiden et Alastoraque Chromiumque 
<ovid. met. 13.258> Alcandrumque Haliumque Noemonaque Prytanimque, 
<ovid. met. 13.259> Exitioque dedi cum Chersidamante Thoona 
<ovid. met. 13.260> Et Charopem fatisque immitibus Ennomon actum, 
<ovid. met. 13.261> Quique minus celebres nostra sub moenibus urbis 
<ovid. met. 13.262> Procubuere manu. sunt et mihi uulnera, ciues, 
<ovid. met. 13.263> Ipso pulchra loco; nec uanis credite uerbis. 
<ovid. met. 13.264> Adspicite en"! uestemque manu deduxit et "haec sunt 
<ovid. met. 13.265> Pectora semper" ait "uestris exercita rebus. 
<ovid. met. 13.266> At nil impendit per tot Telamonius annos 
<ovid. met. 13.267> Sanguinis in socios et habet sine uulnere corpus. 
<ovid. met. 13.268> Quid tamen hoc refert, si se pro classe Pelasga 
<ovid. met. 13.269> Arma tulisse refert contra Troasque Iouemque? 
<ovid. met. 13.270> Confiteorque, tulit, neque enim benefacta maligne 
<ovid. met. 13.271> Detractare meum est; sed ne communia solus 
<ovid. met. 13.272> Occupet atque aliquem uobis quoque reddat honorem 
<ovid. met. 13.273> Reppulit Actorides sub imagine tutus Achillis 
<ovid. met. 13.274> Troas ab arsuris cum defensore carinis. 
<ovid. met. 13.275> Ausum etiam Hectoreis solum concurrere telis 
<ovid. met. 13.276> Se putat, oblitus regisque ducumque meique, 
<ovid. met. 13.277> Nonus in officio et praelatus munere sortis. 
<ovid. met. 13.278> Sed tamen euentus uestrae, fortissime, pugnae 
<ovid. met. 13.279> Quis fuit? Hector abit uiolatus uulnere nullo. 
<ovid. met. 13.280> Me miserum! quanto cogor meminisse dolore 
<ovid. met. 13.281> Temporis illius, quo, Graium murus, Achilles 
<ovid. met. 13.282> Procubuit, nec me lacrimae luctusque timorque 
<ovid. met. 13.283> Tardarunt quin corpus humo sublime referrem. 
<ovid. met. 13.284> His umeris, his, inquam, umeris ego corpus Achillis 
<ovid. met. 13.285> Et simul arma tuli, quae nunc quoque ferre laboro. 
<ovid. met. 13.286> Sunt mihi, quae ualeant in talia pondera, uires, 
<ovid. met. 13.287> Est animus certe uestros sensurus honores. 
<ovid. met. 13.288> Scilicet idcirco pro nato caerula mater 
<ovid. met. 13.289> Ambitiosa suo fuit, ut caelestia dona, 
<ovid. met. 13.290> Artis opus tantae, rudis et sine pectore miles 
<ovid. met. 13.291> Indueret? neque enim clipei caelamina nouit, 
<ovid. met. 13.292> Oceanum et terras cumque alto sidera caelo 
<ovid. met. 13.293> Pleiadasque Hyadasque immunemque aequoris Arcton 
<ovid. met. 13.294> Diuersasque urbes nitidumque Orionis ensem; 
<ovid. met. 13.295> Postulat ut capiat, quae non intellegit, arma. 
<ovid. met. 13.296> Quid quod me duri fugientem munera belli 
<ovid. met. 13.297> Arguit incepto serum accessisse labori, 
<ovid. met. 13.298> Nec se magnanimo maledicere sentit Achilli? 
<ovid. met. 13.299> Si simulasse uocas crimen, simulauimus ambo 
<ovid. met. 13.300> Si mora pro culpa est, ego sum maturior illo. 
<ovid. met. 13.301> Me pia detinuit coniunx, pia mater Achillem; 
<ovid. met. 13.302> Primaque sunt illis data tempora, cetera uobis. 
<ovid. met. 13.303> Haud timeo, si iam nequeam defendere, crimen 
<ovid. met. 13.304> Cum tanto commune uiro; deprensus Vlixis 
<ovid. met. 13.305> Ingenio tamen ille, at non Aiacis Vlixes. 
<ovid. met. 13.306> Neue in me stolidae conuicia fundere linguae 
<ovid. met. 13.307> Admiremur eum, uobis quoque digna pudore 
<ovid. met. 13.308> Obicit; an falso Palameden crimine turpe est 
<ovid. met. 13.309> Accusasse mihi, uobis damnasse decorum est? 
<ovid. met. 13.310> Sed neque Naupliades facinus defendere tantum 
<ovid. met. 13.311> Tamque patens ualuit, nec uos audistis in illo 
<ovid. met. 13.312> Crimina; uidistis pretioque obiecta patebant. 
<ovid. met. 13.313> Nec Poeantiaden quod habet Vulcania Lemnos, 
<ovid. met. 13.314> Esse reus merui; factum defendite uestrum, 
<ovid. met. 13.315> Consensistis enim; nec me suasisse negabo, 
<ovid. met. 13.316> Vt se subtraheret bellique uiaeque labori, 
<ovid. met. 13.317> Temptaretque feros requie finire dolores. 
<ovid. met. 13.318> Paruit et uiuit; non haec sententia tantum 
<ovid. met. 13.319> Fida, sed et felix, cum sit satis esse fidelem. 
<ovid. met. 13.320> Quem quoniam uates delenda ad Pergama poscunt, 
<ovid. met. 13.321> Ne mandate mihi; melius Telamonius ibit 
<ovid. met. 13.322> Eloquioque uirum morbis iraque furentem 
<ovid. met. 13.323> Molliet, aut aliqua producet callidus arte. 
<ovid. met. 13.324> Ante retro Simois fluet et sine frondibus Ide 
<ovid. met. 13.325> Stabit et auxilium promittet Achaia Troiae, 
<ovid. met. 13.326> Quam, cessante meo pro uestris pectore rebus, 
<ovid. met. 13.327> Aiacis stolidi Danais sollertia prosit. 
<ovid. met. 13.328> Sis licet infestus sociis regique mihique, 
<ovid. met. 13.329> Dure Philoctete; licet exsecrere meumque 
<ovid. met. 13.330> Deuoueas sine fine caput cupiasque dolenti 
<ovid. met. 13.331> Me tibi forte dari nostrumque haurire cruorem, 
<ovid. met. 13.332> Vtque tui mihi, sic fiat tibi copia nostri; 
<ovid. met. 13.333> Te tamen aggrediar mecumque reducere nitar; 
<ovid. met. 13.334> Tamque tuis potiar, faueat Fortuna, sagittis, 
<ovid. met. 13.335> Quam sum Dardanio, quem cepi, uate potitus, 
<ovid. met. 13.336> Quam responsa deum Troianaque fata retexi, 
<ovid. met. 13.337> Quam rapui Phrygiae signum penetrale Mineruae 
<ovid. met. 13.338> Hostibus e mediis. et se mihi comparat Aiax? 
<ovid. met. 13.339> Nempe capi Troiam prohibebant fata sine illo. 
<ovid. met. 13.340> Fortis ubi est Aiax? ubi sunt ingentia magni 
<ovid. met. 13.341> Verba uiri? Cur hic metuis? cur audet Vlixes 
<ovid. met. 13.342> Ire per excubias et se committere nocti 
<ovid. met. 13.343> Perque feros enses non tantum moenia Troum, 
<ovid. met. 13.344> Verum etiam summas arces intrare suaque 
<ovid. met. 13.345> Eripere aede deam raptamque afferre per hostes? 
<ovid. met. 13.346> Quae nisi fecissem, frustra Telamone creatus 
<ovid. met. 13.347> Gestasset laeua taurorum tergora septem. 
<ovid. met. 13.348> Illa nocte mihi Troiae uictoria parta est; 
<ovid. met. 13.349> Pergama tunc uici, cum uinci posse coegi. 
<ovid. met. 13.350> Desine Tydiden uultuque et murmure nobis 
<ovid. met. 13.351> Ostentare meum; pars est sua laudis in illo. 
<ovid. met. 13.352> Nec tu, cum socia clipeum pro classe tenebas, 
<ovid. met. 13.353> Solus eras; tibi turba comes, mihi contigit unus. 
<ovid. met. 13.354> Qui nisi pugnacem sciret sapiente minorem 
<ovid. met. 13.355> Esse nec indomitae deberi praemia dextrae, 
<ovid. met. 13.356> Ipse quoque haec peteret, peteret moderatior Aiax 
<ovid. met. 13.357> Eurypylusque ferox claroque Andraemone natus, 
<ovid. met. 13.358> Nec minus Idomeneus patriaque creatus eadem 
<ovid. met. 13.359> Meriones, peteret maioris frater Atridae; 
<ovid. met. 13.360> Quippe manu fortes nec sunt tibi Marte secundi, 
<ovid. met. 13.361> Consiliis cessere meis. Tibi dextera bello 
<ovid. met. 13.362> Vtilis; ingenium est, quod eget moderamine nostro; 
<ovid. met. 13.363> Tu uires sine mente geris, mihi cura futuri; 
<ovid. met. 13.364> Tu pugnare potes, pugnandi tempora mecum 
<ovid. met. 13.365> Eligit Atrides; tu tantum corpore prodes, 
<ovid. met. 13.366> Nos animo; quantoque ratem qui temperat anteit 
<ovid. met. 13.367> Remigis officium, quanto dux milite maior, 
<ovid. met. 13.368> Tantum ego te supero; nec non in corpore nostro 
<ovid. met. 13.369> Pectora sunt potiora manu; uigor omnis in illis. 
<ovid. met. 13.370> At uos, o proceres, uigili date praemia uestro 
<ovid. met. 13.371> Proque tot annorum cura, quibus anxius egi, 
<ovid. met. 13.372> Hunc titulum meritis pensandum reddite nostris. 
<ovid. met. 13.373> Iam labor in fine est; obstantia fata remoui 
<ovid. met. 13.374> Altaque posse capi faciendo Pergama cepi. 
<ovid. met. 13.375> Per spes nunc socias casuraque moenia Troum 
<ovid. met. 13.376> Perque deos oro, quos hosti nuper ademi, 
<ovid. met. 13.377> Per siquid superest, quod sit sapienter agendum, 
<ovid. met. 13.378> Siquid adhuc audax ex praecipitique petendum est, 
<ovid. met. 13.379> Si Troiae fatis aliquid restare putatis, 
<ovid. met. 13.380> Este mei memores; aut, si mihi non datis arma, 
<ovid. met. 13.381> Huic date "et ostendit signum fatale Mineruae. 
<ovid. met. 13.382> Mota manus procerum est et, quid facundia posset, 
<ovid. met. 13.383> Re patuit; fortisque uiri tulit arma disertus. 
<ovid. met. 13.384> Hectora qui solus, qui ferrum ignesque Iouemque 
<ovid. met. 13.385> Sustinuit totiens, unam non sustinet iram; 
<ovid. met. 13.386> Inuictumque uirum uicit dolor; arripit ensem 
<ovid. met. 13.387> Et: "meus hic certe est; an et hunc sibi poscit Vlixes? 
<ovid. met. 13.388> Hoc" ait "utendum est in me mihi; quique cruore 
<ovid. met. 13.389> Saepe Phrygum maduit, domini nunc caede madebit, 
<ovid. met. 13.390> Ne quisquam Aiacem possit superare nisi Aiax." 
<ovid. met. 13.391> Dixit et in pectus tum demum uulnera passum 
<ovid. met. 13.392> Qua patuit ferro, letalem condidit ensem. 
<ovid. met. 13.393> Nec ualuere manus infixum educere telum; 
<ovid. met. 13.394> Expulit ipse cruor; rubefactaque sanguine tellus 
<ovid. met. 13.395> Purpureum uiridi genuit de caespite florem, 
<ovid. met. 13.396> Qui prius Oebalio fuerat de uulnere natus. 
<ovid. met. 13.397> Littera communis mediis pueroque uiroque 
<ovid. met. 13.398> Inscripta est foliis, haec nominis, illa querellae. 
<ovid. met. 13.399> Victor ad Hypsipyles patriam clarique Thoantis 
<ovid. met. 13.400> Et ueterum terras infames caede uirorum 
<ovid. met. 13.401> Vela dat, ut referat Tirynthia tela, sagittas. 
<ovid. met. 13.402> Quae postquam ad Graios, domino comitante, reuexit 
<ovid. met. 13.403> Imposita est sero tandem manus ultima bello. 
<ovid. met. 13.404> Troia simul Priamusque cadunt; Priameia coniunx 
<ovid. met. 13.405> Perdidit infelix hominis post omnia formam 
<ovid. met. 13.406> Externasque nouo latratu terruit auras, 
<ovid. met. 13.407> Longus in angustum qua clauditur Hellespontus. 
<ovid. met. 13.408> Ilion ardebat neque adhuc consederat ignis 
<ovid. met. 13.409> Exiguumque senis Priami Iouis ara cruorem 
<ovid. met. 13.410> Combiberat; tractata comis antistita Phoebi 
<ovid. met. 13.411> Non profecturas tendebat ad aethera palmas. 
<ovid. met. 13.412> Dardanidas matres patriorum signa deorum, 
<ovid. met. 13.413> Dum licet, amplexas succensaque templa tenentes 
<ovid. met. 13.414> Inuidiosa trahunt uictores praemia Grai. 
<ovid. met. 13.415> Mittitur Astyanax illis de turribus, unde 
<ovid. met. 13.416> Pugnantem pro se proauitaque regna tuentem 
<ovid. met. 13.417> Saepe uidere patrem monstratum a matre solebat. 
<ovid. met. 13.418> Iamque uiam suadet Boreas flatuque secundo 
<ovid. met. 13.419> Carbasa mota sonant, iubet uti nauita uentis. 
<ovid. met. 13.420>"Troia, uale! rapimur" clamant; dant oscula terrae 
<ovid. met. 13.421> Troades et patriae fumantia tecta relinquunt. 
<ovid. met. 13.422> Vltima conscendit classem (miserabile uisu) 
<ovid. met. 13.423> In mediis Hecube natorum inuenta sepulcris; 
<ovid. met. 13.424> Prensantem tumulos atque ossibus oscula dantem 
<ovid. met. 13.425> Dulichiae traxere manus; tamen unius hausit 
<ovid. met. 13.426> Inque sinu cineres secum tulit Hectoris haustos 
<ovid. met. 13.427> Hectoris in tumulo canum de uertice crinem, 
<ovid. met. 13.428> Inferias inopes, crinem lacrimasque reliquit. 
<ovid. met. 13.429> Est, ubi Troia fuit, Phrygiae contraria tellus 
<ovid. met. 13.430> Bistoniis habitata uiris; Polymestoris illic 
<ovid. met. 13.431> Regia diues erat, cui te commisit alendum 
<ovid. met. 13.432> Clam, Polydore, pater Phrygiisque remouit ab armis, 
<ovid. met. 13.433> Consilium sapiens, sceleris nisi praemia magnas 
<ovid. met. 13.434> Adiecisset opes, animi irritamen auari. 
<ovid. met. 13.435> Vt cecidit fortuna Phrygum, capit impius ensem 
<ovid. met. 13.436> Rex Thracum iuguloque sui demisit alumni; 
<ovid. met. 13.437> Et, tamquam tolli cum corpore crimina possent, 
<ovid. met. 13.438> Exanimem scopulo subiectas misit in undas. 
<ovid. met. 13.439> Litore Threicio classem religarat Atrides, 
<ovid. met. 13.440> Dum mare pacatum, dum uentus amicior esset. 
<ovid. met. 13.441> Hic subito, quantus cum uiueret esse solebat, 
<ovid. met. 13.442> Exit humo late rupta similisque minanti 
<ovid. met. 13.443> Temporis illius uultum referebat Achilles, 
<ovid. met. 13.444> Quo ferus iniusto petiit Agamemnona ferro 
<ovid. met. 13.445>"Immemores"que "mei disceditis", inquit "Achiui, 
<ovid. met. 13.446> Obrutaque est mecum uirtutis gratia nostrae? 
<ovid. met. 13.447> Ne facite; utque meum non sit sine honore sepulcrum, 
<ovid. met. 13.448> Placet Achilleos mactata Polyxena manes." 
<ovid. met. 13.449> Dixit et immiti sociis parentibus umbrae 
<ovid. met. 13.450> Rapta sinu matris, quam iam prope sola fouebat, 
<ovid. met. 13.451> Fortis et infelix et plus quam femina uirgo 
<ovid. met. 13.452> Ducitur ad tumulum diroque fit hostia busto. 
<ovid. met. 13.453> Quae memor ipsa sui, postquam crudelibus aris 
<ovid. met. 13.454> Admota est sensitque sibi fera sacra parari 
<ovid. met. 13.455> Vtque Neoptolemum stantem ferrumque tenentem 
<ovid. met. 13.456> Vtque suo uidit figentem lumina uultu: 
<ovid. met. 13.457>"Vtere iamdudum generoso sanguine"; dixit 
<ovid. met. 13.458>"Nulla mora est; aut tu iugulo uel pectore telum 
<ovid. met. 13.459> Conde meo"; iugulumque simul pectusque retexit. 
<ovid. met. 13.460>"Scilicet haud ulli seruire Polyxena uellem; 
<ovid. met. 13.461> Haud per tale sacrum numen placabitis ullum. 
<ovid. met. 13.462> Mors tantum uellem matrem mea fallere posset; 
<ovid. met. 13.463> Mater obest minuitque necis mihi gaudia, quamuis 
<ovid. met. 13.464> Non mea mors illi, uerum sua uita gemenda est. 
<ovid. met. 13.465> Vos modo, ne Stygios adeam non libera manes, 
<ovid. met. 13.466> Este procul, si iusta peto, tactuque uiriles 
<ovid. met. 13.467> Virgineo remouete manus; acceptior illi, 
<ovid. met. 13.468> Quisquis is est, quem caede mea placare paratis, 
<ovid. met. 13.469> Liber erit sanguis; siquos tamen ultima nostri 
<ovid. met. 13.470> Verba mouent oris (Priami uos filia regis, 
<ovid. met. 13.471> Nunc captiua rogat) genetrici corpus inemptum 
<ovid. met. 13.472> Reddite; neue auro redimat ius triste sepulcri, 
<ovid. met. 13.473> Sed lacrimis. tunc, cum poterat, redimebat et auro." 
<ovid. met. 13.474> Dixerat; at populus lacrimas, quas illa tenebat, 
<ovid. met. 13.475> Non tenet; ipse etiam flens inuitusque sacerdos 
<ovid. met. 13.476> Praebita coniecto rupit praecordia ferro. 
<ovid. met. 13.477> Illa, super terram defecto poplite labens, 
<ovid. met. 13.478> Pertulit intrepidos ad fata nouissima uultus. 
<ovid. met. 13.479> Tunc quoque cura fuit partes uelare tegendas, 
<ovid. met. 13.480> Cum caderet, castique decus seruare pudoris. 
<ovid. met. 13.481> Troades excipiunt deploratosque recensent 
<ovid. met. 13.482> Priamidas et quid dederit domus una cruoris; 
<ovid. met. 13.483> Teque gemunt, uirgo, teque, o modo regia coniunx, 
<ovid. met. 13.484> Regia dicta parens, Asiae florentis imago, 
<ovid. met. 13.485> Nunc etiam praedae mala sors, quam uictor Vlixes 
<ovid. met. 13.486> Esse suam nollet, nisi quod tamen Hectora partu 
<ovid. met. 13.487> Ediderat; dominum matri uix repperit Hector. 
<ovid. met. 13.488> Quae corpus complexa animae tam fortis inane, 
<ovid. met. 13.489> Quas totiens patriae dederat natisque uiroque, 
<ovid. met. 13.490> Huic quoque dat lacrimas; lacrimas in uulnere fundit 
<ovid. met. 13.491> Osculaque ore tegit consuetaque pectora plangit 
<ovid. met. 13.492> Canitiemque suam concreto in sanguine uerrens, 
<ovid. met. 13.493> Plura quidem, sed et haec laniato pectore dixit: 
<ovid. met. 13.494>"Nata, tuae (quid enim superest?) dolor ultime matris 
<ovid. met. 13.495> Nata, iaces; uideoque tuum, mea uulnera, pectus. 
<ovid. met. 13.496> Et, ne perdiderim quemquam sine caede meorum, 
<ovid. met. 13.497> Tu quoque uulnus habes. At te, quia femina, rebar 
<ovid. met. 13.498> A ferro tutam; cecidisti et femina ferro; 
<ovid. met. 13.499> Totque tuos idem fratres, te perdidit idem, 
<ovid. met. 13.500> Exitium Troiae nostrique orbator, Achilles. 
<ovid. met. 13.501> At postquam cecidit Paridis Phoebique sagittis, 
<ovid. met. 13.502> Nunc certe, dixi, non est metuendus Achilles; 
<ovid. met. 13.503> Nunc quoque mi metuendus erat; cinis ipse sepulti 
<ovid. met. 13.504> In genus hoc saeuit; tumulo quoque sensimus hostem; 
<ovid. met. 13.505> Aeacidae fecunda fui. iacet Ilion ingens 
<ovid. met. 13.506> Euentuque graui finita est publica clades, 
<ovid. met. 13.507> Sed finita tamen; soli mihi Pergama restant 
<ovid. met. 13.508> In cursuque meus dolor est. modo maxima rerum, 
<ovid. met. 13.509> Tot generis gnatisque potens nuribusque uiroque, 
<ovid. met. 13.510> Nunc trahor exul, inops, tumulis auolsa meorum, 
<ovid. met. 13.511> Penelopae munus; quae me data pensa trahentem 
<ovid. met. 13.512> Matribus ostendens Ithacis: "haec Hectoris illa est 
<ovid. met. 13.513> Clara parens, haec est" dicet "Priameia coniunx." 
<ovid. met. 13.514> Postque tot amissos tu nunc, quae sola leuabas 
<ovid. met. 13.515> Maternos luctus, hostilia busta piasti. 
<ovid. met. 13.516> Inferias hosti peperi. quo ferrea resto? 
<ovid. met. 13.517> Quidue moror? quo me seruas, annosa senectus? 
<ovid. met. 13.518> Quo, di crudeles, nisi quo noua funera cernam, 
<ovid. met. 13.519> Viuacem differtis anum? quis posse putaret 
<ovid. met. 13.520> Felicem Priamum post diruta Pergama dici? 
<ovid. met. 13.521> Felix morte sua est; nec te, mea nata, peremptam 
<ovid. met. 13.522> Adspicit et uitam pariter regnumque reliquit. 
<ovid. met. 13.523> At, puto, funeribus donabere, regia uirgo, 
<ovid. met. 13.524> Condeturque tuum monumentis corpus auitis. 
<ovid. met. 13.525> Non haec est fortuna domus; tibi munera matris 
<ovid. met. 13.526> Contingent fletus peregrinaeque haustus harenae. 
<ovid. met. 13.527> Omnia perdidimus; superest, cur uiuere tempus 
<ovid. met. 13.528> In breue sustineam, proles gratissima matri, 
<ovid. met. 13.529> Nunc solus, quondam minimus de stirpe uirili, 
<ovid. met. 13.530> Has datus Ismario regi Polydorus in oras. 
<ovid. met. 13.531> Quid moror interea crudelia uulnera lymphis 
<ovid. met. 13.532> Abluere et sparsos immiti sanguine uultus? 
<ovid. met. 13.533> Dixit et ad litus passu processit anili, 
<ovid. met. 13.534> Albentes lacerata comas. "date, Troades, urnam" 
<ovid. met. 13.535> Dixerat infelix, liquidas hauriret ut undas 
<ovid. met. 13.536> Adspicit eiectum Polydori in litore corpus 
<ovid. met. 13.537> Factaque Threiciis ingentia uulnera telis. 
<ovid. met. 13.538> Troades exclamant; obmutuit illa dolore 
<ovid. met. 13.539> Et pariter uocem lacrimasque introrsus obortas 
<ovid. met. 13.540> Deuorat ipse dolor; duroque simillima saxo 
<ovid. met. 13.541> Torpet et aduersa figit modo lumina terra, 
<ovid. met. 13.542> Interdum toruos sustollit ad aethera uultus, 
<ovid. met. 13.543> Nunc positi spectat uultum, nunc uulnera nati, 
<ovid. met. 13.544> Vulnera praecipue; seque armat et instruit iram. 
<ovid. met. 13.545> Qua simul exarsit, tamquam regina maneret, 
<ovid. met. 13.546> Vlcisci statuit poenaeque in imagine tota est; 
<ovid. met. 13.547> Vtque furit catulo lactente orbata leaena, 
<ovid. met. 13.548> Signaque nancta pedum sequitur, quem non uidet, hostem, 
<ovid. met. 13.549> Sic Hecube, postquam cum luctu miscuit iram, 
<ovid. met. 13.550> Non oblita animorum, annorum oblita suorum, 
<ovid. met. 13.551> Vadit ad artificem dirae, Polymestora, caedis 
<ovid. met. 13.552> Colloquiumque petit; nam se monstrare relictum 
<ovid. met. 13.553> Velle latens illi, quod nato redderet, aurum. 
<ovid. met. 13.554> Credidit Odrysius praedaeque assuetus amore 
<ovid. met. 13.555> In secreta uenit. tum blando callidus ore: 
<ovid. met. 13.556>"Tolle moras, Hecube"; dixit "da munera nato; 
<ovid. met. 13.557> Omne fore illius quod das, quod et ante dedisti, 
<ovid. met. 13.558> Per superos iuro. "spectat truculenta loquentem 
<ovid. met. 13.559> Falsaque iurantem tumidaque exaestuat ira 
<ovid. met. 13.560> Atque ita correpto captiuarum agmina matrum 
<ovid. met. 13.561> Inuocat et digitos in perfida lumina condit 
<ovid. met. 13.562> Expilatque genis oculos (facit ira nocentem) 
<ovid. met. 13.563> Immergitque manus foedataque sanguine sonti 
<ovid. met. 13.564> Non lumen (neque enim superest) loca luminis haurit. 
<ovid. met. 13.565> Clade sui Thracum gens irritata tyranni 
<ovid. met. 13.566> Troada telorum lapidumque incessere iactu 
<ovid. met. 13.567> Coepit; at haec missum rauco cum murmure saxum 
<ovid. met. 13.568> Morsibus insequitur rictuque in uerba parato 
<ovid. met. 13.569> Latrauit, conata loqui; locus extat et ex re 
<ovid. met. 13.570> Nomen habet ueterumque diu memor illa malorum 
<ovid. met. 13.571> Tum quoque Sithonios ululauit maesta per agros. 
<ovid. met. 13.572> Illius Troasque suos hostesque Pelasgos, 
<ovid. met. 13.573> Illius fortuna deos quoque mouerat omnes, 
<ovid. met. 13.574> Sic omnes, ut et ipsa Iouis coniunxque sororque 
<ovid. met. 13.575> Euentus Hecubam meruisse negauerit illos. 
<ovid. met. 13.576> Non uacat Aurorae, quamquam isdem fauerat armis 
<ovid. met. 13.577> Cladibus et casu Troiaeque Hecubaeque moueri. 
<ovid. met. 13.578> Cura deam propior luctusque domesticus angit 
<ovid. met. 13.579> Memnonis amissi, Phrygiis quem lutea campis 
<ovid. met. 13.580> Vidit Achillea pereuntem cuspide mater; 
<ovid. met. 13.581> Vidit et ille color, quo matutina rubescunt 
<ovid. met. 13.582> Tempora, palluerat latuitque in nubibus aether. 
<ovid. met. 13.583> At non impositos supremis ignibus artus 
<ovid. met. 13.584> Sustinuit spectare parens, sed crine soluto, 
<ovid. met. 13.585> Sicut erat, magni genibus procumbere non est 
<ovid. met. 13.586> Dedignata Iouis lacrimisque has addere uoces 
<ovid. met. 13.587>"Omnibus inferior, quas sustinet aureus aether 
<ovid. met. 13.588>(Nam mihi sunt totum rarissima templa per orbem), 
<ovid. met. 13.589> Diua tamen ueni, non ut delubra diesque 
<ovid. met. 13.590> Des mihi sacrificos caliturasque ignibus aras 
<ovid. met. 13.591> Si tamen adspicias, quantum tibi femina praestem, 
<ovid. met. 13.592> Tum cum luce noua noctis confinia seruo, 
<ovid. met. 13.593> Praemia danda putes; sed non ea cura neque hic est 
<ovid. met. 13.594> Nunc status Aurorae, meritos ut poscat honores 
<ovid. met. 13.595> Memnonis orba mei uenio, qui fortia frustra 
<ovid. met. 13.596> Pro patruo tulit arma suo primisque sub annis 
<ovid. met. 13.597> Occidit a forti (sic uos uoluistis(==VOLUISTIS)) Achille. 
<ovid. met. 13.598> Da, precor, huic aliquem, solacia mortis, honorem, 
<ovid. met. 13.599> Summe deum rector, maternaque uulnera leni." 
<ovid. met. 13.600> Iuppiter annuerat, cum Memnonis arduus alto 
<ovid. met. 13.601> Corruit igne rogus nigrique uolumina fumi 
<ovid. met. 13.602> Infecere diem, ueluti cum flumina natas 
<ovid. met. 13.603> Exhalant nebulas, nec sol admittitur infra; 
<ovid. met. 13.604> Atra fauilla uolat glomerataque corpus in unum 
<ovid. met. 13.605> Densetur faciemque capit sumitque calorem 
<ovid. met. 13.606> Atque animam ex igni; leuitas sua praebuit alas 
<ovid. met. 13.607> Et primo similis uolucri, mox uera uolucris 
<ovid. met. 13.608> Insonuit pennis; pariter sonuere sorores 
<ovid. met. 13.609> Innumerae, quibus est eadem natalis origo; 
<ovid. met. 13.610> Terque rogum lustrant et consonus exit in auras 
<ovid. met. 13.611> Ter plangor; quarto seducunt castra uolatu. 
<ovid. met. 13.612> Tum duo diuersa populi de parte feroces 
<ovid. met. 13.613> Bella gerunt rostrisque et aduncis unguibus iras 
<ovid. met. 13.614> Exercent alasque aduersaque pectora lassant; 
<ovid. met. 13.615> Inferiaeque cadunt cineri cognata sepulto 
<ovid. met. 13.616> Corpora seque uiro forti meminere creatas. 
<ovid. met. 13.617> Praepetibus subitis nomen facit auctor; ab illo 
<ovid. met. 13.618> Memnonides dictae, cum sol duodena peregit 
<ovid. met. 13.619> Signa, parentali moriturae uoce rebellant. 
<ovid. met. 13.620> Ergo aliis latrasse Dymantida flebile uisum; 
<ovid. met. 13.621> Luctibus est Aurora suis intenta piasque 
<ovid. met. 13.622> Nunc quoque dat lacrimas et toto rorat in orbe. 
<ovid. met. 13.623> Non tamen euersam Troiae cum moenibus esse 
<ovid. met. 13.624> Spem quoque fata sinunt; sacra et, sacra altera, patrem 
<ovid. met. 13.625> Fert umeris, uenerabile onus, Cythereius heros. 
<ovid. met. 13.626> De tantis opibus praedam pius eligit illam 
<ovid. met. 13.627> Ascaniumque suum profugaque per aequora classe 
<ovid. met. 13.628> Fertur ab Antandro scelerataque limina Thracum 
<ovid. met. 13.629> Et Polydoreo manantem sanguine terram 
<ovid. met. 13.630> Linquit et utilibus uentis aestuque secundo 
<ovid. met. 13.631> Intrat Apollineam sociis comitantibus urbem. 
<ovid. met. 13.632> Hunc Anius, quo rege homines, antistite Phoebus 
<ovid. met. 13.633> Rite colebatur, temploque domoque recepit 
<ovid. met. 13.634> Vrbemque ostendit delubraque nota duasque 
<ovid. met. 13.635> Latona quondam stirpes pariente retentas. 
<ovid. met. 13.636> Ture dato flammis uinoque in tura profuso 
<ovid. met. 13.637> Caesarumque boum fibris de more crematis, 
<ovid. met. 13.638> Regia tecta petunt, positique tapetibus altis 
<ovid. met. 13.639> Munera cum liquido capiunt Cerealia Baccho. 
<ovid. met. 13.640> Tum pius Anchises: " o Phoebi lecte sacerdos, 
<ovid. met. 13.641> Fallor an et natum, cum primum haec moenia uidi, 
<ovid. met. 13.642> Bisque duas natas, quantum reminiscor, habebas"? 
<ovid. met. 13.643> Huic Anius niueis circumdata tempora uittis 
<ovid. met. 13.644> Concutiens et tristis ait: "non falleris, heros 
<ovid. met. 13.645> Maxime; uidisti natorum quinque parentem, 
<ovid. met. 13.646> Quem nunc (tanta homines rerum inconstantia uersat!) 
<ovid. met. 13.647> Paene uides orbum. quod enim mihi filius absens 
<ovid. met. 13.648> Auxilium, quem dicta suo de nomine tellus 
<ovid. met. 13.649> Andros habet, pro patre locumque et regna tenentem? 
<ovid. met. 13.650> Delius augurium dedit huic; dedit altera Liber 
<ovid. met. 13.651> Femineae stirpi uoto maiora fideque 
<ovid. met. 13.652> Munera; nam tactu natarum cuncta mearum 
<ovid. met. 13.653> In segetem laticemque meri canaeque Mineruae 
<ovid. met. 13.654> Transformabantur, diuesque erat usus in illis. 
<ovid. met. 13.655> Hoc ubi cognouit Troiae populator Atrides, 
<ovid. met. 13.656> Ne non ex aliqua uestram sensisse procellam 
<ovid. met. 13.657> Nos quoque parte putes, armorum uiribus usus 
<ovid. met. 13.658> Abstrahit inuitas gremio genitoris alantque 
<ovid. met. 13.659> Imperat Argolicam caelesti munere classem. 
<ovid. met. 13.660> Effugiunt quo quaeque potest; Euboea duabus 
<ovid. met. 13.661> Et totidem natis Andros fraterna petita est. 
<ovid. met. 13.662> Miles adest et, ni dedantur, bella minatur. 
<ovid. met. 13.663> Victa metu pietas consortia corpora poenae 
<ovid. met. 13.664> Dedidit et timido possis ignoscere fratri; 
<ovid. met. 13.665> Non hic Aeneas, non, qui defenderet Andron, 
<ovid. met. 13.666> Hector erat, per quem decimum durastis in annum. 
<ovid. met. 13.667> Iamque parabantur captiuis uincla lacertis 
<ovid. met. 13.668> Illae tollentes etiamnunc libera caelo 
<ovid. met. 13.669> Bracchia: "Bacche pater, fer opem" dixere; tulitque 
<ovid. met. 13.670> Muneris auctor opem, si miro perdere more 
<ovid. met. 13.671> Ferre uocatur opem; nec qua ratione figuram 
<ovid. met. 13.672> Perdiderint, potui scire aut nunc dicere possum 
<ovid. met. 13.673> Summa mali nota est; pennas sumpsere, tuaeque 
<ovid. met. 13.674> Coniugis in uolucres, niueas abiere columbas." 
<ovid. met. 13.675> Talibus atque aliis postquam conuiuia dictis 
<ovid. met. 13.676> Implerunt, mensa somnum petiere remota; 
<ovid. met. 13.677> Cumque die surgunt adeuntque oracula Phoebi 
<ovid. met. 13.678> Qui petere antiquam matrem cognataque iussit 
<ovid. met. 13.679> Litora; prosequitur rex et dat munus ituris, 
<ovid. met. 13.680> Anchisae sceptrum, chlamydem pharetramque nepoti, 
<ovid. met. 13.681> Cratera Aeneae, quem quondam transtulit illi 
<ovid. met. 13.682> Hospes ab Aoniis Therses Ismenius oris. 
<ovid. met. 13.683> Miserat hunc illi Therses, fabricauerat Alcon 
<ovid. met. 13.684> Hyleus et longo caelauerat argumento. 
<ovid. met. 13.685> Vrbs erat et septem posses ostendere portas 
<ovid. met. 13.686> Hae pro nomine erant et, quae foret illa, docebant. 
<ovid. met. 13.687> Ante urbem exequiae tumulique ignesque rogique 
<ovid. met. 13.688> Effusaeque comas et apertae pectora matres 
<ovid. met. 13.689> Significant luctum; nymphae quoque flere uidentur 
<ovid. met. 13.690> Siccatosque queri fontes; sine frondibus arbor 
<ovid. met. 13.691> Nuda riget; rodunt arentia saxa capellae. 
<ovid. met. 13.692> Ecce facit mediis natas Orione(==O+RI+O-NE-) Thebis, 
<ovid. met. 13.693> Hanc non femineum iugulo dare pectus aperto, 
<ovid. met. 13.694> Illam demisso per inertia uulnera telo 
<ovid. met. 13.695> Pro populo cecidisse suo pulchrisque per urbem 
<ovid. met. 13.696> Funeribus ferri celebrique in parte cremari 
<ovid. met. 13.697> Tum de uirginea geminos exire fauilla, 
<ovid. met. 13.698> Ne genus intereat, iuuenes, quos fama Coronas 
<ovid. met. 13.699> Nominat, et cineri materno ducere pompam. 
<ovid. met. 13.700> Hactenus antiquo signis fulgentibus aere, 
<ovid. met. 13.701> Summus inaurato crater erat asper acantho. 
<ovid. met. 13.702> Nec leuiora datis Troiani dona remittunt 
<ovid. met. 13.703> Dantque sacerdoti custodem turis acerram, 
<ovid. met. 13.704> Dant pateram claramque auro gemmisque coronam. 
<ovid. met. 13.705> Inde recordati Teucros a sanguine Teucri 
<ovid. met. 13.706> Ducere principium, Cretam tenuere locique 
<ovid. met. 13.707> Ferre diu nequiere Iouem centumque relictis 
<ovid. met. 13.708> Vrbibus Ausonios optant contingere portus. 
<ovid. met. 13.709> Saeuit hiems iactatque uiros; Strophadumque receptos 
<ovid. met. 13.710> Portubus infidis exterruit ales Aello. 
<ovid. met. 13.711> Et iam Dulichios portus Ithacamque Samonque 
<ovid. met. 13.712> Neritiasque domus, regnum fallacis Vlixis, 
<ovid. met. 13.713> Praeter erant uecti; certatam lite deorum 
<ovid. met. 13.714> Ambraciam uersique uident sub imagine saxum 
<ovid. met. 13.715> Iudicis, Actiaco quae nunc ab Apolline nota est, 
<ovid. met. 13.716> Vocalemque sua terram Dodonida quercu 
<ovid. met. 13.717> Chaoniosque sinus, ubi nati rege Molosso 
<ovid. met. 13.718> Impia subiectis fugere incendia pennis. 
<ovid. met. 13.719> Proxima Phaeacum felicibus obsita pomis 
<ovid. met. 13.720> Rura petunt; Epiros ab his regnataque uati 
<ovid. met. 13.721> Buthrotos Phrygio simulataque Troia tenetur. 
<ovid. met. 13.722> Inde futurorum certi, quae cuncta fideli 
<ovid. met. 13.723> Priamides Helenus monitu praedixerat, intrant 
<ovid. met. 13.724> Sicaniam; tribus haec excurrit in aequora pennis, 
<ovid. met. 13.725> E quibus imbriferos est uersa Pachynos ad Austros, 
<ovid. met. 13.726> Mollibus expositum Zephyris Lilybaeon, ad Arctos 
<ovid. met. 13.727> Aequoris expertes spectat Boreamque Peloros. 
<ovid. met. 13.728> Hac subeunt Teucri et remis aestuque secundo 
<ovid. met. 13.729> Sub noctem potitur Zanclaea classis harena. 
<ovid. met. 13.730> Scylla latus dextrum, laeuum irrequieta Charybdis 
<ovid. met. 13.731> Infestat; uorat haec raptas reuomitque carinas, 
<ovid. met. 13.732> Illa feris atram canibus succingitur aluum, 
<ovid. met. 13.733> Virginis ora gerens, et, si non omnia uates 
<ovid. met. 13.734> Ficta reliquerunt, aliquo quoque tempore uirgo. 
<ovid. met. 13.735> Hanc multi petiere proci; quibus illa repulsis, 
<ovid. met. 13.736> Ad pelagi nymphas, pelagi gratissima nymphis, 
<ovid. met. 13.737> Ibat et elusos iuuenum narrabat amores. 
<ovid. met. 13.738> Quam, dum pectendos praebet Galatea capillos, 
<ovid. met. 13.739> Talibus alloquitur, repetens suspiria, dictis: 
<ovid. met. 13.740>"Te tamen, o uirgo, genus haud immite uirorum 
<ovid. met. 13.741> Expetit, utque facis, potes his impune negare; 
<ovid. met. 13.742> At mihi, cui pater est Nereus, quam caerula Doris 
<ovid. met. 13.743> Enixa est, quae sum turba quoque tuta sororum, 
<ovid. met. 13.744> Non nisi per luctus licuit Cyclopis amorem 
<ovid. met. 13.745> Effugere"; et lacrimae uocem impediere loquentis. 
<ovid. met. 13.746> Quas ubi marmoreo detersit pollice uirgo 
<ovid. met. 13.747> Et solata deam est: "refer, o carissima", dixit 
<ovid. met. 13.748>"Neue tui causam tege (sic sum fida) doloris. 
<ovid. met. 13.749> Nereis his contra resecuta Crataeide natam est: 
<ovid. met. 13.750>"Acis erat Fauno nymphaque Symaethide cretus, 
<ovid. met. 13.751> Magna quidem patrisque sui matrisque uoluptas, 
<ovid. met. 13.752> Nostra tamen maior; nam me sibi iunxerat uni. 
<ovid. met. 13.753> Pulcher et octonis iterum natalibus actis 
<ovid. met. 13.754> Signarat teneras dubia lanugine malas. 
<ovid. met. 13.755> Hunc ego, me Cyclops nulla cum fine petebat; 
<ovid. met. 13.756> Nec, si quaesieris, odium Cyclopis amorne 
<ovid. met. 13.757> Acidis in nobis fuerit praestantior edam; 
<ovid. met. 13.758> Par utrumque fuit. pro! quanta potentia regni 
<ovid. met. 13.759> Est, Venus alma, tui! nempe ille immitis et ipsis 
<ovid. met. 13.760> Horrendus siluis et uisus ab hospite nullo 
<ovid. met. 13.761> Impune et magni cum dis contemptor Olympi, 
<ovid. met. 13.762> Quid sit amor, sensit, nostrique cupidine captus 
<ovid. met. 13.763> Vritur, oblitus pecorum antrorumque suorum. 
<ovid. met. 13.764> Iamque tibi formae, iamque est tibi cura placendi, 
<ovid. met. 13.765> Iam rigidos pectis rastris, Polypheme, capillos; 
<ovid. met. 13.766> Iam libet hirsutam tibi falce recidere barbam 
<ovid. met. 13.767> Et spectare feros in aqua et componere uultus. 
<ovid. met. 13.768> Caedis amor feritasque sitisque immensa cruoris 
<ovid. met. 13.769> Cessant et tutae ueniunt abeuntque carinae. 
<ovid. met. 13.770> Telemus interea Siculam delatus ad Aetnen, 
<ovid. met. 13.771> Telemus Eurymides, quem nulla fefellerat ales, 
<ovid. met. 13.772> Terribilem Polyphemon adit; "lumen"que "quod unum 
<ovid. met. 13.773> Fronte geris media, rapiet tibi" dixit "Vlixes." 
<ovid. met. 13.774> Risit et: "o uatum stolidissime, falleris"; inquit 
<ovid. met. 13.775>"Altera iam rapuit." sic frustra uera monentem 
<ovid. met. 13.776> Spernit et aut gradiens ingenti litora passu 
<ovid. met. 13.777> Degrauat, aut fessus sub opaca reuertitur antra. 
<ovid. met. 13.778> Prominet in pontum cuneatus acumine longo 
<ovid. met. 13.779> Collis; utrumque latus circumfluit aequoris unda. 
<ovid. met. 13.780> Huc ferus ascendit Cyclops mediusque resedit 
<ovid. met. 13.781> Lanigerae pecudes nullo ducente secutae. 
<ovid. met. 13.782> Cui postquam pinus, baculi quae praebuit usum, 
<ovid. met. 13.783> Ante pedes posita est, antemnis apta ferendis, 
<ovid. met. 13.784> Sumptaque harundinibus compacta est fistula centum, 
<ovid. met. 13.785> Senserunt toti pastoria sibila montis, 
<ovid. met. 13.786> Senserunt undae. latitans ego rupe meique 
<ovid. met. 13.787> Acidis in gremio residens procul auribus hausi 
<ovid. met. 13.788> Talia dicta meis auditaque uerba notaui: 
<ovid. met. 13.789>"Candidior folio niuei, Galatea, ligustri, 
<ovid. met. 13.790> Floridior pratis, longa procerior alno, 
<ovid. met. 13.791> Splendidior uitro, tenero lasciuior haedo 
<ovid. met. 13.792> Leuior assiduo detritis aequore conchis, 
<ovid. met. 13.793> Solibus hibernis, aestiua gratior umbra, 
<ovid. met. 13.794> Nobilior pomis, platano conspectior alta, 
<ovid. met. 13.795> Lucidior glacie, matura dulcior uua, 
<ovid. met. 13.796> Mollior et cygni plumis et lacte coacto 
<ovid. met. 13.797> Et, si non fugias, riguo formosior horto 
<ovid. met. 13.798> Saeuior indomitis eadem Galatea iuuencis, 
<ovid. met. 13.799> Durior annosa quercu, fallacior undis, 
<ovid. met. 13.800> Lentior et salicis uirgis et uitibus albis, 
<ovid. met. 13.801> His immobilior scopulis, uiolentior amne, 
<ovid. met. 13.802> Laudato pauone superbior, acrior igni, 
<ovid. met. 13.803> Asperior tribulis, feta truculentior ursa, 
<ovid. met. 13.804> Surdior aequoribus, calcato immitior hydro, 
<ovid. met. 13.805> Et, quod praecipue uellem tibi demere possem, 
<ovid. met. 13.806> Non tantum ceruo claris latratibus acto, 
<ovid. met. 13.807> Verum etiam uentis uolucrique fugacior aura! 
<ovid. met. 13.808> At, bene si noris, pigeat fugisse morasque 
<ovid. met. 13.809> Ipsa tuas damnes et me retinere labores. 
<ovid. met. 13.810> Sunt mihi, pars montis, uiuo pendentia saxo 
<ovid. met. 13.811> Antra, quibus nec sol medio sentitur in aestu, 
<ovid. met. 13.812> Nec sentitur hiems; sunt poma grauantia ramos, 
<ovid. met. 13.813> Sunt auro similes longis in uitibus uuae, 
<ovid. met. 13.814> Sunt et purpureae; tibi et has seruamus et illas. 
<ovid. met. 13.815> Ipsa tuis manibus siluestri nata sub umbra 
<ovid. met. 13.816> Mollia fraga leges, ipsa autumnalia corna 
<ovid. met. 13.817> Prunaque, non solum nigro liuentia suco, 
<ovid. met. 13.818> Verum etiam generosa nouasque imitantia ceras. 
<ovid. met. 13.819> Nec tibi castaneae me coniuge, nec tibi deerunt 
<ovid. met. 13.820> Arbutei fetus; omnis tibi seruiet arbor. 
<ovid. met. 13.821> Hoc pecus omne meum est; multae quoque uallibus errant, 
<ovid. met. 13.822> Multa silua tegit, multae stabulantur in antris; 
<ovid. met. 13.823> Nec, si forte roges, possim tibi dicere, quot sint; 
<ovid. met. 13.824> Pauperis est numerare pecus. de laudibus harum 
<ovid. met. 13.825> Nil mihi credideris; praesens potes ipsa uidere, 
<ovid. met. 13.826> Vt uix circumeant distentum cruribus uber. 
<ovid. met. 13.827> Sunt, fetura minor, tepidis in ouilibus agni; 
<ovid. met. 13.828> Sunt quoque, par aetas, aliis in ouilibus haedi. 
<ovid. met. 13.829> Lac mihi semper adest niueum; pars inde bibenda 
<ovid. met. 13.830> Seruatur, partem liquefacta coagula durant. 
<ovid. met. 13.831> Nec tibi deliciae faciles uulgataque tantum 
<ovid. met. 13.832> Munera contingent, dammae leporesque capraeque, 
<ovid. met. 13.833> Parue columbarum, demptusue cacumine nidus. 
<ovid. met. 13.834> Inueni geminos, qui tecum ludere possint, 
<ovid. met. 13.835> Inter se similes, uix ut dignoscere possis, 
<ovid. met. 13.836> Villosae catulos in summis montibus ursae; 
<ovid. met. 13.837> Inueni et dixi: dominae seruabimus istos. 
<ovid. met. 13.838> Iam modo caeruleo nitidum caput exsere ponto, 
<ovid. met. 13.839> Iam, Galatea, ueni, nec munera despice nostra. 
<ovid. met. 13.840> Certe ego me noui liquidaeque in imagine uidi 
<ovid. met. 13.841> Nuper aquae placuitque mihi mea forma uidenti. 
<ovid. met. 13.842> Adspice, sim quantus; non est hoc corpore maior 
<ovid. met. 13.843> Iuppiter in caelo (nam uos narrare soletis 
<ovid. met. 13.844> Nescio quem regnare Iouem); coma plurima toruos 
<ovid. met. 13.845> Prominet in uultus umerosque ut lucus obumbrat. 
<ovid. met. 13.846> Nec mea quod rigidis horrent densissima saetis 
<ovid. met. 13.847> Corpora, turpe puta; turpis sine frondibus arbor, 
<ovid. met. 13.848> Turpis equus, nisi colla iubae flauentia uelent; 
<ovid. met. 13.849> Pluma tegit uolucres, ouibus sua lana decori est: 
<ovid. met. 13.850> Barba uiros hirtaeque decent in corpore saetae. 
<ovid. met. 13.851> Vnum est in media lumen mihi fronte, sed instar 
<ovid. met. 13.852> Ingentis clipei. quid? non haec omnia magnus 
<ovid. met. 13.853> Sol uidet e caelo? soli tamen unicus orbis, 
<ovid. met. 13.854> Adde quod in uestro genitor meus aequore regnat 
<ovid. met. 13.855> Hunc tibi do socerum. tantum miserere precesque 
<ovid. met. 13.856> Supplicis exaudi; tibi enim succumbimus uni; 
<ovid. met. 13.857> Quique Iouem et caelum sperno et penetrabile fulmen, 
<ovid. met. 13.858> Nerei(==NERE-I-), te ueneror; tua fulmine saeuior ira est. 
<ovid. met. 13.859> Atque ego contemptus essem patientior huius, 
<ovid. met. 13.860> Si fugeres omnes; sed cur, Cyclope repulso, 
<ovid. met. 13.861> Acin amas praefersque meis complexibus Acin? 
<ovid. met. 13.862> Ille tamen placeatque sibi, placeatque licebit, 
<ovid. met. 13.863> Quod nollem, Galatea, tibi; modo copia detur, 
<ovid. met. 13.864> Sentiet esse mihi tanto pro corpore uires; 
<ovid. met. 13.865> Viscera uiua traham, diuisaque membra per agros 
<ovid. met. 13.866> Perque tuas spargam (sic se tibi misceat!) undas. 
<ovid. met. 13.867> Vror enim laesusque exaestuat acrius ignis, 
<ovid. met. 13.868> Cumque suis uideor translatam uiribus Aetnam 
<ovid. met. 13.869> Pectore ferre meo; nec tu, Galatea, moueris." 
<ovid. met. 13.870> Talia nequiquam questus (nam cuncta uidebam), 
<ovid. met. 13.871> Surgit et, ut taurus uacca furibundus adempta, 
<ovid. met. 13.872> Stare nequit siluaque et notis saltibus errat; 
<ovid. met. 13.873> Cum ferus ignaros nec quicquam tale timentes 
<ovid. met. 13.874> Me uidet atque Acin: "uideo"que exclamat" et ista 
<ovid. met. 13.875> Vltima sit, faciam, Veneris concordia uestrae." 
<ovid. met. 13.876> Tantaque uox, quantam Cyclops iratus habere 
<ovid. met. 13.877> Debuit, ilia(==ILJA) fuit; clamore perhorruit Aetne. 
<ovid. met. 13.878> Ast ego uicino pauefacta sub aequore mergor 
<ovid. met. 13.879> Terga fugae dederat conuersa Symaethius heros 
<ovid. met. 13.880> Et: "fer opem, Galatea, precor, mihi; ferte, parentes", 
<ovid. met. 13.881> Dixerat" et uestris periturum admittite regnis." 
<ovid. met. 13.882> Insequitur Cyclops partemque e monte reuulsam 
<ovid. met. 13.883> Mittit et extremus quamuis peruenit ad illum 
<ovid. met. 13.884> Angulus e saxo, totum tamen obruit Acin. 
<ovid. met. 13.885> At nos, quod fieri solum per fata licebat, 
<ovid. met. 13.886> Fecimus ut uires assumeret Acis auitas. 
<ovid. met. 13.887> Puniceus de mole cruor manabat et intra 
<ovid. met. 13.888> Temporis exiguum rubor euanescere coepit 
<ovid. met. 13.889> Fitque color primo turbati fluminis imbre 
<ovid. met. 13.890> Purgaturque mora; tum moles tacta dehiscit 
<ovid. met. 13.891> Viuaque per rimas proceraque surgit harundo, 
<ovid. met. 13.892> Osque cauum saxi sonat exsultantibus undis; 
<ovid. met. 13.893> Miraque res, subito media tenus extitit aluo 
<ovid. met. 13.894> Incinctus iuuenis flexis noua cornua cannis, 
<ovid. met. 13.895> Qui, nisi quod maior, quod toto caerulus ore, 
<ovid. met. 13.896> Acis erat; sed sic quoque erat tamen Acis in amnem 
<ovid. met. 13.897> Versus et antiquum tenuerunt flumina nomen. 
<ovid. met. 13.898> Desierat Galatea loqui coetuque soluto 
<ovid. met. 13.899> Discedunt placidisque natant Nereides undis. 
<ovid. met. 13.900> Scylla redit, neque enim medio se credere ponto 
<ovid. met. 13.901> Audet et aut bibula sine uestibus errat harena, 
<ovid. met. 13.902> Aut, ubi lassata est, seductos nacta recessus 
<ovid. met. 13.903> Gurgitis, inclusa sua membra refrigerat unda. 
<ovid. met. 13.904> Ecce fretum scindens, alti nouus incola ponti, 
<ovid. met. 13.905> Nuper in Euboica uersis Anthedone membris, 
<ovid. met. 13.906> Glaucus adest uisaeque cupidine uirginis haeret 
<ovid. met. 13.907> Et, quaecumque putat fugientem posse morari, 
<ovid. met. 13.908> Verba refert; fugit illa tamen ueloxque timore 
<ovid. met. 13.909> Peruenit in summum positi prope litora montis. 
<ovid. met. 13.910> Ante fretum est ingens, apicem collectus in unum, 
<ovid. met. 13.911> Longa sub arboribus conuexus in aequora uertex. 
<ovid. met. 13.912> Constitit hic et tuta loco, monstrumne deusne 
<ovid. met. 13.913> Ille sit ignorans, admiraturque colorem 
<ovid. met. 13.914> Caesariemque umeros subiectaque terga tegentem, 
<ovid. met. 13.915> Vltimaque excipiat quod tortilis inguina piscis. 
<ovid. met. 13.916> Sensit et innitens, quae stabat proxima, moli: 
<ovid. met. 13.917>"Non ego prodigium nec sum fera belua, uirgo, 
<ovid. met. 13.918> Sed deus" inquit "aquae; nec maius in aequore Proteus 
<ovid. met. 13.919> Ius habet et Triton Athamantiadesque Palaemon. 
<ovid. met. 13.920> Ante tamen mortalis eram, sed scilicet altis 
<ovid. met. 13.921> Deditus aequoribus, iam tum exercebar in illis. 
<ovid. met. 13.922> Nam modo ducebam ducentia retia pisces, 
<ovid. met. 13.923> Nunc in mole sedens moderabar harundine linum. 
<ovid. met. 13.924> Sunt uiridi prato confinia litora, quorum 
<ovid. met. 13.925> Altera pars undis, pars altera cingitur herbis, 
<ovid. met. 13.926> Quas neque cornigerae morsu laesere iuuencae, 
<ovid. met. 13.927> Nec placidae carpsistis, oues hirtaeue capellae 
<ovid. met. 13.928> Non apis inde tulit collectos sedula flores, 
<ovid. met. 13.929> Non data sunt capiti genialia serta, neque umquam 
<ovid. met. 13.930> Falciferae secuere manus. ego primus in illo 
<ovid. met. 13.931> Caespite consedi, dum lina madentia sicco, 
<ovid. met. 13.932> Vtque recenserem, captiuos ordine pisces 
<ovid. met. 13.933> Insuper exposui, quos aut in retia casus 
<ovid. met. 13.934> Aut sua credulitas in aduncos egerat hamos. 
<ovid. met. 13.935> Res similis fictae; sed quid mihi fingere prodest? 
<ovid. met. 13.936> Gramine contacto coepit mea praeda moueri 
<ovid. met. 13.937> Et mutare latus terraque ut in aequore niti; 
<ovid. met. 13.938> Dumque moror mirorque simul, fugit omnis in undas 
<ovid. met. 13.939> Turba suas dominumque nouum litusque relinquunt. 
<ovid. met. 13.940> Obstipui dubitoque diu causamque requiro, 
<ovid. met. 13.941> Num deus hoc aliquis, num sucus fecerit herbae. 
<ovid. met. 13.942>"Quae tamen has", inquam "uires habet herba"? manuque 
<ovid. met. 13.943> Pabula decerpsi decerptaque dente momordi. 
<ovid. met. 13.944> Vix bene combiberant ignotos guttura sucos, 
<ovid. met. 13.945> Cum subito trepidare intus praecordia sensi 
<ovid. met. 13.946> Alteriusque rapi naturae pectus amore. 
<ovid. met. 13.947> Nec potui restare diu; "repetenda"que "numquam 
<ovid. met. 13.948> Terra, uale"; dixi corpusque sub aequora mersi. 
<ovid. met. 13.949> Di maris exceptum socio dignantur honore, 
<ovid. met. 13.950> Vtque mihi quaecumque feram mortalia, demant, 
<ovid. met. 13.951> Oceanum Tethynque rogant; ego lustror ab illis 
<ovid. met. 13.952> Et, purgante nefas nouies mihi carmine dicto, 
<ovid. met. 13.953> Pectora fluminibus iubeor supponere centum. 
<ovid. met. 13.954> Nec mora, diuersis lapsi de partibus amnis 
<ovid. met. 13.955> Totaque uertuntur supra caput aequora nostrum. 
<ovid. met. 13.956> Hactenus acta tibi possum memoranda referre, 
<ovid. met. 13.957> Hactenus haec memini, nec mens mea cetera sensit. 
<ovid. met. 13.958> Quae postquam rediit, alium me corpore toto 
<ovid. met. 13.959> Ac fueram nuper, neque eundem mente recepi. 
<ovid. met. 13.960> Hanc ego tum primum uiridem ferrugine barbam 
<ovid. met. 13.961> Caesariemque meam, quam longa per aequora uerro, 
<ovid. met. 13.962> Ingentesque umeros et caerula bracchia uidi 
<ovid. met. 13.963> Cruraque pinnigero curuata nouissima pisce. 
<ovid. met. 13.964> Quid tamen haec species, quid dis placuisse marinis, 
<ovid. met. 13.965> Quid iuuat esse deum, si tu non tangeris istis? 
<ovid. met. 13.966> Talia dicentem, dicturum plura, reliquit 
<ovid. met. 13.967> Scylla deum; furit ille irritatusque repulsa 
<ovid. met. 13.968> Prodigiosa petit Titanidos atria Circes. 
<ovid. met. 14.1> Iamque Giganteis iniectam faucibus Aetnen 
<ovid. met. 14.2> Aruaque Cyclopum, quid rastra, quid usus aratri 
<ovid. met. 14.3> Nescia nec quicquam iunctis debentia bubus 
<ovid. met. 14.4> Liquerat Euboicus tumidarum cultor aquarum 
<ovid. met. 14.5> Liquerat et Zanclen aduersaque moenia Rhegi 
<ovid. met. 14.6> Nauifragumque fretum, gemino quod litore pressum 
<ovid. met. 14.7> Ausoniae Siculaeque tenet confinia terrae. 
<ovid. met. 14.8> Inde manu magna. Tyrrhena per aequora uectus 
<ovid. met. 14.9> Herbiferos adiit colles atque atria Glaucus 
<ovid. met. 14.10> Sole satae Circes, uariarum plena ferarum. 
<ovid. met. 14.11> Quam simul adspexit, dicta acceptaque salute 
<ovid. met. 14.12>"Diua, dei miserere, precor; nam sola leuare 
<ovid. met. 14.13> Tu potes hunc" dixit "uidear modo dignior esse. 
<ovid. met. 14.14> Quanta sit herbarum, Titani, potentia, nulli 
<ovid. met. 14.15> Quam mihi cognitius, qui sum mutatus ab illis; 
<ovid. met. 14.16> Neue mei non nota tibi sit causa furoris, 
<ovid. met. 14.17> Litore in Italico, Messenia moenia contra, 
<ovid. met. 14.18> Scylla mihi uisa est; pudor est promissa precesque 
<ovid. met. 14.19> Blanditiasque meas contemptaque uerba referre. 
<ovid. met. 14.20> At tu, siue aliquod regnum est in carmine, carmen 
<ovid. met. 14.21> Ore moue sacro; siue expugnacior herba est, 
<ovid. met. 14.22> Vtere temptatis operosae uiribus herbae. 
<ovid. met. 14.23> Nec medeare mihi sanesque haec uulnera mando 
<ovid. met. 14.24> Fineque nil opus est; partem ferat illa caloris. 
<ovid. met. 14.25> At Circe (neque enim flammis habet aptius ulla 
<ovid. met. 14.26> Talibus ingenium seu causa est huius in ipsa, 
<ovid. met. 14.27> Seu Venus indicio facit hoc offensa paterno) 
<ovid. met. 14.28> Talia uerba refert: "melius sequerere uolentem 
<ovid. met. 14.29> Optantemque eadem parilique cupidine captam. 
<ovid. met. 14.30> Dignus eras ultro, poteras certeque, rogari; 
<ovid. met. 14.31> Et, si spem dederis, mihi crede, rogaberis ultro. 
<ovid. met. 14.32> Neu dubites absitque tuae fiducia formae; 
<ovid. met. 14.33> En ego, cum dea sim, nitidi cum filia Solis, 
<ovid. met. 14.34> Gramine cum tantum, tantum quoque carmine possim, 
<ovid. met. 14.35> Vt tua sim, uoueo. spernentem sperne, sequenti 
<ovid. met. 14.36> Redde uices unoque duas ulciscere facto." 
<ovid. met. 14.37> Talia temptanti: "prius" inquit "in aequore frondes" 
<ovid. met. 14.38> Glaucus, et in summis nascentur montibus algae, 
<ovid. met. 14.39> Sospite quam Scylla nostri mutentur amores." 
<ovid. met. 14.40> Indignata dea est; et laedere quatenus ipsum 
<ovid. met. 14.41> Non poterat nec uellet amans, irascitur illi 
<ovid. met. 14.42> Quae sibi praelata est; Venerisque offensa repulsa 
<ovid. met. 14.43> Protinus horrendis infamia pabula sucis 
<ovid. met. 14.44> Conterit et tritis Hecateia carmina miscet 
<ovid. met. 14.45> Caerulaque induitur uelamina perque ferarum 
<ovid. met. 14.46> Agmen adulantum media procedit ab aula 
<ovid. met. 14.47> Oppositumque petens contra Zancleia saxa 
<ovid. met. 14.48> Rhegion ingreditur feruentes aestibus undas, 
<ovid. met. 14.49> In quibus ut solida ponit uestigia terra 
<ovid. met. 14.50> Summaque decurrit pedibus super aequora siccis. 
<ovid. met. 14.51> Paruus erat gurges, curuos sinuatus in arcus, 
<ovid. met. 14.52> Grata quies Scyllae, quo se referebat ab aestu 
<ovid. met. 14.53> Et maris et caeli, medio cum plurimus orbe 
<ovid. met. 14.54> Sol erat et minimas a uertice fecerat umbras. 
<ovid. met. 14.55> Hunc dea praeuitiat portentificisque uenenis 
<ovid. met. 14.56> Inquinat; hic pressos latices radice nocenti 
<ovid. met. 14.57> Spargit et obscurum uerborum ambage nouorum 
<ovid. met. 14.58> Ter nouiens carmen magico demurmurat ore. 
<ovid. met. 14.59> Scylla uenit mediaque tenus descenderat aluo, 
<ovid. met. 14.60> Cum sua foedari latrantibus inguina monstris 
<ovid. met. 14.61> Adspicit; ac primo credens non corporis illas 
<ovid. met. 14.62> Esse sui partes refugitque abigitque timetque 
<ovid. met. 14.63> Ora proterua canum; sed, quos fugit, attrahit una 
<ovid. met. 14.64> Et corpus quaerens femorum crurumque pedumque 
<ovid. met. 14.65> Cerbereos rictus pro partibus inuenit illis; 
<ovid. met. 14.66> Statque canum rabie subiectaque terga ferarum 
<ovid. met. 14.67> Inguinibus truncis uteroque extante coercet. 
<ovid. met. 14.68> Fleuit amans Glaucus nimiumque hostiliter usae 
<ovid. met. 14.69> Viribus herbarum fugit conubia Circes. 
<ovid. met. 14.70> Scylla loco mansit, cumque est data copia primum, 
<ovid. met. 14.71> In Circes odium sociis spoliauit Vlixen; 
<ovid. met. 14.72> Mox eadem Teucras fuerat mersura carinas, 
<ovid. met. 14.73> Ni prius in scopulum, qui nunc quoque saxeus extat, 
<ovid. met. 14.74> Transformata foret; scopulum quoque nauita uitat. 
<ovid. met. 14.75> Hunc ubi Troianae remis auidamque Charybdim 
<ovid. met. 14.76> Euicere rates, cum iam prope litus adessent 
<ovid. met. 14.77> Ausonium, Libycas uento referuntur ad oras. 
<ovid. met. 14.78> Excipit Aenean illic animoque domoque, 
<ovid. met. 14.79> Non bene discidium Phrygii latura mariti, 
<ovid. met. 14.80> Sidonis inque pyra sacri sub imagine facta 
<ovid. met. 14.81> Incubuit ferro deceptaque decipit omnes. 
<ovid. met. 14.82> Rursus harenosae fugiens noua moenia terrae 
<ovid. met. 14.83> Ad sedemque Erycis fidumque relatus Acesten, 
<ovid. met. 14.84> Sacrificat tumulumque sui genitoris honorat, 
<ovid. met. 14.85> Quasque rates Iris Iunonia paene cremarat, 
<ovid. met. 14.86> Soluit et Hippotadae regnum terrasque calenti 
<ovid. met. 14.87> Sulphure fumantis Acheloiadumque relinquit 
<ovid. met. 14.88> Sirenum scopulos orbataque praeside pinus 
<ovid. met. 14.89> Inarimen Prochytenque legit sterilique locatas 
<ovid. met. 14.90> Colle Pithecusas, habitantum nomine dictas. 
<ovid. met. 14.91> Quippe deum genitor, fraudem et periuria quondam 
<ovid. met. 14.92> Cercopum exosus gentisque admissa dolosae, 
<ovid. met. 14.93> In deforme uiros animal mutauit, ut idem 
<ovid. met. 14.94> Dissimiles homini possent similesque uideri; 
<ovid. met. 14.95> Membraque contraxit naresque a fronte resimas 
<ovid. met. 14.96> Contudit et rugis perarauit anilibus ora 
<ovid. met. 14.97> Totaque uelatos flauenti corpora uillo 
<ovid. met. 14.98> Misit in has sedes; nec non prius abstulit usum 
<ovid. met. 14.99> Verborum et natae dira in periuria linguae; 
<ovid. met. 14.100> Posse queri tantum rauco stridore reliquit. 
<ovid. met. 14.101> Has ubi praeteriit et Parthenopeia dextra 
<ovid. met. 14.102> Moenia deseruit(==DESERUIT), laeua de parte canori 
<ovid. met. 14.103> Aeolidae tumulum et loca feta palustribus undis, 
<ovid. met. 14.104> Litora Cumarum uiuacisque antra Sibyllae 
<ovid. met. 14.105> Intrat et ad manes ueniat per Auerna paternos 
<ovid. met. 14.106> Orat; at illa diu uultum tellure moratum 
<ovid. met. 14.107> Erexit tandemque deo furibunda recepto 
<ovid. met. 14.108>"Magna petis", dixit "uir factis maxime, cuius 
<ovid. met. 14.109> Dextera per ferrum est, pietas spectata per ignes. 
<ovid. met. 14.110> Pone tamen, Troiane, metum; potiere petitis 
<ovid. met. 14.111> Elysiasque domos et regna nouissima mundi 
<ovid. met. 14.112> Me duce cognosces simulacraque cara parentis 
<ovid. met. 14.113> Inuia uirtuti nulla est uia" dixit et auro 
<ovid. met. 14.114> Fulgentem ramum in silua Iunonis Auernae 
<ovid. met. 14.115> Monstrauit iussitque suo diuellere trunco. 
<ovid. met. 14.116> Paruit Aeneas, et formidabilis Orci 
<ovid. met. 14.117> Vidit opes atauosque suos umbramque senilem 
<ovid. met. 14.118> Magnanimi Anchisae; didicit quoque iura locorum, 
<ovid. met. 14.119> Quaeque nouis essent adeunda pericula bellis. 
<ovid. met. 14.120> Inde ferens lassos aduerso tramite passus, 
<ovid. met. 14.121> Cum duce Cumaea mollit sermone laborem. 
<ovid. met. 14.122> Dumque iter horrendum per opaca crepuscula carpit 
<ovid. met. 14.123>"Seu dea tu praesens, seu dis gratissima", dixit 
<ovid. met. 14.124>"Numinis instar eris semper mihi meque fatebor 
<ovid. met. 14.125> Muneris esse tui, quae me loca mortis adire, 
<ovid. met. 14.126> Quae loca me uisae uoluisti(==VOLUISTI) euadere mortis; 
<ovid. met. 14.127> Pro quibus aerias meritis euectus ad auras 
<ovid. met. 14.128> Templa tibi statuam, tribuam tibi turis honores. 
<ovid. met. 14.129> Respicit hunc uates et suspiratibus haustis: 
<ovid. met. 14.130>"Nec dea sum", dixit "nec sacri turis honore 
<ovid. met. 14.131> Humanum dignare caput; neu nescius erres, 
<ovid. met. 14.132> Lux aeterna mihi carituraque fine dabatur, 
<ovid. met. 14.133> Si mea uirginitas Phoebo patuisset amanti." 
<ovid. met. 14.134> Dum tamen hanc sperat, dum praecorrumpere donis 
<ovid. met. 14.135> Me cupit, "elige, " ait "uirgo Cumaea, quid optes 
<ovid. met. 14.136> Optatis potiere tuis." ego pulueris hausti 
<ovid. met. 14.137> Ostendi cumulum; quot haberet corpora puluis, 
<ovid. met. 14.138> Tot mihi natales contingere uana rogaui; 
<ovid. met. 14.139> Excidit, ut peterem iuuenes quoque protinus annos. 
<ovid. met. 14.140> Hos tamen ille mihi dabat aeternamque iuuentam, 
<ovid. met. 14.141> Si Venerem paterer; contempto munere Phoebi 
<ovid. met. 14.142> Innuba permaneo; sed iam felicior aetas 
<ovid. met. 14.143> Terga dedit tremuloque gradu uenit aegra senectus, 
<ovid. met. 14.144> Quae patienda diu est; nam iam mihi saecula septem 
<ovid. met. 14.145> Acta uides; superest, numeros ut pulueris aequem, 
<ovid. met. 14.146> Ter centum messes, ter centum musta uidere. 
<ovid. met. 14.147> Tempus erit, cum de tanto me corpore paruam 
<ovid. met. 14.148> Longa dies faciet consumptaque membra senecta 
<ovid. met. 14.149> Ad minimum redigentur onus; nec amata uidebor 
<ovid. met. 14.150> Nec placuisse deo; Phoebus quoque forsitan ipse 
<ovid. met. 14.151> Vel non cognoscet, uel dilexisse negabit; 
<ovid. met. 14.152> Vsque adeo mutata ferar; nullique uidenda, 
<ovid. met. 14.153> Voce tamen noscar; uocem mihi fata relinquent. 
<ovid. met. 14.154> Talia conuexum per iter memorante Sibylla, 
<ovid. met. 14.155> Sedibus Euboicam Stygiis emergit in urbem 
<ovid. met. 14.156> Troius Aeneas; sacrisque ex more litatis, 
<ovid. met. 14.157> Litora adit nondum nutricis habentia nomen. 
<ovid. met. 14.158> Hic quoque substiterat post taedia longa laborum 
<ovid. met. 14.159> Neritius Macareus, comes experientis Vlixei; 
<ovid. met. 14.160> Desertum quondam mediis sub rupibus Aetnae 
<ovid. met. 14.161> Noscit Achaemeniden improuisoque repertum 
<ovid. met. 14.162> Viuere miratus: "qui te casusue deusue 
<ovid. met. 14.163> Seruat, Achaemenide? cur" inquit "barbara Graium 
<ovid. met. 14.164> Prora uehit? petitur uestra quae terra carina"? 
<ovid. met. 14.165> Talia quaerenti iam non hirsutus amictu, 
<ovid. met. 14.166> Iam suus et spinis conserto tegmine nullis, 
<ovid. met. 14.167> Fatur Achaemenides: "iterum Polyphemon et illos 
<ovid. met. 14.168> Adspiciam fluidos humano sanguine rictus, 
<ovid. met. 14.169> Hac mihi si potior domus est Ithacique carina, 
<ovid. met. 14.170> Si minus Aenean ueneror genitore; nec umquam 
<ovid. met. 14.171> Esse satis potero, praestem licet omnia, gratus. 
<ovid. met. 14.172> Quod loquor et spiro caelumque et sidera solis 
<ovid. met. 14.173> Respicio, possimne ingratus et impius esse? 
<ovid. met. 14.174> Ille dedit, quod non anima haec Cyclopis in ora 
<ovid. met. 14.175> Venit; et, ut iam nunc lumen uitale relinquam, 
<ovid. met. 14.176> Aut tumulo aut certe non illa condar in aluo. 
<ovid. met. 14.177> Quid mihi tunc animi, nisi si timor abstulit omnem 
<ovid. met. 14.178> Sensum animumque, fuit, cum uos petere alta relictus 
<ovid. met. 14.179> Aequora conspexi? Volui(==VOLUI) inclamare, sed hosti 
<ovid. met. 14.180> Prodere me timui; uestrae quoque clamor Vlixis 
<ovid. met. 14.181> Paene rati nocuit. uidi, cum monte reuolsum 
<ovid. met. 14.182> Immanem scopulum medias permisit in undas; 
<ovid. met. 14.183> Vidi iterum ueluti tormenti uiribus acta 
<ovid. met. 14.184> Vasta Giganteo iaculantem saxa lacerto 
<ovid. met. 14.185> Et, ne deprimeret fluctus uentusue carinam, 
<ovid. met. 14.186> Pertimui iam me non esse oblitus in illa. 
<ovid. met. 14.187> Vt uero fuga uos ab acerba morte reduxit, 
<ovid. met. 14.188> Ille quidem totam gemebundus obambulat Aetnam 
<ovid. met. 14.189> Praetemptatque manu siluas et luminis orbus 
<ovid. met. 14.190> Rupibus incursat foedataque bracchia tabo 
<ovid. met. 14.191> In mare protendens gentem exsecratur Achiuam 
<ovid. met. 14.192> Atque ait: "o si quis referat mihi casus Vlixen, 
<ovid. met. 14.193> Aut aliquem e sociis, in quem mea saeuiat ira, 
<ovid. met. 14.194> Viscera cuius edam, cuius uiuentia dextra 
<ovid. met. 14.195> Membra mea laniem, cuius mihi sanguis inundet 
<ovid. met. 14.196> Guttur et elisi trepident sub dentibus artus, 
<ovid. met. 14.197> Quam nullum aut leue sit damnum mihi lucis ademptae"! 
<ovid. met. 14.198> Haec et plura ferox; me luridus occupat horror 
<ovid. met. 14.199> Spectantem uultus etiamnum caede madentes 
<ovid. met. 14.200> Crudelesque manus et inanem luminis orbem 
<ovid. met. 14.201> Membraque, et humano concretam sanguine barbam. 
<ovid. met. 14.202> Mors erat ante oculos, minimum tamen illa malorum; 
<ovid. met. 14.203> Et iam prensurum, iam nunc mea uiscera rebar 
<ovid. met. 14.204> In sua mersurum; mentique haerebat imago 
<ovid. met. 14.205> Temporis illius, quo uidi bina meorum 
<ovid. met. 14.206> Ter quater affligi sociorum corpora terrae, 
<ovid. met. 14.207> Cum super ipse iacens hirsuti more leonis 
<ovid. met. 14.208> Visceraque et carnes cumque albis ossa medullis 
<ovid. met. 14.209> Semianimesque artus auidam condebat in aluum. 
<ovid. met. 14.210> Me tremor inuasit; stabam sine sanguine maestus 
<ovid. met. 14.211> Mandentemque uidens eiectantemque cruentas 
<ovid. met. 14.212> Ore dapes et frusta mero glomerata uomentem, 
<ovid. met. 14.213> Talia fingebam misero mihi fata parari; 
<ovid. met. 14.214> Perque dies multos latitans omnemque tremiscens 
<ovid. met. 14.215> Ad strepitum mortemque timens cupidusque moriri, 
<ovid. met. 14.216> Glande famem pellens et mixta frondibus herba, 
<ovid. met. 14.217> Solus, inops, exspes, leto poenaeque relictus, 
<ovid. met. 14.218> Hanc procul adspexi longo post tempore nauem 
<ovid. met. 14.219> Orauique fugam gestu ad litusque cucurri 
<ovid. met. 14.220> Et moui; Graiumque ratis Troiana recepit. 
<ovid. met. 14.221> Tu quoque pande tuos, comitum gratissime, casus 
<ovid. met. 14.222> Et ducis et turbae quae tecum est credita ponto. 
<ovid. met. 14.223> Aeolon ille refert Tusco regnare profundo, 
<ovid. met. 14.224> Aeolon Hippotaden, cohibentem carcere uentos 
<ovid. met. 14.225> Quos bouis inclusos tergo, memorabile munus, 
<ovid. met. 14.226> Dulichium sumpsisse ducem flatuque secundo 
<ovid. met. 14.227> Lucibus isse nouem et terram adspexisse petitam 
<ovid. met. 14.228> Proxima post nonam cum sese aurora moueret, 
<ovid. met. 14.229> Inuidia socios praedaeque cupidine uictos 
<ovid. met. 14.230> Esse ratos aurum, dempsisse ligamina uentis; 
<ovid. met. 14.231> Cum quibus isse retro, per quas modo uenerat undas, 
<ovid. met. 14.232> Aeoliique ratem portus repetisse tyranni. 
<ovid. met. 14.233>"Inde Lami ueterem Laestrygonis" inquit "in urbem 
<ovid. met. 14.234> Venimus; Antiphates terra regnabat in illa. 
<ovid. met. 14.235> Missus ad hunc ego sum, numero comitante duorum; 
<ovid. met. 14.236> Vixque fuga quaesita salus comitique mihique; 
<ovid. met. 14.237> Tertius e nobis Laestrygonis impia tinxit 
<ovid. met. 14.238> Ora cruore suo. fugientibus instat et agmen 
<ovid. met. 14.239> Concitat Antiphates; coeunt et saxa trabesque 
<ovid. met. 14.240> Coniciunt merguntque uiros merguntque carinas. 
<ovid. met. 14.241> Vna tamen, quae nos ipsumque uehebat Vlixen, 
<ovid. met. 14.242> Effugit; amissa sociorum parte dolentes 
<ovid. met. 14.243> Multaque conquesti terris allabimur illis 
<ovid. met. 14.244> Quas procul hinc cernis; procul hinc, mihi crede, uidenda est 
<ovid. met. 14.245> Insula, uisa mihi; tuque, o iustissime Troum, 
<ovid. met. 14.246> Nate dea (neque enim finito Marte uocandus 
<ovid. met. 14.247> Hostis es, Aenea) moneo, fuge litora Circes. 
<ovid. met. 14.248> Nos quoque Circaeo religata in litore pinu, 
<ovid. met. 14.249> Antiphatae memores immansuetique Cyclopis, 
<ovid. met. 14.250> Ire negabamus tecta ignota subire 
<ovid. met. 14.251> Sorte sumus lecti; sors me fidumque Politen 
<ovid. met. 14.252> Eurylochumque simul nimiique Elpenora uini 
<ovid. met. 14.253> Bisque nouem socios Circaea ad moenia misit. 
<ovid. met. 14.254> Quae simul attigimus stetimusque in limine tecti, 
<ovid. met. 14.255> Mille lupi mixtique lupis ursique leaeque 
<ovid. met. 14.256> Occursu fecere metum; sed nulla timenda, 
<ovid. met. 14.257> Nullaque erat nostro factura in corpore uulnus: 
<ovid. met. 14.258> Quin etiam blandas mouere per aera caudas 
<ovid. met. 14.259> Nostraque adulantes comitant uestigia, donec 
<ovid. met. 14.260> Excipiunt famulae perque atria marmore tecta 
<ovid. met. 14.261> Ad dominam ducunt. pulchro sedet illa recessu 
<ovid. met. 14.262> Sollemni solio pallamque induta nitentem 
<ovid. met. 14.263> Insuper aurato circumuelatur amictu. 
<ovid. met. 14.264> Nereides nymphaeque simul, quae uellera motis 
<ovid. met. 14.265> Nulla trahunt digitis nec fila sequentia ducunt, 
<ovid. met. 14.266> Gramina disponunt sparsosque sine ordine flores 
<ovid. met. 14.267> Secernunt calathis uariasque coloribus herbas. 
<ovid. met. 14.268> Ipsa, quod hae faciunt, opus exigit; ipsa, quis usus 
<ovid. met. 14.269> Quoque sit in folio, quae sit concordia mixtis, 
<ovid. met. 14.270> Nouit et aduertens pensas examinat herbas. 
<ovid. met. 14.271> Haec ubi nos uidit, dicta acceptaque salute, 
<ovid. met. 14.272> Diffudit uultus et reddidit omina uoce; 
<ovid. met. 14.273> Nec mora, misceri tosti iubet hordea grani 
<ovid. met. 14.274> Mellaque uimque meri cum lacte coagula passo, 
<ovid. met. 14.275> Quique sub hac lateant furtim dulcedine, sucos 
<ovid. met. 14.276> Adicit. accipimus sacra data pocula dextra. 
<ovid. met. 14.277> Quae simul arenti sitientes hausimus ore 
<ovid. met. 14.278> Et tetigit summos uirga dea dira capillos, 
<ovid. met. 14.279>(Et pudet et referam) saetis horrescere coepi, 
<ovid. met. 14.280> Nec iam posse loqui pro uerbis edere raucum 
<ovid. met. 14.281> Murmur et in terram toto procumbere uultu; 
<ovid. met. 14.282> Osque meum sensi pando occallescere rostro, 
<ovid. met. 14.283> Colla tumere toris et, qua modo pocula parte 
<ovid. met. 14.284> Sumpta mihi fuerant, illa uestigia feci; 
<ovid. met. 14.285> Cumque eadem passis (tantum medicamina possunt!) 
<ovid. met. 14.286> Claudor hara; solumque suis caruisse figura 
<ovid. met. 14.287> Vidimus Eurylochum; solus data pocula fugit. 
<ovid. met. 14.288> Quae nisi uitasset, pecoris pars una manerem 
<ovid. met. 14.289> Nunc quoque saetigeri, nec tantae cladis ab illo 
<ovid. met. 14.290> Certior ad Circen ultor uenisset Vlixes. 
<ovid. met. 14.291> Pacifer huic dederat florem Cyllenius album 
<ovid. met. 14.292> Moly uocant superi; nigra radice tenetur. 
<ovid. met. 14.293> Tutus eo monitisque simul caelestibus intrat 
<ovid. met. 14.294> Ille domum Circes et ad insidiosa uocatus 
<ovid. met. 14.295> Pocula, conantem uirga mulcere capillos 
<ovid. met. 14.296> Reppulit et stricto pauidam deterruit ense. 
<ovid. met. 14.297> Inde fides dextraeque datae; thalamoque receptus 
<ovid. met. 14.298> Coniugii dotem sociorum corpora poscit. 
<ovid. met. 14.299> Spargimur ignotae sucis melioribus herbae 
<ovid. met. 14.300> Percutimurque caput conuersae uerbere uirgae 
<ovid. met. 14.301> Verbaque dicuntur dictis contraria uerbis; 
<ovid. met. 14.302> Quo magis illa canit, magis hoc tellure leuati 
<ovid. met. 14.303> Erigimur saetaeque cadunt bifidosque relinquit 
<ovid. met. 14.304> Rima pedes redeunt umeri et subiecta lacertis 
<ovid. met. 14.305> Bracchia sunt; flentem flentes amplectimur ipsi 
<ovid. met. 14.306> Haeremusque ducis collo; nec uerba locuti 
<ovid. met. 14.307> Vlla priora sumus quam nos testantia gratos. 
<ovid. met. 14.308> Annua nos illic tenuit mora multaque praesens 
<ovid. met. 14.309> Tempore tam longo uidi, multa auribus hausi, 
<ovid. met. 14.310> Hoc quoque cum multis, quod clam mihi rettulit una 
<ovid. met. 14.311> Quattuor e famulis ad talia sacra paratis. 
<ovid. met. 14.312> Cum duce namque meo Circe dum sola moratur, 
<ovid. met. 14.313> Illa mihi niueo factum de marmore signum 
<ovid. met. 14.314> Ostendit iuuenale, gerens in uertice picum, 
<ovid. met. 14.315> Aede sacra positum multisque insigne coronis. 
<ovid. met. 14.316> Quis foret et quare sacra coleretur in aede, 
<ovid. met. 14.317> Cur hanc ferret auem, quaerenti et scire uolenti 
<ovid. met. 14.318>"Accipe", ait "Macareu, dominaeque potentia quae sit, 
<ovid. met. 14.319> Hinc quoque disce meae; tu dictis adice mentem. 
<ovid. met. 14.320> Picus in Ausoniis, proles Saturnia, terris 
<ovid. met. 14.321> Rex fuit, utilium bello studiosus equorum. 
<ovid. met. 14.322> Forma uiro, quam cernis, erat; licet ipse decorem 
<ovid. met. 14.323> Adspicias fictaque probes ab imagine ueram. 
<ovid. met. 14.324> Par animus formae; nec adhuc spectasse per annos 
<ovid. met. 14.325> Quinquennem poterat Graia quater Elide pugnam. 
<ovid. met. 14.326> Ille suos dryadas Latiis in montibus ortas 
<ovid. met. 14.327> Verterat in uultus, illum fontana petebant 
<ovid. met. 14.328> Numina, naiades, quas Albula quasque Numici, 
<ovid. met. 14.329> Quas Anienis aquae cursuque breuissimus Almo 
<ovid. met. 14.330> Narue tulit praeceps et opacae Farfarus umbrae, 
<ovid. met. 14.331> Quaeque colunt Scythicae stagnum nemorale Dianae 
<ovid. met. 14.332> Finitimosque lacus; spretis tamen omnibus, unam 
<ovid. met. 14.333> Ille colit nymphen, quam quondam in colle Palati 
<ovid. met. 14.334> Dicitur ancipiti peperisse Venilia Iano. 
<ovid. met. 14.335> Haec ubi nubilibus primum maturuit annis, 
<ovid. met. 14.336> Praeposito cunctis Laurenti tradita Pico est, 
<ovid. met. 14.337> Rara quidem facie, sed rarior arte canendi, 
<ovid. met. 14.338> Vnde Canens dicta est; siluas et saxa mouere 
<ovid. met. 14.339> Et mulcere feras et flumina longa morari 
<ovid. met. 14.340> Ore suo uolucresque uagas retinere solebat. 
<ovid. met. 14.341> Quae dum feminea modulatur carmina uoce, 
<ovid. met. 14.342> Exierat tecto Laurentis Picus in agros, 
<ovid. met. 14.343> Indigenas fixurus apros, tergumque premebat 
<ovid. met. 14.344> Acris equi laeuaque hastilia bina ferebat, 
<ovid. met. 14.345> Poeniceam fuluo chlamydem contractus ab auro. 
<ovid. met. 14.346> Venerat in siluas et filia Solis easdem, 
<ovid. met. 14.347> Vtque nouas legeret fecundis collibus herbas, 
<ovid. met. 14.348> Nomine dicta suo Circaea reliquerat arua. 
<ovid. met. 14.349> Quae simul ac iuuenem, uirgultis abdita, uidit, 
<ovid. met. 14.350> Obstipuit; cecidere manu, quas legerat, herbae 
<ovid. met. 14.351> Flammaque per totas uisa est errare medullas. 
<ovid. met. 14.352> Vt primum ualido mentem collegit ab aestu, 
<ovid. met. 14.353> Quid cuperet, fassura fuit; ne posset adire, 
<ovid. met. 14.354> Cursus equi fecit circumfususque satelles. 
<ovid. met. 14.355>"Non" ait "effugies, uento rapiare licebit, 
<ovid. met. 14.356> Si modo me noui, si non euanuit omnis 
<ovid. met. 14.357> Herbarum uirtus et non mea carmina fallunt." 
<ovid. met. 14.358> Dicit et effigiem nullo cum corpore falsi 
<ovid. met. 14.359> Finxit apri praeterque oculos transcurrere regis 
<ovid. met. 14.360> Iussit et in densum trabibus nemus ire uideri, 
<ovid. met. 14.361> Plurima qua silua est et equo loca peruia non sunt. 
<ovid. met. 14.362> Haud mora, continuo praedae petit inscius umbram 
<ovid. met. 14.363> Picus equique celer spumantia terga relinquit 
<ovid. met. 14.364> Spemque sequens uanam silua pedes errat in alta. 
<ovid. met. 14.365> Concipit illa preces et uerba precantia dicit. 
<ovid. met. 14.366> Ignotosque deos ignoto carmine adorat, 
<ovid. met. 14.367> Quo solet et niueae uultum confundere Lunae 
<ovid. met. 14.368> Et patrio capiti bibulas subtexere nubes. 
<ovid. met. 14.369> Tum quoque cantato densetur carmine caelum 
<ovid. met. 14.370> Et nebulas exhalat humus caecisque uagantur 
<ovid. met. 14.371> Limitibus comites et abest custodia regis. 
<ovid. met. 14.372> Nacta locum tempusque: "per, o, tua lumina", dixit 
<ovid. met. 14.373>"Quae mea ceperunt, perque hanc, pulcherrime, formam, 
<ovid. met. 14.374> Quae facit, ut supplex tibi sim dea, consule nostris 
<ovid. met. 14.375> Ignibus et socerum, qui peruidet omnia, Solem 
<ovid. met. 14.376> Accipe, nec durus Titanida despice Circen." 
<ovid. met. 14.377> Dixerat; ille ferox ipsamque precesque relinquit 
<ovid. met. 14.378> Et: "quaecumque es." ait "non sum tuus; altera captum 
<ovid. met. 14.379> Me tenet et teneat par longum, comprecor, aeuum. 
<ovid. met. 14.380> Nec Venere externa socialia foedera laedam, 
<ovid. met. 14.381> Dum mihi Ianigenam seruabunt fata Canentem." 
<ovid. met. 14.382> Saepe retemptatis precibus Titania frustra 
<ovid. met. 14.383>"Non impune feres, neque" ait "reddere Canenti; 
<ovid. met. 14.384> Laesaque quid faciat, quid amans, quid femina, disces 
<ovid. met. 14.385> Rebus", ait "sed amans et laesa et femina Circe. 
<ovid. met. 14.386> Tum bis ad occasus, bis se conuertit ad ortus, 
<ovid. met. 14.387> Ter iuuenem baculo tetigit, tria carmina dixit. 
<ovid. met. 14.388> Ille fugit, sed se solito uelocius ipse 
<ovid. met. 14.389> Currere miratur; pennas in corpore uidit, 
<ovid. met. 14.390> Seque nouam subito Latiis accedere siluis 
<ovid. met. 14.391> Indignatus auem, duro fera robora rostro 
<ovid. met. 14.392> Figit et iratus longis dat uulnera ramis. 
<ovid. met. 14.393> Purpureum chlamydis pennae traxere colorem, 
<ovid. met. 14.394> Fibula quod fuerat uestemque momorderat aurum, 
<ovid. met. 14.395> Pluma fit et fuluo ceruix praecingitur auro, 
<ovid. met. 14.396> Nec quicquam antiquum Pico nisi nomina restant. 
<ovid. met. 14.397> Interea comites, clamato saepe per agros 
<ovid. met. 14.398> Nequiquam Pico nullaque in parte reperto, 
<ovid. met. 14.399> Inueniunt Circen (nam iam tenuauerat auras 
<ovid. met. 14.400> Passaque erat nebulas uentis ac sole recludi) 
<ovid. met. 14.401> Criminibusque premunt ueris regemque reposcunt 
<ovid. met. 14.402> Vimque ferunt saeuisque parant incessere telis. 
<ovid. met. 14.403> Illa nocens spargit uirus sucosque ueneni 
<ovid. met. 14.404> Et Noctem Noctisque deos Erebumque Chaosque 
<ovid. met. 14.405> Conuocat et longis Hecaten ululatibus orat. 
<ovid. met. 14.406> Exsiluere loco (dictu mirabile) siluae, 
<ovid. met. 14.407> Ingemuitque solum uicinaque palluit arbor 
<ovid. met. 14.408> Sparsaque sanguineis maduerunt pabula guttis 
<ovid. met. 14.409> Et lapides uisi mugitus edere raucos 
<ovid. met. 14.410> Et latrare canes et humus serpentibus atris 
<ovid. met. 14.411> Squalere et tenues animae uolitare uidentur. 
<ovid. met. 14.412> Attonitum monstris uulgus pauet; illa pauentis 
<ovid. met. 14.413> Ora uenenata tetigit mirantia uirga, 
<ovid. met. 14.414> Cuius ab attactu uariarum monstra ferarum 
<ovid. met. 14.415> In iuuenes ueniunt; nulli sua mansit imago. 
<ovid. met. 14.416> Sparserat occiduus Tartessia litora Phoebus 
<ovid. met. 14.417> Et frustra coniunx oculis animoque Canentis 
<ovid. met. 14.418> Expectatus erat; famuli populusque per omnes 
<ovid. met. 14.419> Discurrunt siluas atque obuia lumina portant. 
<ovid. met. 14.420> Nec satis est nymphae flere et lacerare capillos 
<ovid. met. 14.421> Et dare plangorem; facit haec tamen omnia seque 
<ovid. met. 14.422> Proripit ac Latios errat uesana per agros. 
<ovid. met. 14.423> Sex illam noctes, totidem redeuntia solis 
<ovid. met. 14.424> Lumina uiderunt inopem somnique cibique 
<ovid. met. 14.425> Per iuga, per ualles, qua fors ducebat, euntem. 
<ovid. met. 14.426> Vltimus adspexit Thybris luctuque uiaque 
<ovid. met. 14.427> Fessam et iam longa ponentem corpora ripa. 
<ovid. met. 14.428> Illic cum lacrimis ipso modulata dolore 
<ovid. met. 14.429> Verba sono tenui maerens fundebat, ut olim 
<ovid. met. 14.430> Carmina iam moriens canit exequialia cygnus. 
<ovid. met. 14.431> Luctibus extremis tenues liquefacta medullas 
<ovid. met. 14.432> Tabuit inque leues paulatim euanuit auras. 
<ovid. met. 14.433> Fama tamen signata loco est, quem rite Canentem 
<ovid. met. 14.434> Nomine de nymphae ueteres dixere Camenae." 
<ovid. met. 14.435> Talia multa mihi longum narrata per annum 
<ovid. met. 14.436> Visaque sunt; resides et desuetudine tardi 
<ovid. met. 14.437> Rursus inire fretum, rursus dare uela iubemur; 
<ovid. met. 14.438> Ancipitesque uias et iter Titania uastum 
<ovid. met. 14.439> Dixerat et saeui restare pericula ponti. 
<ovid. met. 14.440> Pertimui, fateor, nactusque hoc litus adhaesi. 
<ovid. met. 14.441> Finierat Macareus; urnaque Aeneia nutrix 
<ovid. met. 14.442> Condita marmoreo tumulo breue carmen habebat; 
<ovid. met. 14.443>"Hic me Caietam notae pietatis alumnus 
<ovid. met. 14.444> Ereptam Argolico, quo debuit, igne cremauit. 
<ovid. met. 14.445> Soluitur herboso religatus ab aggere funis 
<ovid. met. 14.446> Et procul insidias infamataeque relinquunt 
<ovid. met. 14.447> Tecta deae lucosque petunt, ubi nubilus umbra 
<ovid. met. 14.448> In mare cum flaua prorumpit Thybris harena 
<ovid. met. 14.449> Faunigenaeque domo potitur nataque Latini, 
<ovid. met. 14.450> Non sine Marte tamen; bellum cum gente feroci 
<ovid. met. 14.451> Suscipitur, pactaque furit pro coniuge Turnus. 
<ovid. met. 14.452> Concurrit Latio Tyrrhenia tota diuque 
<ovid. met. 14.453> Ardua sollicitis uictoria quaeritur armis. 
<ovid. met. 14.454> Auget uterque suas externo robore uires 
<ovid. met. 14.455> Et multi Rutulos, multi Troiana tuentur 
<ovid. met. 14.456> Castra; neque Aeneas Euandri ad limina frustra, 
<ovid. met. 14.457> At Venulus frustra profugi Diomedis ad urbem 
<ovid. met. 14.458> Venerat; ille quidem sub Iapyge maxima Dauno 
<ovid. met. 14.459> Moenia condiderat dotaliaque arua tenebat; 
<ovid. met. 14.460> Sed Venulus Turni postquam mandata peregit, 
<ovid. met. 14.461> Auxilium petiit, uires Aetolius heros 
<ovid. met. 14.462> Excusat; nec se aut soceri committere pugnae 
<ovid. met. 14.463> Velle sui populos, aut quos e gente suorum 
<ovid. met. 14.464> Armet, habere ullos: "neue haec commenta putetis, 
<ovid. met. 14.465> Admonitu quamquam luctus renouentur amari, 
<ovid. met. 14.466> Perpetiar memorare tamen. postquam alta cremata est 
<ovid. met. 14.467> Ilion et Danaas pauerunt Pergama dextras 
<ovid. met. 14.468> Naryciusque heros, a uirgine uirgine rapta, 
<ovid. met. 14.469> Quam meruit poenam solus, digessit in omnes, 
<ovid. met. 14.470> Spargimur et uentis inimica per aequora rapti 
<ovid. met. 14.471> Fulmina, noctem, imbres, iram caelique marisque 
<ovid. met. 14.472> Perpetimur Danai cumulumque Capherea cladis. 
<ovid. met. 14.473> Neue morer referens tristes ex ordine casus, 
<ovid. met. 14.474> Graecia tum potuit Priamo quoque flenda uideri 
<ovid. met. 14.475> Me tamen armiferae seruatum cura Mineruae 
<ovid. met. 14.476> Fluctibus eripuit; patriis sed rursus ab agris 
<ovid. met. 14.477> Pellor et antiquo memores de uulnere poenas 
<ovid. met. 14.478> Exigit alma Venus; tantosque per alta labores 
<ovid. met. 14.479> Aequora sustinui, tantos terrestribus armis, 
<ovid. met. 14.480> Vt mihi felices sint illi saepe uocati 
<ovid. met. 14.481> Quos communis hiems importunusque Caphereus 
<ovid. met. 14.482> Mersit aquis uellemque horum pars una fuissem. 
<ovid. met. 14.483> Vltima iam passi comites belloque fretoque 
<ovid. met. 14.484> Deficiunt finemque rogant erroris; at Acmon 
<ovid. met. 14.485> Feruidus ingenio, tum uero et cladibus asper; 
<ovid. met. 14.486>"Quid superest, quod iam patientia uestra recuset 
<ovid. met. 14.487> Ferre, uiri"? dixit "quid habet Cytherea, quod ultra, 
<ovid. met. 14.488> Velle puta, faciat? nam dum peiora timentur, 
<ovid. met. 14.489> Est locus in uulnus; sors autem ubi pessima rerum, 
<ovid. met. 14.490> Sub pedibus timor est securaque summa malorum. 
<ovid. met. 14.491> Audiat ipsa licet et, quod facit, oderit omnes 
<ovid. met. 14.492> Sub Diomede uiros: odium tamen illius omnes 
<ovid. met. 14.493> Spernimus et magno stat magna potentia nobis." 
<ovid. met. 14.494> Talibus iratam Venerem Pleuronius Acmon 
<ovid. met. 14.495> Instimulat uerbis stimulisque resuscitat iram. 
<ovid. met. 14.496> Dicta placent paucis; numeri maioris amici 
<ovid. met. 14.497> Acmona corripimus; cui respondere uolenti 
<ovid. met. 14.498> Vox pariter uocisque uia est tenuata comaeque 
<ovid. met. 14.499> In plumas abeunt, plumis noua colla teguntur 
<ovid. met. 14.500> Pectoraque et tergum; maiores bracchia pennas 
<ovid. met. 14.501> Accipiunt cubitusque leuis sinuatur in alas; 
<ovid. met. 14.502> Magna pedis digitos pars occupat oraque cornu 
<ovid. met. 14.503> Indurata rigent finemque in acumine ponunt. 
<ovid. met. 14.504> Hunc Lycus, hunc Idas et cum Rhexenore Nycteus, 
<ovid. met. 14.505> Hunc miratur Abas; et dum mirantur, eandem 
<ovid. met. 14.506> Accipiunt faciem numerusque ex agmine maior 
<ovid. met. 14.507> Subuolat et remos plausis circumuolat alis; 
<ovid. met. 14.508> Si uolucrum quae sit dubiarum forma requiris, 
<ovid. met. 14.509> Vt non cygnorum, sic albis proxima cygnis. 
<ovid. met. 14.510> Vix equidem has sedes et Iapygis arida Dauni 
<ovid. met. 14.511> Arua gener teneo minima cum parte meorum 
<ovid. met. 14.512> Hactenus Oenides; Venulus Calydonia regna 
<ovid. met. 14.513> Peucetiosque sinus Messapiaque arua relinquit. 
<ovid. met. 14.514> In quibus antra uidet, quae multa nubila silua 
<ovid. met. 14.515> Et leuibus guttis manantia semicaper Pan 
<ovid. met. 14.516> Nunc tenet, at quodam tenuerunt tempore nymphae. 
<ovid. met. 14.517> Apulus has illa pastor regione fugatas 
<ovid. met. 14.518> Terruit et primo subita formidine mouit; 
<ovid. met. 14.519> Mox, ubi mens rediit et contempsere sequentem, 
<ovid. met. 14.520> Ad numerum motis pedibus duxere choreas. 
<ovid. met. 14.521> Improbat has pastor saltuque imitatus agresti 
<ovid. met. 14.522> Addidit obscenis conuicia rustica dictis; 
<ovid. met. 14.523> Nec prius os tacuit, quam guttura condidit arbor 
<ovid. met. 14.524> Arbor enim est sucoque licet cognoscere mores 
<ovid. met. 14.525> Quippe notam linguae bacis oleaster amaris 
<ovid. met. 14.526> Exhibet; asperitas uerborum cessit in illas. 
<ovid. met. 14.527> Hinc ubi legati rediere, negata ferentes 
<ovid. met. 14.528> Arma Aetola sibi, Rutuli sine uiribus illis 
<ovid. met. 14.529> Bella instructa gerunt; multumque ab utraque cruoris 
<ovid. met. 14.530> Parte datur; fert ecce auidas in pinea Turnus 
<ovid. met. 14.531> Texta faces ignesque timent quibus unda pepercit. 
<ovid. met. 14.532> Iamque picem et ceras alimentaque cetera flammae 
<ovid. met. 14.533> Mulciber urebat perque altum ad carbasa malum 
<ovid. met. 14.534> Ibat et incuruae fumabant transtra carinae, 
<ovid. met. 14.535> Cum, memor has pinus Idaeo uertice caesas, 
<ovid. met. 14.536> Sancta deum genetrix tinnitibus aera pulsi 
<ovid. met. 14.537> Aeris et inflati compleuit murmure buxi 
<ovid. met. 14.538> Perque leues domitis inuecta leonibus auras: 
<ovid. met. 14.539>"Irrita sacrilega iactas incendia dextra, 
<ovid. met. 14.540> Turne"; ait "eripiam, nec me patiente cremabit 
<ovid. met. 14.541> Ignis edax nemorum partes et membra meorum. 
<ovid. met. 14.542> Intonuit dicente dea tonitrumque secuti 
<ovid. met. 14.543> Cum saliente graues ceciderunt grandine, nimbi 
<ovid. met. 14.544> Aeraque et tumidum subitis concursibus aequor 
<ovid. met. 14.545> Astraei turbant et eunt in proelia fratres. 
<ovid. met. 14.546> E quibus alma parens unius uiribus usa, 
<ovid. met. 14.547> Stuppea praerupit Phrygiae retinacula puppis 
<ovid. met. 14.548> Fertque rates pronas medioque sub aequore mergit. 
<ovid. met. 14.549> Robore mollito lignoque in corpora uerso, 
<ovid. met. 14.550> In capitum facies puppes mutantur aduncae, 
<ovid. met. 14.551> In digitos abeunt et crura natantia remi, 
<ovid. met. 14.552> Quodque prius fuerat, latus est mediisque carina 
<ovid. met. 14.553> Subdita nauigiis spinae mutatur in usum, 
<ovid. met. 14.554> Lina comae molles, antemnae bracchia fiunt; 
<ovid. met. 14.555> Caerulus, ut fuerat, color est; quasque ante timebant, 
<ovid. met. 14.556> Illas uirgineis exercent lusibus undas 
<ovid. met. 14.557> Naides aequoreae; durisque in montibus ortae 
<ovid. met. 14.558> Molle fretum celebrant, nec eas sua tangit origo 
<ovid. met. 14.559> Non tamen oblitae, quam multa pericula saeuo 
<ovid. met. 14.560> Pertulerint pelago, iactatis saepe carinis 
<ovid. met. 14.561> Supposuere manus, nisi siqua uehebat Achiuos. 
<ovid. met. 14.562> Cladis adhuc Phrygiae memores, odere Pelasgos 
<ovid. met. 14.563> Neritiaeque ratis uiderunt fragmina laetis 
<ovid. met. 14.564> Vultibus et laetis uidere rigescere puppem 
<ovid. met. 14.565> Vultibus Alcinoi saxumque increscere ligno. 
<ovid. met. 14.566> Spes erat, in nymphas animata classe marinas, 
<ovid. met. 14.567> Posse metu monstri Rutulum desistere bello; 
<ovid. met. 14.568> Perstat habetque deos pars utraque, quodque deorum est 
<ovid. met. 14.569> Instar, habent animos; nec iam dotalia regna 
<ovid. met. 14.570> Nec sceptrum soceri, nec te, Lauinia uirgo, 
<ovid. met. 14.571> Sed uicisse petunt deponendique pudore 
<ovid. met. 14.572> Bella gerunt; tandemque Venus uictricia nati 
<ovid. met. 14.573> Arma uidet; Turnusque cadit, cadit Ardea, Turno 
<ovid. met. 14.574> Sospite dicta potens; quem postquam barbarus ensis 
<ovid. met. 14.575> Abstulit et tepida patuerunt tecta fauilla, 
<ovid. met. 14.576> Congerie e media tum primum cognita praepes 
<ovid. met. 14.577> Subuolat et cineres plausis euerberat alis; 
<ovid. met. 14.578> Et sonus et macies et pallor et omnia, captam 
<ovid. met. 14.579> Quae deceant urbem, nomen quoque mansit in illa 
<ovid. met. 14.580> Vrbis et ipsa suis deplangitur Ardea pennis. 
<ovid. met. 14.581> Iamque deos omnes ipsamque Aeneia uirtus 
<ovid. met. 14.582> Iunonem ueteres finire coegerat iras, 
<ovid. met. 14.583> Cum, bene fundatis opibus crescentis Iuli, 
<ovid. met. 14.584> Tempestiuus erat caelo Cythereius heros. 
<ovid. met. 14.585> Ambieratque Venus superos colloque parentis 
<ovid. met. 14.586> Circumfusa sui: "numquam mihi" dixerat "ullo 
<ovid. met. 14.587> Tempore dure pater, nunc sis mitissimus, opto, 
<ovid. met. 14.588> Aeneaeque meo, qui te de sanguine nostro 
<ovid. met. 14.589> Fecit auum, quamuis paruum des, optime, numen, 
<ovid. met. 14.590> Dummodo des aliquod; satis est inamabile regnum 
<ovid. met. 14.591> Adspexisse semel, Stygios semel isse per amnes." 
<ovid. met. 14.592> Assensere dei; nec coniunx regia uultus 
<ovid. met. 14.593> Immotos tenuit placatoque annuit ore. 
<ovid. met. 14.594> Tum pater: "estis" ait "caelesti numine digni. 
<ovid. met. 14.595> Quaeque petis, pro quoque(==QVO+QVE) petis; cape, nata, quod optas." 
<ovid. met. 14.596> Fatus erat; gaudet gratesque agit illa parenti; 
<ovid. met. 14.597> Perque leues auras iunctis inuecta columbis 
<ovid. met. 14.598> Litus adit Laurens, ubi tectus harundine serpit 
<ovid. met. 14.599> In freta flumineis uicina Numicius undis. 
<ovid. met. 14.600> Hunc iubet Aeneae quaecumque obnoxia morti 
<ovid. met. 14.601> Abluere et tacito deferre sub aequora cursu; 
<ovid. met. 14.602> Corniger exsequitur Veneris mandata, suisque, 
<ovid. met. 14.603> Quicquid in Aenea fuerat mortale, repurgat 
<ovid. met. 14.604> Et respergit aquis; pars optima restitit illi. 
<ovid. met. 14.605> Lustratum genetrix diuino corpus odore 
<ovid. met. 14.606> Vnxit et ambrosia cum dulci nectare mixta 
<ovid. met. 14.607> Contigit os fecitque deum; quem turba Quirini 
<ovid. met. 14.608> Nuncupat Indigetem temploque arisque recepit. 
<ovid. met. 14.609> Inde sub Ascanii dicione binominis Alba 
<ovid. met. 14.610> Resque Latina fuit. succedit Siluius illi, 
<ovid. met. 14.611> Quo satus antiquo tenuit repetita Latinus 
<ovid. met. 14.612> Nomina cum sceptro; clarus subit Alba Latinum; 
<ovid. met. 14.613> Epytus ex illo est; post hunc Capetusque Capysque, 
<ovid. met. 14.614> Sed Capys ante fuit. regnum Tiberinus ab illis 
<ovid. met. 14.615> Cepit et in Tusci demersus fluminis undis 
<ovid. met. 14.616> Nomina fecit aquae; de quo Remulusque feroxque 
<ovid. met. 14.617> Acrota sunt geniti. Remulus maturior annis 
<ovid. met. 14.618> Fulmineo periit, imitator fulminis, ictu; 
<ovid. met. 14.619> Fratre suo sceptrum moderatior Acrota forti 
<ovid. met. 14.620> Tradit Auentino, qui, quo regnarat, eodem 
<ovid. met. 14.621> Monte iacet positus tribuitque uocabula monti. 
<ovid. met. 14.622> Iamque Palatinae summam Proca gentis habebat; 
<ovid. met. 14.623> Rege sub hoc Pomona fuit, qua nulla Latinas 
<ovid. met. 14.624> Inter hamadryadas coluit sollertius hortos 
<ovid. met. 14.625> Nec fuit arborei studiosior altera fetus, 
<ovid. met. 14.626> Vnde tenet nomen; non siluas illa nec amnes, 
<ovid. met. 14.627> Rus amat et ramos felicia poma ferentes. 
<ovid. met. 14.628> Nec iaculo grauis est, sed adunca dextera falce, 
<ovid. met. 14.629> Qua modo luxuriem premit et spatiantia passim 
<ovid. met. 14.630> Bracchia compescit, fisso modo cortice lignum 
<ovid. met. 14.631> Inserit et sucos alieno praestat alumno; 
<ovid. met. 14.632> Nec sentire sitim patitur bibulaeque recuruas 
<ovid. met. 14.633> Radicis fibras labentibus irrigat undis; 
<ovid. met. 14.634> Hic amor, hoc studium; Veneris quoque nulla cupido est. 
<ovid. met. 14.635> Vim tamen agrestum metuens pomaria claudit 
<ovid. met. 14.636> Intus et accessus prohibet refugitque uiriles. 
<ovid. met. 14.637> Quid non et Satyri, saltatibus apta iuuentus. 
<ovid. met. 14.638> Fecere et pinu praecincti cornua Panes, 
<ovid. met. 14.639> Silenusque, suis semper iuuenilior annis, 
<ovid. met. 14.640> Quique deus fures uel falce uel inguine terret, 
<ovid. met. 14.641> Vt poterentur ea? sed enim superabat amando 
<ovid. met. 14.642> Hos quoque Vertumnus, neque erat felicior illis. 
<ovid. met. 14.643> O quotiens habitu duri messoris aristas 
<ovid. met. 14.644> Corbe tulit uerique fuit messoris imago! 
<ovid. met. 14.645> Tempora saepe gerens faeno religata recenti 
<ovid. met. 14.646> Desectum poterat gramen uersasse uideri; 
<ovid. met. 14.647> Saepe manu stimulos rigida portabat, ut illum 
<ovid. met. 14.648> Iurasses fessos modo disiunxisse iuuencos. 
<ovid. met. 14.649> Falce data frondator erat uitisque putator; 
<ovid. met. 14.650> Induerat scalas, lecturum poma putares; 
<ovid. met. 14.651> Miles erat gladio, piscator harundine sumpta 
<ovid. met. 14.652> Denique per multas aditum sibi saepe figuras 
<ovid. met. 14.653> Repperit, ut caperet spectatae gaudia formae. 
<ovid. met. 14.654> Ille etiam picta redimitus tempora mitra, 
<ovid. met. 14.655> Innitens baculo, positis per tempora canis, 
<ovid. met. 14.656> Adsimulauit anum cultosque intrauit in hortos 
<ovid. met. 14.657> Pomaque mirata est: "tanto"que "potentior"! inquit, 
<ovid. met. 14.658> Paucaque laudatae dedit oscula, qualia numquam 
<ovid. met. 14.659> Vera dedisset anus; glebaque incurua resedit, 
<ovid. met. 14.660> Suspiciens pandos autumni pondere ramos 
<ovid. met. 14.661> Vlmus erat contra speciosa nitentibus uuis; 
<ovid. met. 14.662> Quam socia postquam pariter cum uite probauit: 
<ovid. met. 14.663>"At si staret" ait "caelebs sine palmite truncus, 
<ovid. met. 14.664> Nil praeter frondes, quare peteretur, haberet 
<ovid. met. 14.665> Haec quoque, quae iuncta uitis requiescit in ulmo, 
<ovid. met. 14.666> Si non nupta foret, terrae acclinata iaceret. 
<ovid. met. 14.667> Tu tamen exemplo non tangeris arboris huius 
<ovid. met. 14.668> Concubitusque fugis, nec te coniungere curas. 
<ovid. met. 14.669> Atque utinam uelles! Helene non pluribus esset 
<ovid. met. 14.670> Sollicitata procis, nec quae Lapitheia mouit 
<ovid. met. 14.671> Proelia, nec coniunx timidis audacis Vlixei. 
<ovid. met. 14.672> Nunc quoque, cum fugias auerserisque petentes, 
<ovid. met. 14.673> Mille uiri cupiunt et semideique deique 
<ovid. met. 14.674> Et quaecumque tenent Albanos numina montes. 
<ovid. met. 14.675> Sed tu si sapies, si te bene iungere anumque 
<ovid. met. 14.676> Hanc audire uoles, quae te plus omnibus illis, 
<ovid. met. 14.677> Plus quam credis, amo, uulgares reice taedas 
<ovid. met. 14.678> Vertumnumque tori socium tibi selige. pro quo 
<ovid. met. 14.679> Me quoque pignus habes; neque enim sibi notior ille est, 
<ovid. met. 14.680> Quam mihi; nec passim toto uagus errat in orbe; 
<ovid. met. 14.681> Haec loca magna colit; nec, uti pars magna procorum, 
<ovid. met. 14.682> Quam modo uidit, amat; tu primus et ultimus illi 
<ovid. met. 14.683> Ardor eris solique suos tibi deuouet annos. 
<ovid. met. 14.684> Adde quod est iuuenis, quod naturale decoris 
<ovid. met. 14.685> Munus habet formasque apte fingetur in omnes 
<ovid. met. 14.686> Et quod erit iussus, iubeas licet omnia, fiet. 
<ovid. met. 14.687> Quid quod amatis idem? quod, quae tibi poma coluntur, 
<ovid. met. 14.688> Primus habet laetaque tenet tua munera dextra? 
<ovid. met. 14.689> Sed neque iam fetus desiderat arbore demptos, 
<ovid. met. 14.690> Nec, quas hortus alit, cum sucis mitibus herbas, 
<ovid. met. 14.691> Nec quicquam, nisi te. miserere ardentis et ipsum 
<ovid. met. 14.692> Quod petit ore meo praesentem crede precari 
<ovid. met. 14.693> Vltoresque deos et pectora dura perosam 
<ovid. met. 14.694> Idalien memoremque time Rhamnusidis iram. 
<ovid. met. 14.695> Quoque magis timeas (etenim mihi multa uetustas 
<ovid. met. 14.696> Scire dedit), referam tota notissima Cypro 
<ovid. met. 14.697> Facta, quibus flecti facile et mitescere possis. 
<ovid. met. 14.698> Viderat a ueteris generosam sanguine Teucri 
<ovid. met. 14.699> Iphis Anaxareten, humili de stirpe creatus; 
<ovid. met. 14.700> Viderat et totis perceperat ossibus aestum. 
<ovid. met. 14.701> Luctatusque diu, postquam ratione furorem 
<ovid. met. 14.702> Vincere non potuit, supplex ad limina uenit; 
<ovid. met. 14.703> Et modo nutrici miserum confessus amorem, 
<ovid. met. 14.704> Ne sibi dura foret, per spes orauit alumnae; 
<ovid. met. 14.705> Et modo de multis blanditus cuique ministris 
<ovid. met. 14.706> Sollicita petiit propensum uoce fauorem; 
<ovid. met. 14.707> Saepe ferenda dedit blandis sua uerba tabellis 
<ovid. met. 14.708> Interdum madidas lacrimarum rore coronas 
<ovid. met. 14.709> Postibus intendit posuitque in limine duro 
<ovid. met. 14.710> Molle latus tristisque serae conuicia fecit. 
<ovid. met. 14.711> Saeuior illa freto surgente cadentibus Haedis, 
<ovid. met. 14.712> Durior et ferro, quod Noricus excoquit ignis, 
<ovid. met. 14.713> Et saxo, quod adhuc uiuum radice tenetur, 
<ovid. met. 14.714> Spernit et irridet; factisque immitibus addit 
<ovid. met. 14.715> Verba superba ferox et spe quoque fraudat amantem. 
<ovid. met. 14.716> Non tulit impatiens longi tormenta doloris 
<ovid. met. 14.717> Iphis et ante fores haec uerba nouissima dixit: 
<ovid. met. 14.718>"Vincis, Anaxarete, neque erunt tibi taedia tandem 
<ovid. met. 14.719> Vlla ferenda mei; laetos molire triumphos 
<ovid. met. 14.720> Et Paeana uoca nitidaque incingere lauru. 
<ovid. met. 14.721> Vincis enim moriorque libens; age, ferrea, gaude. 
<ovid. met. 14.722> Certe aliquid laudare mei cogeris amoris, 
<ovid. met. 14.723> Quo tibi sim gratus meritumque fatebere nostrum. 
<ovid. met. 14.724> Non tamen ante tui curam excessisse memento, 
<ovid. met. 14.725> Quam uitam geminaque simul mihi luce carendum. 
<ovid. met. 14.726> Nec tibi fama mei uentura est nuntia leti; 
<ovid. met. 14.727> Ipse ego, ne dubites, adero praesensque uidebor, 
<ovid. met. 14.728> Corpore ut exanimi crudelia lumina pascas. 
<ovid. met. 14.729> Si tamen, o superi, mortalia facta uidetis, 
<ovid. met. 14.730> Este mei memores (nihil ultra lingua precari 
<ovid. met. 14.731> Sustinet) et longo facite ut narremur in aeuo, 
<ovid. met. 14.732> Et quae dempsistis uitae, date tempora famae. 
<ovid. met. 14.733> Dixit et ad postis ornatos saepe coronis 
<ovid. met. 14.734> Vmentis oculos et pallida brachia tollens, 
<ovid. met. 14.735> Cum foribus laquei religaret uincula summis, 
<ovid. met. 14.736>"Haec tibi serta placent, crudelis et impia"? dixit 
<ovid. met. 14.737> Inseruitque(==INSERUITQVE) caput, sed tum quoque uersus ad illam, 
<ovid. met. 14.738> Atque onus infelix elisa fauce pependit. 
<ovid. met. 14.739> Icta pedum motu trepidantem et multa gementem 
<ovid. met. 14.740> Visa dedisse sonum est adapertaque ianua factum 
<ovid. met. 14.741> Prodidit; exclamant famuli frustraque leuatum 
<ovid. met. 14.742>(Nam pater occiderat) referunt ad limina matris. 
<ovid. met. 14.743> Accipit illa sinu complexaque frigida nati 
<ovid. met. 14.744> Membra sui postquam miserorum uerba parentum 
<ovid. met. 14.745> Edidit et matrum miserarum facta peregit, 
<ovid. met. 14.746> Funera ducebat mediam lacrimosa per urbem 
<ovid. met. 14.747> Luridaque arsuro portabat membra feretro. 
<ovid. met. 14.748> Forte uiae uicina domus, qua flebilis ibat 
<ovid. met. 14.749> Pompa, fuit duraeque sonus plangoris ad aures 
<ovid. met. 14.750> Venit Anaxaretes, quam iam deus ultor agebat. 
<ovid. met. 14.751> Mota tamen: "uideamus" ait "miserabile funus; 
<ovid. met. 14.752> Et patulis iniit tectum sublime fenestris. 
<ovid. met. 14.753> Vixque bene impositum lecto prospexerat Iphin, 
<ovid. met. 14.754> Deriguere oculi calidusque e corpore sanguis, 
<ovid. met. 14.755> Inducto pallore, fugit; conataque retro 
<ovid. met. 14.756> Ferre pedes, haesit; conata auertere uultus, 
<ovid. met. 14.757> Hoc quoque non potuit paulatimque occupat artus 
<ovid. met. 14.758> Quod fuit in duro iam pridem pectore saxum. 
<ovid. met. 14.759> Neue ea ficta putes, dominae sub imagine signum 
<ovid. met. 14.760> Seruat adhuc Salamis; Veneris quoque nomine templum 
<ovid. met. 14.761> Prospicientis habet. quorum memor, o mea, lentos 
<ovid. met. 14.762> Pone, precor, fastus et amanti iungere, nymphe. 
<ovid. met. 14.763> Sic tibi nec uernum nascentia frigus adurat 
<ovid. met. 14.764> Poma, nec excutiant rapidi florentia uenti." 
<ovid. met. 14.765> Haec ubi nequiquam forma deus aptus anili 
<ovid. met. 14.766> Edidit, in iuuenem rediit et anilia demit 
<ovid. met. 14.767> Instrumenta sibi talisque apparuit illi, 
<ovid. met. 14.768> Qualis ubi oppositas nitidissima solis imago 
<ovid. met. 14.769> Euicit nubes nullaque obstante reluxit. 
<ovid. met. 14.770> Vimque parat; sed ui non est opus inque figura 
<ovid. met. 14.771> Capta dei nymphe est et mutua uulnera sensit. 
<ovid. met. 14.772> Proximus Ausonias iniusti miles Amuli 
<ovid. met. 14.773> Rexit opes; Numitorque senex amissa nepotis 
<ovid. met. 14.774> Munere regna capit festisque Palilibus urbis 
<ovid. met. 14.775> Moenia conduntur; Tatiusque patresque Sabini 
<ovid. met. 14.776> Bella gerunt arcisque uia Tarpeia reclusa 
<ovid. met. 14.777> Dignam animam poena congestis exuit armis. 
<ovid. met. 14.778> Inde sati Curibus tacitorum more luporum 
<ovid. met. 14.779> Ore premunt uoces et corpora uicta sopore 
<ovid. met. 14.780> Inuadunt portasque petunt, quas obice firmo 
<ovid. met. 14.781> Clauserat Iliades; unam tamen ipsa reclusit, 
<ovid. met. 14.782> Nec strepitum uerso Saturnia cardine fecit; 
<ovid. met. 14.783> Sola Venus portae cecidisse repagula sensit 
<ovid. met. 14.784> Et clausura fuit, nisi quod rescindere numquam 
<ovid. met. 14.785> Dis licet acta deum. Iano loca iuncta tenebant 
<ovid. met. 14.786> Naides Ausoniae gelido rorantia fonte; 
<ovid. met. 14.787> Has rogat auxilium; nec nymphae iusta petentem 
<ovid. met. 14.788> Sustinuere deam uenasque et flumina fontis 
<ovid. met. 14.789> Elicuere sui; nondum tamen inuia Iani 
<ovid. met. 14.790> Ora patentis erant, neque iter praecluserat unda 
<ovid. met. 14.791> Lurida supponunt fecundo sulphura fonti 
<ovid. met. 14.792> Incenduntque cauas fumante bitumine uenas. 
<ovid. met. 14.793> Viribus his aliisque uapor penetrauit ad ima 
<ovid. met. 14.794> Fontis et Alpino modo quae certare rigori 
<ovid. met. 14.795> Audebatis, aquae, non ceditis ignibus ipsis. 
<ovid. met. 14.796> Flammifera gemini fumant adspergine postes; 
<ovid. met. 14.797> Portaque, nequiquam rigidis promissa Sabinis, 
<ovid. met. 14.798> Fonte fuit praestructa nouo, dum Martius arma 
<ovid. met. 14.799> Indueret miles; quae postquam Romulus ultro 
<ovid. met. 14.800> Obtulit et strata est tellus Romana Sabinis 
<ovid. met. 14.801> Corporibus strata estque suis generique cruorem 
<ovid. met. 14.802> Sanguine cum soceri permiscuit impius ensis, 
<ovid. met. 14.803> Pace tamen sisti bellum nec in ultima ferro 
<ovid. met. 14.804> Decertare placet Tatiumque accedere regno. 
<ovid. met. 14.805> Occiderat Tatius, populisque aequata duobus, 
<ovid. met. 14.806> Romule, iura dabas, posita cum casside Mauors 
<ovid. met. 14.807> Talibus affatur diuumque hominumque parentem: 
<ovid. met. 14.808>"Tempus adest, genitor, quoniam fundamine magno 
<ovid. met. 14.809> Res Romana ualet nec praeside pendet ab uno, 
<ovid. met. 14.810> Praemia (sunt promissa mihi dignoque nepoti) 
<ovid. met. 14.811> Soluere et ablatum terris imponere caelo. 
<ovid. met. 14.812> Tu mihi, concilio quondam praesente deorum, 
<ovid. met. 14.813>(Nam memoro memorique animo pia uerba notaui) 
<ovid. met. 14.814>"Vnus erit, quem tu tolles in caerula caeli 
<ovid. met. 14.815> Dixisti; rata sit uerborum summa tuorum. 
<ovid. met. 14.816> Annuit omnipotens et nubibus aera caecis 
<ovid. met. 14.817> Occuluit tonitruque et fulgure terruit orbem. 
<ovid. met. 14.818> Quae sibi promissae sensit rata signa rapinae 
<ovid. met. 14.819> Innixusque hastae pressos temone cruento 
<ovid. met. 14.820> Impauidus conscendit equos Gradiuus et ictu 
<ovid. met. 14.821> Verberis increpuit pronusque per aera lapsus 
<ovid. met. 14.822> Constitit in summo nemorosi colle Palati; 
<ovid. met. 14.823> Reddentemque suo non regia iura Quiriti 
<ovid. met. 14.824> Abstulit Iliaden; corpus mortale per auras 
<ovid. met. 14.825> Dilapsum est tenues, ut lata plumbea funda 
<ovid. met. 14.826> Missa solet medio glans intabescere caelo; 
<ovid. met. 14.827> Pulchra subit facies et puluinaribus altis 
<ovid. met. 14.828> Dignior et qualis trabeati forma Quirini. 
<ovid. met. 14.829> Flebat ut amissum coniunx, cum regia Iuno 
<ovid. met. 14.830> Irin ad Hersiliam descendere limite curuo 
<ovid. met. 14.831> Imperat et uiduae sua sic mandata referre: 
<ovid. met. 14.832>"O et de Latia(==LA-TIA_), o(==O_) et de gente Sabina
<ovid. met. 14.833> Praecipuum, matrona, decus, dignissima tanti 
<ovid. met. 14.834> Ante fuisse uiri, coniunx nunc esse Quirini, 
<ovid. met. 14.835> Siste tuos fletus, et, si tibi cura uidendi 
<ovid. met. 14.836> Coniugis est, duce me lucum pete, colle Quirini 
<ovid. met. 14.837> Qui uiret et templum Romani regis obumbrat." 
<ovid. met. 14.838> Paret et in terram pictos delapsa per arcus, 
<ovid. met. 14.839> Hersiliam iussis compellat uocibus Iris. 
<ovid. met. 14.840> Illa uerecundo uix tollens lumina uultu: 
<ovid. met. 14.841>"O dea, namque mihi nec, quae sis, dicere promptum est, 
<ovid. met. 14.842> Et liquet esse deam, duc, o duc" inquit "et offer 
<ovid. met. 14.843> Coniugis ora mihi. quem si modo posse uidere 
<ovid. met. 14.844> Fata semel dederint, caelum accepisse fatebor. 
<ovid. met. 14.845> Nec mora, Romuleos cum uirgine Thaumantea 
<ovid. met. 14.846> Ingreditur colles ibi sidus ab aethere lapsum 
<ovid. met. 14.847> Decidit in terras a cuius lumine flagrans 
<ovid. met. 14.848> Hersiliae crinis cum sidere cessit in auras. 
<ovid. met. 14.849> Hanc manibus notis Romanae conditor urbis 
<ovid. met. 14.850> Excipit et priscum pariter cum corpore nomen 
<ovid. met. 14.851> Mutat Horamque(==HO-RAMQVE) uocat, quae nunc dea iuncta Quirino est. 
