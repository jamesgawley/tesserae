<sedvl. carm. pasch. 1.1> Paschales quicumque dapes conuiua requiris,
<sedvl. carm. pasch. 1.2> Dignatus nostris accubitare toris,
<sedvl. carm. pasch. 1.3> Pone supercilium si te cognoscis amicum,
<sedvl. carm. pasch. 1.4> Nec quaeras opus hic codicis artificis:
<sedvl. carm. pasch. 1.5> Sed modicae contentus adi sollemnia mensae
<sedvl. carm. pasch. 1.6> Plusque libens animo quam satiare cibo.
<sedvl. carm. pasch. 1.7> Aut si magnarum caperis dulcedine rerum
<sedvl. carm. pasch. 1.8> Diuitiasque magis deliciosus amas,
<sedvl. carm. pasch. 1.9> Nobilium nitidis doctorum uescere cenis,
<sedvl. carm. pasch. 1.10> Quorum multiplices nec numerantur opes.
<sedvl. carm. pasch. 1.11> Illic inuenies quidquid mare nutrit edendum,
<sedvl. carm. pasch. 1.12> Quidquid terra creat, quidquid ad astra uolat.
<sedvl. carm. pasch. 1.13> Cerea gemmatis flauescunt mella canistris
<sedvl. carm. pasch. 1.14> Collucentque suis aurea uasa fauis.
<sedvl. carm. pasch. 1.15> At nos exiguum de paupere carpsimus horto,
<sedvl. carm. pasch. 1.16> Rubra quod appositum testa ministrat, holus.
<sedvl. carm. pasch. 1.17> Cum sua gentiles studeant figmenta poetae
<sedvl. carm. pasch. 1.18> Grandisonis pompare modis, tragicoque boatu
<sedvl. carm. pasch. 1.19> Ridiculoue Geta seu qualibet arte canendi
<sedvl. carm. pasch. 1.20> Saeua nefandarum renouent contagia rerum
<sedvl. carm. pasch. 1.21> Et scelerum monumenta canant, rituque magistro
<sedvl. carm. pasch. 1.22> Plurima Niliacis tradant mendacia biblis:
<sedvl. carm. pasch. 1.23> Cur ego, Dauiticis assuetus cantibus odas
<sedvl. carm. pasch. 1.24> Cordarum resonare decem sanctoque uerenter
<sedvl. carm. pasch. 1.25> Stare choro et placidis caelestia psallere uerbis,
<sedvl. carm. pasch. 1.26> Clara salutiferi taceam miracula Christi?
<sedvl. carm. pasch. 1.27> Cum possim manifesta loqui, Dominumque tonantem
<sedvl. carm. pasch. 1.28> Sensibus et toto delectet corde fateri:
<sedvl. carm. pasch. 1.29> Qui sensus et corda dedit, cui conuenit uni
<sedvl. carm. pasch. 1.30> Facturam seruire suam, cui iure perenni
<sedvl. carm. pasch. 1.31> Arcibus aetheriis una est cum patre potestas,
<sedvl. carm. pasch. 1.32> Par splendor, communis apex, sociale cacumen,
<sedvl. carm. pasch. 1.33> Aequus honor, uirtus eadem, sine tempore regnum,
<sedvl. carm. pasch. 1.34> Semper principium, sceptrum iuge, gloria consors,
<sedvl. carm. pasch. 1.35> Maiestas similis. haec est uia namque salutis,
<sedvl. carm. pasch. 1.36> Haec firmos ad dona gradus paschalia ducit.
<sedvl. carm. pasch. 1.37> Haec mihi carmen erit: mentes huc uertite cuncti.
<sedvl. carm. pasch. 1.38> Hanc constanter opem laesis adhibete medullis,
<sedvl. carm. pasch. 1.39> Quos letale malum, quos uanis dedita curis
<sedvl. carm. pasch. 1.40> Attica Cecropii serpit doctrina ueneni,
<sedvl. carm. pasch. 1.41> Sectantesque magis uitam spirantis odorem
<sedvl. carm. pasch. 1.42> Legis Athenaei paedorem linquite pagi.
<sedvl. carm. pasch. 1.43> Quid labyrintheo, Thesidae, erratis in antro
<sedvl. carm. pasch. 1.44> Caecaque Daedalei lustratis limina tecti?
<sedvl. carm. pasch. 1.45> Labruscam placidis quid adhuc praeponitis uuis
<sedvl. carm. pasch. 1.46> Neglectisque rosis saliuncam sumitis agri?
<sedvl. carm. pasch. 1.47> Quid lapides atque aera coli, quid fana profana
<sedvl. carm. pasch. 1.48> Proderit et mutis animas damnare metallis?
<sedvl. carm. pasch. 1.49> Parcite puluerei squalentia iugera campi
<sedvl. carm. pasch. 1.50> Et steriles habitare plagas, ubi gignere fructum
<sedvl. carm. pasch. 1.51> Arida nescit humus, nec de tellure cruenta
<sedvl. carm. pasch. 1.52> Liuida mortiferis uellatis toxica sucis,
<sedvl. carm. pasch. 1.53> Tartareo damnata cibo: sed amoena uirecta
<sedvl. carm. pasch. 1.54> Florentum semper nemorum sedesque beatas
<sedvl. carm. pasch. 1.55> Per latices intrate pios, ubi semina uitae
<sedvl. carm. pasch. 1.56> Diuinis animantur aquis et fonte superno
<sedvl. carm. pasch. 1.57> Laetificata seges spinis mundatur ademptis,
<sedvl. carm. pasch. 1.58> Vt messis queat esse Dei mercisque futurae
<sedvl. carm. pasch. 1.59> Maxima centenum cumulare per horrea fructum.
<sedvl. carm. pasch. 1.60> Omnipotens aeterne Deus, spes unica mundi,
<sedvl. carm. pasch. 1.61> Qui caeli fabricator ades, qui conditor orbis.
<sedvl. carm. pasch. 1.62> Qui maris undisonas fluctu surgente procellas
<sedvl. carm. pasch. 1.63> Mergere uicinae prohibes confinia terrae,
<sedvl. carm. pasch. 1.64> Qui solem radiis et lunam cornibus imples
<sedvl. carm. pasch. 1.65> Inque diem ac noctem lumen metiris utrumque,
<sedvl. carm. pasch. 1.66> Qui stellas numeras, quarum tu nomina solus,
<sedvl. carm. pasch. 1.67> Signa, potestates, cursus, loca, tempora nosti,
<sedvl. carm. pasch. 1.68> Qui diuersa nouam formasti in corpora terram
<sedvl. carm. pasch. 1.69> Torpentique solo uiuentia membra dedisti,
<sedvl. carm. pasch. 1.70> Qui pereuntem hominem uetiti dulcedine pomi
<sedvl. carm. pasch. 1.71> Instauras meliore cibo potuque sacrati
<sedvl. carm. pasch. 1.72> Sanguinis infusum depellis ab angue uenenum,
<sedvl. carm. pasch. 1.73> Qui genus humanum praeter quos clauserat arca
<sedvl. carm. pasch. 1.74> Diluuii rapida spumantis mole sepultum
<sedvl. carm. pasch. 1.75> Vna iterum de stirpe creas, ut mystica uirtus,
<sedvl. carm. pasch. 1.76> Quod carnis delicta necant, hoc praesule ligno
<sedvl. carm. pasch. 1.77> Monstraret liquidas renouari posse per undas,
<sedvl. carm. pasch. 1.78> Totum namque lauans uno baptismate mundum:
<sedvl. carm. pasch. 1.79> Pande salutarem paucos quae ducit in urbem
<sedvl. carm. pasch. 1.80> Angusto mihi calle uiam uerbique lucernam
<sedvl. carm. pasch. 1.81> Da pedibus lucere meis, ut semita uitae
<sedvl. carm. pasch. 1.82> Ad caulas me ruris agat, qua seruat amoenum
<sedvl. carm. pasch. 1.83> Pastor ouile bonus, qua uellere praeuius albo
<sedvl. carm. pasch. 1.84> Virginis agnus ouis grexque omnis candidus intrat.
<sedvl. carm. pasch. 1.85> Te duce difficilis non est uia; subditur omnis
<sedvl. carm. pasch. 1.86> Imperiis natura tuis, rituque soluto
<sedvl. carm. pasch. 1.87> Transit in aduersas iussu dominante figuras.
<sedvl. carm. pasch. 1.88> Si iubeas mediis segetes arere pruinis,
<sedvl. carm. pasch. 1.89> Messorem producit hiems; si currere mustum
<sedvl. carm. pasch. 1.90> Vernali sub sole uelis, florentibus aruis
<sedvl. carm. pasch. 1.91> Sordidus impressas calcabit uinitor uuas:
<sedvl. carm. pasch. 1.92> Cunctaque diuinis parebunt tempora dictis.
<sedvl. carm. pasch. 1.93> Indicio est antiqua fides et cana priorum
<sedvl. carm. pasch. 1.94> Testis origo patrum, nullisque abolenda per aeuum
<sedvl. carm. pasch. 1.95> Temporibus constant uirtutum signa tuarum.
<sedvl. carm. pasch. 1.96> Ex quibus audaci perstringere pauca relatu
<sedvl. carm. pasch. 1.97> Vix animis committo meis, siluamque patentem
<sedvl. carm. pasch. 1.98> Ingrediens aliquos nitor contingere ramos.
<sedvl. carm. pasch. 1.99> Nam centum licet ora mouens uox ferrea clamet
<sedvl. carm. pasch. 1.100> Centenosque sonos humanum pectus anhelet,
<sedvl. carm. pasch. 1.101> Cuncta quis expediet, quorum nec lucida caeli
<sedvl. carm. pasch. 1.102> Sidera nec bibulae numeris aequantur harenae?
<sedvl. carm. pasch. 1.103> Primus abusque chao meritis uiuacibus Enoch
<sedvl. carm. pasch. 1.104> Multa per innumeros iam saecula contigit annos
<sedvl. carm. pasch. 1.105> Natura perdente modum: quem iure creandi
<sedvl. carm. pasch. 1.106> Terra tulit genitum, sed mors miratur ademptum.
<sedvl. carm. pasch. 1.107> Saucia iam uetulae marcebant uiscera Sarrae
<sedvl. carm. pasch. 1.108> Grandaeuo consumpta situ, prolemque negabat
<sedvl. carm. pasch. 1.109> Frigidus annoso moriens in corpore sanguis:
<sedvl. carm. pasch. 1.110> Cum seniore uiro gelidi praecordia uentris
<sedvl. carm. pasch. 1.111> In partum tumuere nouum tremebundaque mater
<sedvl. carm. pasch. 1.112> Algentes onerata sinus, spem gentis opimae
<sedvl. carm. pasch. 1.113> Edidit et serum suspendit ad ubera natum.
<sedvl. carm. pasch. 1.114> Mactandumque Deo pater obtulit, at sacer ipsam
<sedvl. carm. pasch. 1.115> Pro pueri iugulis aries mactatur ad aram.
<sedvl. carm. pasch. 1.116> O iusti mens sancta uiri! pietate remota
<sedvl. carm. pasch. 1.117> Plus pietatis habens contempsit uulnera nati
<sedvl. carm. pasch. 1.118> Amplexus praecepta Dei, typicique cruoris
<sedvl. carm. pasch. 1.119> Auxilio uentura docet, quod sanguine Christi
<sedvl. carm. pasch. 1.120> Humana pro gente pius occumberet agnus.
<sedvl. carm. pasch. 1.121> Loth Sodomae fugiente chaos, dum respicit uxor,
<sedvl. carm. pasch. 1.122> In statuam mutata salis stupefacta remansit,
<sedvl. carm. pasch. 1.123> Ad poenam conuersa suam: quia nemo retrorsum,
<sedvl. carm. pasch. 1.124> Noxia contempti uitans discrimina mundi,
<sedvl. carm. pasch. 1.125> Aspiciens saluandus erit, nec debet arator
<sedvl. carm. pasch. 1.126> Dignum opus exercens uultum in sua terga referre.
<sedvl. carm. pasch. 1.127> Ignibus innocuis flagrans apparuit olim
<sedvl. carm. pasch. 1.128> Non ardens ardere rubus, nec iuncta calori
<sedvl. carm. pasch. 1.129> Materies alimenta dabat, nec torrida uiuens
<sedvl. carm. pasch. 1.130> Sensit damna frutex, sed amici fomitis aestu
<sedvl. carm. pasch. 1.131> Frondea blanditae lambebant robora flammae.
<sedvl. carm. pasch. 1.132> Mitis in immitem uirga est animata draconem,
<sedvl. carm. pasch. 1.133> Per flexos sinuata globos linguisque trisulcis
<sedvl. carm. pasch. 1.134> Squamea colla tumens inimicos ore chelydros
<sedvl. carm. pasch. 1.135> Sorbuit et proprii redit in uirgulta rigoris.
<sedvl. carm. pasch. 1.136> Peruia diuisi patuerunt caerula ponti
<sedvl. carm. pasch. 1.137> In geminum reuoluta latus, nudataque tellus
<sedvl. carm. pasch. 1.138> Cognatis spoliatur aquis, ac turba pedestris
<sedvl. carm. pasch. 1.139> Intrat in absentis pelagi mare, perque profundum
<sedvl. carm. pasch. 1.140> Sicca peregrinas stupuerunt marmora plantas.
<sedvl. carm. pasch. 1.141> Mutauit natura uiam, mediumque per aequor
<sedvl. carm. pasch. 1.142> Ingrediens populus rude iam baptisma gerebat,
<sedvl. carm. pasch. 1.143> Cui dux Christus erat, clamat nam lectio: multas
<sedvl. carm. pasch. 1.144> Vox Domini super extat aquas; uox denique uerbum est.
<sedvl. carm. pasch. 1.145> Verbum Christus adest, geminae qui consona legis
<sedvl. carm. pasch. 1.146> Testamenta regens ueterem patefecit abyssum,
<sedvl. carm. pasch. 1.147> Vt doctrina sequens planis incederet aruis.
<sedvl. carm. pasch. 1.148> Quid referam innumeras caelesti pane cateruas
<sedvl. carm. pasch. 1.149> Angelicos sumpsisse cibos, nimbisque superni
<sedvl. carm. pasch. 1.150> Nectaris aeria populum dulcedine pastum
<sedvl. carm. pasch. 1.151> In pluuiis habuisse dapes et in imbribus escas?
<sedvl. carm. pasch. 1.152> Rursus in exustis sitiens exercitus aruis,
<sedvl. carm. pasch. 1.153> Qua nimium loca sicca, diu qua terra negatis
<sedvl. carm. pasch. 1.154> Aegra iacebat aquis, qua spes ablata bibendi
<sedvl. carm. pasch. 1.155> Viuendique fuit, subitas arente metallo
<sedvl. carm. pasch. 1.156> Hausit aquas, sterilique latex de rupe manauit(==MA-NAVIT),
<sedvl. carm. pasch. 1.157> Et ieiuna nouum uomuerunt marmora potum.
<sedvl. carm. pasch. 1.158> His igitur iam sacra tribus dans munera rebus,
<sedvl. carm. pasch. 1.159> Christus erat panis, Christus petra, Christus in undis.
<sedvl. carm. pasch. 1.160> Angelicis tremefacta minis affatur asella
<sedvl. carm. pasch. 1.161> Sessorem per uerba suum, linguaque rudenti
<sedvl. carm. pasch. 1.162> Edidit humanas animal pecuale loquellas.
<sedvl. carm. pasch. 1.163> Sol stetit ad Gabaon mediique cacumine caeli
<sedvl. carm. pasch. 1.164> Fixit anhelantem dilato uespere lucem,
<sedvl. carm. pasch. 1.165> Insolitus frenare diem, nec luna cucurrit
<sedvl. carm. pasch. 1.166> Ordine pigra suo, donec populantibus armis
<sedvl. carm. pasch. 1.167> Feruidus ingentem gladius consumeret hostem
<sedvl. carm. pasch. 1.168> Coniurante polo: iam tunc famulata uidebant
<sedvl. carm. pasch. 1.169> Sidera uenturum praemisso nomine Iesum.
<sedvl. carm. pasch. 1.170> Heliam corui quondam pauere ministri
<sedvl. carm. pasch. 1.171> Praebentes sine more dapes, alesque rapinis
<sedvl. carm. pasch. 1.172> Deditus atque auido saturans caua guttura rostro
<sedvl. carm. pasch. 1.173> Tradidit illaesam ieiunis morsibus escam.
<sedvl. carm. pasch. 1.174> Nunc bonus Heliae, qui perfidus antea Noe,
<sedvl. carm. pasch. 1.175> Abluit in terris quidquid deliquit in undis.
<sedvl. carm. pasch. 1.176> Plenus at ille Deo postquam miracula terris
<sedvl. carm. pasch. 1.177> Plura dedit meritisque suis succedere dignum
<sedvl. carm. pasch. 1.178> Heredem propriae fecit uirtutis amicum,
<sedvl. carm. pasch. 1.179> Aurea flammigeris euectus in astra quadrigis,
<sedvl. carm. pasch. 1.180> Qua leuis aerios non exprimit orbita sulcos,
<sedvl. carm. pasch. 1.181> Sidereum penetrauit iter curruque corusco
<sedvl. carm. pasch. 1.182> Dexteriora petens spatio maiore triumphum
<sedvl. carm. pasch. 1.183> Duxit et humani metam non contigit aeui.
<sedvl. carm. pasch. 1.184> Quam bene fulminei praelucens semita caeli
<sedvl. carm. pasch. 1.185> Conuenit Heliae! meritoque et nomine fulgens
<sedvl. carm. pasch. 1.186> Hac ope dignus erat: nam si sermonis Achiui
<sedvl. carm. pasch. 1.187> Vna per accentum mutetur littera, sol est.
<sedvl. carm. pasch. 1.188> Vltima labentis miseratus tempora lucis
<sedvl. carm. pasch. 1.189> Ter quinos quondam regi Deus addidit annos
<sedvl. carm. pasch. 1.190> Vsus iure suo, patefactaque limina claudens
<sedvl. carm. pasch. 1.191> Mortis ab occasu uitam conuertit in ortum.
<sedvl. carm. pasch. 1.192> Ionas puppe cadens, ceto sorbente uoratus
<sedvl. carm. pasch. 1.193> In pelago non sensit aquas, uitale sepulchrum
<sedvl. carm. pasch. 1.194> Ne moreretur habens, tutusque in uentre ferino
<sedvl. carm. pasch. 1.195> Depositum, non praeda fuit, uastumque per aequor
<sedvl. carm. pasch. 1.196> Venit ad ignotas inimico remige terras.
<sedvl. carm. pasch. 1.197> Cum spirante Deo Babylonia sacra negarent
<sedvl. carm. pasch. 1.198> Tres una cum mente uiri durumque subirent
<sedvl. carm. pasch. 1.199> Exitium saeui Chaldaea lege tyranni,
<sedvl. carm. pasch. 1.200> Cuius Achaemeniam rabies accenderat iram
<sedvl. carm. pasch. 1.201> Plus fornace sua: medios truduntur in ignes
<sedvl. carm. pasch. 1.202> Nil audente rogo, tantumque ardore calentes
<sedvl. carm. pasch. 1.203> Cordis imagineae uincunt incendia poenae
<sedvl. carm. pasch. 1.204> Igne animi, o quanta est credentum gloria! flammis
<sedvl. carm. pasch. 1.205> Ardentis fidei restincta est flamma camini.
<sedvl. carm. pasch. 1.206> Digna sed immitem mox perculit ultio regem.
<sedvl. carm. pasch. 1.207> Nam quod ab humana uecors pietate recessit,
<sedvl. carm. pasch. 1.208> Agrestes pecudum consors fuit ille per herbas
<sedvl. carm. pasch. 1.209> Aulica depasto mutans conuiuia faeno.
<sedvl. carm. pasch. 1.210> Pronus ab amne bibit, septenaque tempora lustrat
<sedvl. carm. pasch. 1.211> Omnibus hirsutus siluis et montibus errans.
<sedvl. carm. pasch. 1.212> Nec minus et Darii furuerunt iussa tyranni,
<sedvl. carm. pasch. 1.213>[Ecce etenim sceleri scelus addidit ira furentis]
<sedvl. carm. pasch. 1.214> Hebraeumque decus Danihel decernitur insons
<sedvl. carm. pasch. 1.215> Ieiunis cibus esse feris. sed belua iusto
<sedvl. carm. pasch. 1.216> Mitis facta uiro, sanctos ne laederet artus,
<sedvl. carm. pasch. 1.217> Coepit amare famem; rabies mollita furorem
<sedvl. carm. pasch. 1.218> Deposuit saeuisque in faucibus ira quieuit,
<sedvl. carm. pasch. 1.219> Et didicere truces praedam seruare leones.
<sedvl. carm. pasch. 1.220> Dic ubi sunt, natura, tuae post talia leges,
<sedvl. carm. pasch. 1.221> Qui totiens tibi iura tulit? qui tartara iussit
<sedvl. carm. pasch. 1.222> Translatum nescire uirum, sterilemque marito
<sedvl. carm. pasch. 1.223> Fecundauit anum, sacram praecepit ad aram
<sedvl. carm. pasch. 1.224> Sponte uenire pecus, muliebres transtulit artus
<sedvl. carm. pasch. 1.225> In simulacra salis, ramos incendia passos
<sedvl. carm. pasch. 1.226> Non ardere dedit, uirgultum soluit in anguem,
<sedvl. carm. pasch. 1.227> Per pelagus siccauit iter, mirabile nimbis
<sedvl. carm. pasch. 1.228> Manna pluit, saxo latices produxit ab imo,
<sedvl. carm. pasch. 1.229> Quadrupedem fari plano sermone coegit,
<sedvl. carm. pasch. 1.230> Suspensis rapidas elementis distulit horas,
<sedvl. carm. pasch. 1.231> Per uolucres hominem pasci dedit atque coruscis
<sedvl. carm. pasch. 1.232> In caelum transuexit equis, iam morte grauato
<sedvl. carm. pasch. 1.233> Adiecit tria lustra uiro, praedonis in ore
<sedvl. carm. pasch. 1.234> Naufragio fundauit opem, flagrante camino
<sedvl. carm. pasch. 1.235> Seruauit sub rore pios, per pascua regem
<sedvl. carm. pasch. 1.236> Pauit ut hirsutam pecudem, rictusque leonum
<sedvl. carm. pasch. 1.237> Instimulante fame iussit nescire furorem?
<sedvl. carm. pasch. 1.238> Nempe creatori, cuius quaecumque uidentur
<sedvl. carm. pasch. 1.239> Seu quaecumque latent et rerum machina sermo est,
<sedvl. carm. pasch. 1.240> Omne suum famulatur opus sequiturque iubentis
<sedvl. carm. pasch. 1.241> Imperium quacumque trahit sententia nutu.
<sedvl. carm. pasch. 1.242> Heu miseri, qui uana colunt, qui corde sinistro
<sedvl. carm. pasch. 1.243> Religiosa sibi sculpunt simulacra suumque
<sedvl. carm. pasch. 1.244> Factorem fugiunt et quae fecere uerentur!
<sedvl. carm. pasch. 1.245> Quis furor est? quae tanta animos dementia ludit,
<sedvl. carm. pasch. 1.246> Vt uolucrem turpemque bouem tortumque draconem
<sedvl. carm. pasch. 1.247> Semihominemque(==SEMHOMINEMQVE) canem supplex homo plenus adoret?
<sedvl. carm. pasch. 1.248> Ast alii solem caecatis mentibus acti
<sedvl. carm. pasch. 1.249> Affirmant rerum esse patrem, quia rite uidetur
<sedvl. carm. pasch. 1.250> Clara serenatis infundere lumina terris
<sedvl. carm. pasch. 1.251> Et totum lustrare polum: cum constet ab istis
<sedvl. carm. pasch. 1.252> Motibus instabilem rapidis discursibus ignem
<sedvl. carm. pasch. 1.253> Officium, non esse Deum, quique ordine certo
<sedvl. carm. pasch. 1.254> Nunc oritur, nunc occiduas dimissus in oras
<sedvl. carm. pasch. 1.255> Partitur cum nocte uices. nec semper ubique est
<sedvl. carm. pasch. 1.256> Nec lumen fuit ille manens in origine mundi,
<sedvl. carm. pasch. 1.257> Cum geminum sine sole diem nouus orbis haberet.
<sedvl. carm. pasch. 1.258> Sic lunae quoque uota ferunt, quam crescere cernunt
<sedvl. carm. pasch. 1.259> Ac minui, stellisque litant quae luce fugantur.
<sedvl. carm. pasch. 1.260> Hic laticem colit, ille larem, sed iungere sacris
<sedvl. carm. pasch. 1.261> Non audent inimica suis, ne lite propinqua
<sedvl. carm. pasch. 1.262> Aut rogus exiguas desiccet fortior undas,
<sedvl. carm. pasch. 1.263> Aut ualidis tenues moriantur fontibus ignes.
<sedvl. carm. pasch. 1.264> Arboreis alius ponit radicibus aras
<sedvl. carm. pasch. 1.265> Instituitque dapes et ramos flebilis orat,
<sedvl. carm. pasch. 1.266> Vt natos caramque domum dilectaque rura
<sedvl. carm. pasch. 1.267> Coniugiique fidem, famulos censumque gubernent.
<sedvl. carm. pasch. 1.268> Lignee, ligna rogas, surdis clamare uideris,
<sedvl. carm. pasch. 1.269> A mutis responsa petis, quae iura domorum
<sedvl. carm. pasch. 1.270> Hac ratione regunt, si caesa securibus actis
<sedvl. carm. pasch. 1.271> Ardua pendentis sustentent culmina tecti,
<sedvl. carm. pasch. 1.272> Aut subiecta focis dapibus famulentur edendis.
<sedvl. carm. pasch. 1.273> Nonnulli uenerantur holus mollesque per hortos
<sedvl. carm. pasch. 1.274> Numina sicca rigant uerique hac arte uidentur
<sedvl. carm. pasch. 1.275> Transplantatorum cultores esse deorum.
<sedvl. carm. pasch. 1.276> Plura referre pudet, sanctoque in carmine longum
<sedvl. carm. pasch. 1.277> Vel damnare nefas, ne mollia sentibus uram
<sedvl. carm. pasch. 1.278> Lilia, purpurei neu per uiolaria campi
<sedvl. carm. pasch. 1.279> Carduus et spinis surgat paliurus acutis.
<sedvl. carm. pasch. 1.280> Iam satis humanis erroribus addita monstra
<sedvl. carm. pasch. 1.281> Risimus aut potius tales defleuimus actus.
<sedvl. carm. pasch. 1.282> Nunc coeptam iuuat ire uiam montemque per altum
<sedvl. carm. pasch. 1.283> Nitentes firmare gradus; properemus in urbem,
<sedvl. carm. pasch. 1.284> Libertatis opem, radians ubi regia fuluis
<sedvl. carm. pasch. 1.285> Emicat aula tholis, ubi dantur digna petenti,
<sedvl. carm. pasch. 1.286> Quaerentem spes certa manet, claustrisque remotis
<sedvl. carm. pasch. 1.287> Peruia pulsanti reserantur limina cordi.
<sedvl. carm. pasch. 1.288> Hic est ille lapis, reprobum quem uertice gestat
<sedvl. carm. pasch. 1.289> Angulus atque oculis praebet miracula nostris:
<sedvl. carm. pasch. 1.290> Cuius onus leue(==LEVE_) est, cuius iuga ferre suaue(==SUAVE) est.
<sedvl. carm. pasch. 1.291> Per digesta prius ueteris miracula legis
<sedvl. carm. pasch. 1.292> Rettulimus, sancti coniuncto Spiritus actu
<sedvl. carm. pasch. 1.293> Quae Genitor socia Nati uirtute peregit.
<sedvl. carm. pasch. 1.294> Per digesta rudis necnon miracula legis
<sedvl. carm. pasch. 1.295> Dicemus, sancti coniuncto Spiritus actu
<sedvl. carm. pasch. 1.296> Quae Natus socia Patris uirtute peregit,
<sedvl. carm. pasch. 1.297> Semper ut una manens deitatis forma perennis
<sedvl. carm. pasch. 1.298> Quod simplex triplicet quodque est triplicabile simplet.
<sedvl. carm. pasch. 1.299> Haec est uera fides; hanc spreuit habere salutem
<sedvl. carm. pasch. 1.300> Arrius infelix, qui curua per auia rectum
<sedvl. carm. pasch. 1.301> Flectere nisus iter, foueam dilapsus in atram
<sedvl. carm. pasch. 1.302> Corruit et taetri mersus petit ima profundi:
<sedvl. carm. pasch. 1.303> Tam uacuus sensu, iustae quam tempore poenae
<sedvl. carm. pasch. 1.304> Visceribus fusis uacuus quoque uentre remansit.
<sedvl. carm. pasch. 1.305> Demens, perpetui qui non imitanda parentis
<sedvl. carm. pasch. 1.306> Iura caducorum gradibus simulauit honorum!
<sedvl. carm. pasch. 1.307> Namque homines inter natum genitore minorem
<sedvl. carm. pasch. 1.308> Lex carnalis habet, quoniam pater ipse parentis
<sedvl. carm. pasch. 1.309> Filius ante fuit, mox et qui filius est nunc
<sedvl. carm. pasch. 1.310> Adforet esse pater: sic per genus omne nepotum
<sedvl. carm. pasch. 1.311> It noua progenies et aui numerantur auorum.
<sedvl. carm. pasch. 1.312> At Dominus, uerbum, uirtus, sapientia, Christus,
<sedvl. carm. pasch. 1.313> Et totum commune Patris, de lumine lumen,
<sedvl. carm. pasch. 1.314> De solo solus, cui nec minus est Patre quicquam,
<sedvl. carm. pasch. 1.315> Nec quo crescat habet, genitus, non quippe creatus:
<sedvl. carm. pasch. 1.316> Ipse est principium. nam sicut clarus habetur
<sedvl. carm. pasch. 1.317> In genitore manens, genitor quoque clarus in ipso
<sedvl. carm. pasch. 1.318> Permanet, et rerum caput est Deus unus ubique.
<sedvl. carm. pasch. 1.319> Non quia qui summus Pater est, et Filius hic est,
<sedvl. carm. pasch. 1.320> Sed quia quod summus Pater est, et Filius hoc est.
<sedvl. carm. pasch. 1.321> Sic ait ipse docens: ego in Patre et Pater in me.
<sedvl. carm. pasch. 1.322> Rursus: ego atque Pater unum sumus. Arrius unum
<sedvl. carm. pasch. 1.323> Debet scire sumusque Sabellius esse fatendum.
<sedvl. carm. pasch. 1.324> Iste fidem ternam, hic non amplectitur unam:
<sedvl. carm. pasch. 1.325> Ambo errore pares, quamquam diuersa sequentes.
<sedvl. carm. pasch. 1.326> Qualiter assueti uarias producere sectas
<sedvl. carm. pasch. 1.327> Impugnant sua dicta uiri, qui brachia nudis
<sedvl. carm. pasch. 1.328> Ostendunt exerta umeris, nil tradere docti
<sedvl. carm. pasch. 1.329> Sed tantum certare cati, prudentia quorum
<sedvl. carm. pasch. 1.330> Stulta iacet, quia uana Deo est sapientia mundi.
<sedvl. carm. pasch. 1.331> Hic loquitur nimis, ille tacet; hic ambulat, hic stat;
<sedvl. carm. pasch. 1.332> Alter amat fletus, alter crispare cachinnum:
<sedvl. carm. pasch. 1.333> Diuersisque modis par est uesania cunctis.
<sedvl. carm. pasch. 1.334> Interea dum rite uiam sermone leuamus
<sedvl. carm. pasch. 1.335> Spesque fidesque meum comitantur in ardua gressum,
<sedvl. carm. pasch. 1.336> Blandius ad summam tandem peruenimus arcem.
<sedvl. carm. pasch. 1.337> En signo sacrata crucis uexilla coruscant,
<sedvl. carm. pasch. 1.338> En regis pia castra micant, tuba clamat erilis,
<sedvl. carm. pasch. 1.339> Militibus sua porta patet: qui militat intret,
<sedvl. carm. pasch. 1.340> Ianua uos aeterna uocat, quae ianua Christus.
<sedvl. carm. pasch. 1.341> Aurea perpetuae capietis praemia uitae,
<sedvl. carm. pasch. 1.342> Arma quibus Domini tota uirtute geruntur
<sedvl. carm. pasch. 1.343> Et fixum est in fronte decus. Decus armaque porto
<sedvl. carm. pasch. 1.344> Militiaeque tuae, bone rex, pars ultima resto.
<sedvl. carm. pasch. 1.345> Hic proprias sedes, huius mihi moenibus urbis
<sedvl. carm. pasch. 1.346> Exiguam concede domum, tuus incola sanctis
<sedvl. carm. pasch. 1.347> Vt merear habitare locis alboque beati
<sedvl. carm. pasch. 1.348> Ordinis extremus conscribi in saecula ciuis.
<sedvl. carm. pasch. 1.349> Grandia posco quidem, sed tu dare grandia nosti,
<sedvl. carm. pasch. 1.350> Quem magis offendit quisquis sperando tepescit.
<sedvl. carm. pasch. 1.351> Christe, faue uotis, qui mundum in morte iacentem
<sedvl. carm. pasch. 1.352> Viuificare uolens quondam terrena petisti
<sedvl. carm. pasch. 1.353> Caelitus, humanam dignatus sumere formam,
<sedvl. carm. pasch. 1.354> Sic aliena gerens, ut nec tua linquere posses.
<sedvl. carm. pasch. 1.355> Hoc Matthaeus agens hominem generaliter implet,
<sedvl. carm. pasch. 1.356> Marcus ut alta fremit uox per deserta leonis,
<sedvl. carm. pasch. 1.357> Iura sacerdotii Lucas tenet ore iuuenci,
<sedvl. carm. pasch. 1.358> More uolans aquilae uerbo petit astra Iohannes.
<sedvl. carm. pasch. 1.359> Quattuor hi proceres una te uoce canentes
<sedvl. carm. pasch. 1.360> Tempora ceu totidem latum sparguntur in orbem.
<sedvl. carm. pasch. 1.361> Sic et apostolici semper duodenus honoris
<sedvl. carm. pasch. 1.362> Fulget apex numero, menses imitatus et horas,
<sedvl. carm. pasch. 1.363> Omnibus ut rebus totus tibi militet annus.
<sedvl. carm. pasch. 1.364> Hinc igitur ueteris recolens exordia mortis
<sedvl. carm. pasch. 1.365> Ad uitam properabo nouam lacrimasque serendo
<sedvl. carm. pasch. 1.366> Gaudia longa metam: nam qui deflemus in Adam
<sedvl. carm. pasch. 1.367> Semina mittentes, mox exultabimus omnes
<sedvl. carm. pasch. 1.368> Portantes nostros Christo ueniente maniplos.
<sedvl. carm. pasch. 2.1> Expulerat primogenitum saeuissimus anguis
<sedvl. carm. pasch. 2.2> Florigera de sede uirum blandique saporis
<sedvl. carm. pasch. 2.3> Illecebris letum misero portarat amarum.
<sedvl. carm. pasch. 2.4> Nec solus meritam praesumptor senserat iram
<sedvl. carm. pasch. 2.5> Mortali sub lege iacens, sed prorsus ab ipso
<sedvl. carm. pasch. 2.6> Humanum simul omne genus. heu, noxia coniux!
<sedvl. carm. pasch. 2.7> Noxia tu coniux magis an draco perfidus ille?
<sedvl. carm. pasch. 2.8> Perfidus ille draco, sed tu quoque noxia coniux.
<sedvl. carm. pasch. 2.9> Pro dolor! aeterni fuerant duo. crescere posquam
<sedvl. carm. pasch. 2.10> Coepit origo, perit clademque a semine sumpsit.
<sedvl. carm. pasch. 2.11> Quid numerosa dies, quid tempore proderat illo
<sedvl. carm. pasch. 2.12> Cernere nongentos ultra feliciter annos
<sedvl. carm. pasch. 2.13> Progeniemque senum decimam spectare nepotum
<sedvl. carm. pasch. 2.14> Iamque suum nescire genus: cum uicta supremis
<sedvl. carm. pasch. 2.15> Cursibus extremae sors irreparabilis horae,
<sedvl. carm. pasch. 2.16> Sera licet, uentura foret longumque per aeuum
<sedvl. carm. pasch. 2.17> Vita breuis nihil esse diu cum fine doleret?
<sedvl. carm. pasch. 2.18> Nec reducem spes ferret opem primique sepulchrum
<sedvl. carm. pasch. 2.19> Terrigenae caeca sorberet fauce nepotes:
<sedvl. carm. pasch. 2.20> Ni pius ille sator culpas ignoscere promptus,
<sedvl. carm. pasch. 2.21> Reddere difficilis, sua ne factura periret
<sedvl. carm. pasch. 2.22> Quaeque Deo similis uiuens astaret imago
<sedvl. carm. pasch. 2.23> Dissimilis de morte foret, ueniale misertus
<sedvl. carm. pasch. 2.24> Instauraret opus pomisque uetaret acerbis,
<sedvl. carm. pasch. 2.25> Quae mandere(==MANDE+RE) patres, natorum horrescere dentes
<sedvl. carm. pasch. 2.26> Donaretque suis semper placatus, ut unde
<sedvl. carm. pasch. 2.27> Culpa dedit mortem, pietas daret inde salutem,
<sedvl. carm. pasch. 2.28> Et uelut e spinis mollis rosa surgit acutis
<sedvl. carm. pasch. 2.29> Nil quod laedat habens matremque obscurat honore:
<sedvl. carm. pasch. 2.30> Sic Euae de stirpe sacra ueniente Maria
<sedvl. carm. pasch. 2.31> Virginis antiquae facinus noua uirgo piaret:
<sedvl. carm. pasch. 2.32> Vt quoniam natura prior uitiata iacebat
<sedvl. carm. pasch. 2.33> Sub dicione necis, Christo nascente renasci
<sedvl. carm. pasch. 2.34> Possit homo et ueteris maculam deponere carnis.
<sedvl. carm. pasch. 2.35> Haec uentura senes posquam dixere prophetae,
<sedvl. carm. pasch. 2.36> Angelus intactae cecinit properata Mariae:
<sedvl. carm. pasch. 2.37> Et dictum comitata fides, uterumque puellae
<sedvl. carm. pasch. 2.38> Sidereum mox implet onus, rerumque creator
<sedvl. carm. pasch. 2.39> Nascendi sub lege fuit. stupet innuba tensos
<sedvl. carm. pasch. 2.40> Virgo sinus gaudetque suum paritura parentem.
<sedvl. carm. pasch. 2.41> Iamque nouem lapsis decimi de limine mensis
<sedvl. carm. pasch. 2.42> Fulgebat sacrata dies, cum uirgine feta
<sedvl. carm. pasch. 2.43> Promissum compleuit opus: uerbum caro factum,
<sedvl. carm. pasch. 2.44> In nobis habitare uolens. tunc maximus infans
<sedvl. carm. pasch. 2.45> Intemerata sui conseruans uiscera templi
<sedvl. carm. pasch. 2.46> Illaesum uacuauit iter: pro uirgine testis
<sedvl. carm. pasch. 2.47> Partus adest, clausa ingrediens et clausa relinquens.
<sedvl. carm. pasch. 2.48> Quae noua lux mundo, quae toto gratia caelo?
<sedvl. carm. pasch. 2.49> Quis fuit ille nitor, Mariae cum Christus ab aluo
<sedvl. carm. pasch. 2.50> Processit splendore nouo? uelut ipse decoro
<sedvl. carm. pasch. 2.51> Sponsus ouans thalamo, forma speciosus amoena
<sedvl. carm. pasch. 2.52> Prae filiis hominum, cuius radiante figura
<sedvl. carm. pasch. 2.53> Blandior in labiis diffusa est gratia pulchris.
<sedvl. carm. pasch. 2.54> O facilis pietas! ne nos seruile teneret
<sedvl. carm. pasch. 2.55> Peccato dominante iugum, seruilia summus
<sedvl. carm. pasch. 2.56> Membra tulit Dominus, primique ab origine mundi
<sedvl. carm. pasch. 2.57> Omnia qui propriis uestit nascentia donis
<sedvl. carm. pasch. 2.58> Obsitus exiguis habuit uelamina pannis;
<sedvl. carm. pasch. 2.59> Quemque procellosi non mobilis unda profundi,
<sedvl. carm. pasch. 2.60> Terrarum non omne solum, spatiosaque lati
<sedvl. carm. pasch. 2.61> Non capit aula poli, puerili in corpore plenus
<sedvl. carm. pasch. 2.62> Mansit et angusto Deus in praesepe quieuit.
<sedvl. carm. pasch. 2.63> Salue, sancta parens, enixa puerpera regem,
<sedvl. carm. pasch. 2.64> Qui caelum terramque tenet per saecula, cuius
<sedvl. carm. pasch. 2.65> Nomen et aeterno complectens omnia gyro
<sedvl. carm. pasch. 2.66> Imperium sine fine manet; quae uentre beato
<sedvl. carm. pasch. 2.67> Gaudia matris habens cum uirginitatis honore
<sedvl. carm. pasch. 2.68> Nec primam similem uisa es nec habere sequentem:
<sedvl. carm. pasch. 2.69> Sola sine exemplo placuisti femina Christo.
<sedvl. carm. pasch. 2.70> Tunc prius ignaris pastoribus ille creatus
<sedvl. carm. pasch. 2.71> Enituit, quia pastor erat, gregibusque refulsit
<sedvl. carm. pasch. 2.72> Agnus et angelicus cecinit miracula coetus.
<sedvl. carm. pasch. 2.73> Talia Bethlois dum signa geruntur in oris,
<sedvl. carm. pasch. 2.74> Eoi uenere magi saeuumque tyrannum
<sedvl. carm. pasch. 2.75> Grandia sollicitis perturbant nuntia dictis:
<sedvl. carm. pasch. 2.76> Iudaicis nuper populis orientis ab axe
<sedvl. carm. pasch. 2.77> Progenitum fulsisse ducem, hoc caelitus astra,
<sedvl. carm. pasch. 2.78> Hoc stellam radiare nouam. ferus arbiter aulae
<sedvl. carm. pasch. 2.79> Aestuat Hebreae ratus hunc succedere posse
<sedvl. carm. pasch. 2.80> Mox sibimet, qui primus erat: tunc fronte serena
<sedvl. carm. pasch. 2.81> Nubila mentis alens clam mandat ubique requiri
<sedvl. carm. pasch. 2.82> Sicut adorandum, quem tractat fraude necandum.
<sedvl. carm. pasch. 2.83> Quid furis, Herodes? Christum sermone fateris,
<sedvl. carm. pasch. 2.84> Et sensu iugulare cupis, legemque legendo
<sedvl. carm. pasch. 2.85> Neglegis et regi regum tua regna minaris.
<sedvl. carm. pasch. 2.86> Ne tamen insano careant tua nomina facto,
<sedvl. carm. pasch. 2.87> Patrandum sub honore crucis (sed crimine gentis)
<sedvl. carm. pasch. 2.88> Herodes alius quod tu molire uidebit.
<sedvl. carm. pasch. 2.89> Ergo alacres summo seruantes lumina caelo
<sedvl. carm. pasch. 2.90> Fixa magi sidusque micans regale secuti
<sedvl. carm. pasch. 2.91> Optatam tenuere uiam, quae lege futura
<sedvl. carm. pasch. 2.92> Duxit adorantes sacra ad cunabula gentes.
<sedvl. carm. pasch. 2.93> Thensaurisque simul pro religione solutis,
<sedvl. carm. pasch. 2.94> Ipsae etiam ut possint species ostendere Christum,
<sedvl. carm. pasch. 2.95> Aurea nascenti fuderunt munera regi,
<sedvl. carm. pasch. 2.96> Tura dedere Deo, myrram tribuere sepulchro.
<sedvl. carm. pasch. 2.97> Cur tria dona tamen? quoniam spes maxima uitae est
<sedvl. carm. pasch. 2.98> Hunc numerum confessa fides, et tempora summus
<sedvl. carm. pasch. 2.99> Cernens cuncta Deus, praesentia, prisca, futura,
<sedvl. carm. pasch. 2.100> Semper adest semperque fuit semperque manebit
<sedvl. carm. pasch. 2.101> In triplici uirtute sui. tunc caelitus illi
<sedvl. carm. pasch. 2.102> Per somnum moniti contemnere iussa tyranni
<sedvl. carm. pasch. 2.103> Per loca mutati gradientes deuia callis
<sedvl. carm. pasch. 2.104> In patriam rediere suam. sic nos quoque sanctam
<sedvl. carm. pasch. 2.105> Si cupimus patriam tandem contingere, posquam
<sedvl. carm. pasch. 2.106> Venimus ad Christum, iam non repetamus iniquum.
<sedvl. carm. pasch. 2.107> Ergo ubi delusum se comperit, impius iram
<sedvl. carm. pasch. 2.108> Rex aperit (si iure queat rex ille uocari,
<sedvl. carm. pasch. 2.109> Qui pietate caret, propriam qui non regit iram)
<sedvl. carm. pasch. 2.110> Ereptumque gemens facinus sibi, ceu leo frendens,
<sedvl. carm. pasch. 2.111> Cuius ab ore tener subito cum labitur agnus,
<sedvl. carm. pasch. 2.112> In totum mouet arma gregem manditque trahitque
<sedvl. carm. pasch. 2.113> Molle pecus, trepidaeque uocant sua pignera fetae
<sedvl. carm. pasch. 2.114> Nequiquam et uacuas implent balatibus auras:
<sedvl. carm. pasch. 2.115> Haut secus Herodes Christo stimulatus adempto
<sedvl. carm. pasch. 2.116> Sternere collisas paruorum strage cateruas
<sedvl. carm. pasch. 2.117> Immerito non cessat atrox. quo crimine simplex
<sedvl. carm. pasch. 2.118> Turba perit? cur qui uixdum potuere creari
<sedvl. carm. pasch. 2.119> Iam meruere mori? furor est in rege cruento,
<sedvl. carm. pasch. 2.120> Non ratio; primosque necans uagitus et audens
<sedvl. carm. pasch. 2.121> Innumerum patrare nefas puerilia mactat
<sedvl. carm. pasch. 2.122> Milia plangoremque dedit tot matribus unum.
<sedvl. carm. pasch. 2.123> Haec laceros crines nudato uertice rupit,
<sedvl. carm. pasch. 2.124> Illa genas secuit, nudum ferit altera pugnis
<sedvl. carm. pasch. 2.125> Pectus et infelix mater (nec iam modo mater)
<sedvl. carm. pasch. 2.126> Orba super gelidum frustra premit ubera natum.
<sedvl. carm. pasch. 2.127> Quis tibi tunc, lanio, cernenti talia sensus?
<sedvl. carm. pasch. 2.128> Quosue dabas fremitus, cum uulnera feruere late
<sedvl. carm. pasch. 2.129> Prospiceres arce ex summa uastumque uideres
<sedvl. carm. pasch. 2.130> Misceri ante oculos tantis plangoribus aequor?
<sedvl. carm. pasch. 2.131> Extinctisque tamen quamuis infantibus absens,
<sedvl. carm. pasch. 2.132> Praesens Christus erat, qui sancta pericula semper
<sedvl. carm. pasch. 2.133> Suscipit et poenas alieno in corpore sentit.
<sedvl. carm. pasch. 2.134> Ast ubi bis senos aetatis contigit annos,
<sedvl. carm. pasch. 2.135> Hoc spatium de carne trahens, aeuique meatus
<sedvl. carm. pasch. 2.136> Humana pro parte tulit, senioribus esse
<sedvl. carm. pasch. 2.137> Corde uidebatur senior legisque magistros
<sedvl. carm. pasch. 2.138> Inter ut emeritus residebat iure magister.
<sedvl. carm. pasch. 2.139> Nec mora (quas etenim uolitans per tempora mundus
<sedvl. carm. pasch. 2.140> Nouit habere moras?) usus maiore iuuenta,
<sedvl. carm. pasch. 2.141> Sex quasi lustra gerens placidam Iordanis ad undam
<sedvl. carm. pasch. 2.142> Venit ut acciperet hoc, quod dare uenerat ipse.
<sedvl. carm. pasch. 2.143> Hunc Baptista potens ut uidit ab amne Iohannes,
<sedvl. carm. pasch. 2.144> Quem matris dum uentre latet nondumque creatus
<sedvl. carm. pasch. 2.145> Senserat obstruso iam tunc sermone prophetes
<sedvl. carm. pasch. 2.146> Vt muto genitore fluens, cui munera linguae
<sedvl. carm. pasch. 2.147> Post noni taciturna diu spiramina mensis
<sedvl. carm. pasch. 2.148> Parto redduntur nato, mox praedicat: agnus
<sedvl. carm. pasch. 2.149> Ecce Dei ueniens peccatum tollere mundi.
<sedvl. carm. pasch. 2.150> Tollere cum dicit quod non habet, hoc mihi tollit:
<sedvl. carm. pasch. 2.151> Non mala ut ipse gerat, sed ut ipse nocentia perdat.
<sedvl. carm. pasch. 2.152> Qualiter in medias cum lux praeclara tenebras
<sedvl. carm. pasch. 2.153> Funditur et proprium non offuscata serenum
<sedvl. carm. pasch. 2.154> Decutit expulsas illaesis uultibus umbras,
<sedvl. carm. pasch. 2.155> Sic delicta fugans Saluator nostra gerendo
<sedvl. carm. pasch. 2.156> Tersit et attactu procul euanescere iussit.
<sedvl. carm. pasch. 2.157> Tunc uada torrentum simplex ingressus aquarum,
<sedvl. carm. pasch. 2.158> In se cuncta lauat nostrae contagia uitae
<sedvl. carm. pasch. 2.159> Ipse nihil quod perdat habens, sanctoque liquentes
<sedvl. carm. pasch. 2.160> Corpore mundauit latices famamque beauit
<sedvl. carm. pasch. 2.161> Gurgitis et propriis sacrauit flumina membris.
<sedvl. carm. pasch. 2.162> Senserunt elementa Deum, mare fugit, et ipse
<sedvl. carm. pasch. 2.163> Iordanis refluas cursum conuertit in undas.
<sedvl. carm. pasch. 2.164> Namque propheta canens: quidnam est, mare, quod fugis, inquit,
<sedvl. carm. pasch. 2.165> Et tu, Iordanis, retro quia subtrahis amnem?
<sedvl. carm. pasch. 2.166> Ergo ubi flumineum post mystica dona lauacrum
<sedvl. carm. pasch. 2.167> Egrediens siccas Dominus calcauit harenas,
<sedvl. carm. pasch. 2.168> Confestim patuere poli, sanctusque columbae
<sedvl. carm. pasch. 2.169> Spiritus in specie Christum uestiuit honore
<sedvl. carm. pasch. 2.170> Mansuetumque docet multumque incedere mitem
<sedvl. carm. pasch. 2.171> Per uolucrem quae felle caret, Natoque uocato
<sedvl. carm. pasch. 2.172> Voce Patris triplici Deus ex ratione probatur,
<sedvl. carm. pasch. 2.173> Quod Pater et Natus, quod Spiritus est ibi sanctus,
<sedvl. carm. pasch. 2.174> Quo manet indignus qui non numerauerit unum.
<sedvl. carm. pasch. 2.175> Inde quater denis iam noctibus atque diebus
<sedvl. carm. pasch. 2.176> Ieiunum dapibus, sacro Spiramine plenum
<sedvl. carm. pasch. 2.177> Insidiis temptator adit doctusque per artem
<sedvl. carm. pasch. 2.178> Fallaces offerre dapes: si filius, inquit,
<sedvl. carm. pasch. 2.179> Cerneris esse Dei, dic ut lapis iste repente
<sedvl. carm. pasch. 2.180> In panis uertatur opem, miracula tamquam
<sedvl. carm. pasch. 2.181> Haec eadem non semper agat, qui saxea terrae
<sedvl. carm. pasch. 2.182> Viscera frugiferis animans fecundat aristis
<sedvl. carm. pasch. 2.183> Et panem de caute creat. hac ergo repulsus
<sedvl. carm. pasch. 2.184> Voce prius hominem non solo uiuere pane
<sedvl. carm. pasch. 2.185> Sed cuncto sermone Dei, labefactus et amens,
<sedvl. carm. pasch. 2.186> Altera uipereis instaurans arma uenenis
<sedvl. carm. pasch. 2.187> Cum Domino montana petit cunctasque per orbem
<sedvl. carm. pasch. 2.188> Regnorum monstrauit opes: haec omnia, dicens,
<sedvl. carm. pasch. 2.189> Me tribuente feres, si me prostratus adores.
<sedvl. carm. pasch. 2.190> Quantum peruersus, tantum peruersa locutus:
<sedvl. carm. pasch. 2.191> Scilicet ut fragilis regna affectaret honoris
<sedvl. carm. pasch. 2.192> Qui populis aeterna parat, monstrumque nefandum
<sedvl. carm. pasch. 2.193> Pronus adoraret, cuius super aethera sedes,
<sedvl. carm. pasch. 2.194> Terra pedum locus est, quem nullus cernit et omnis
<sedvl. carm. pasch. 2.195> Laudat in excelsis summissa uoce potestas.
<sedvl. carm. pasch. 2.196> Christus ad haec: tantum Dominum scriptura Deumque
<sedvl. carm. pasch. 2.197> Iussit adorari et soli famularier uni.
<sedvl. carm. pasch. 2.198> His quoque deficiens congressibus audet iniquus
<sedvl. carm. pasch. 2.199> Ter sese attollens animo perstare superbo,
<sedvl. carm. pasch. 2.200> Terque uolutus humo fragili confidere bello.
<sedvl. carm. pasch. 2.201> Tunc assumpsit eum sanctam sceleratus in urbem,
<sedvl. carm. pasch. 2.202> Et statuens alti supra fastigia templi:
<sedvl. carm. pasch. 2.203> Si natum genitore Deo tete asseris, inquit,
<sedvl. carm. pasch. 2.204> Impiger e summo dilapsus labere tecto.
<sedvl. carm. pasch. 2.205> Nam scriptura docet de te mandasse Tonantem,
<sedvl. carm. pasch. 2.206> Angelicis subuectus eas ut tutior ulnis,
<sedvl. carm. pasch. 2.207> Ad lapidem ne forte pedem collidere possis.
<sedvl. carm. pasch. 2.208> O quam caeca gerit nigro sub pectore corda
<sedvl. carm. pasch. 2.209> Mens tenebris obscura suis! hunc ardua templi
<sedvl. carm. pasch. 2.210> Culmina et erectae quamuis fastigia pinnae
<sedvl. carm. pasch. 2.211> Credidit in praeceps horrescere, maxima summi
<sedvl. carm. pasch. 2.212> Curuauit qui membra poli caelosque per omnes
<sedvl. carm. pasch. 2.213> Vectus in extremae discendit humillima terrae,
<sedvl. carm. pasch. 2.214> Inferiora petens et non excelsa relinquens.
<sedvl. carm. pasch. 2.215> Dixerat, et ualidi confossus cuspide uerbi,
<sedvl. carm. pasch. 2.216> Quod temptare suum Dominumque Deumque nequiret,
<sedvl. carm. pasch. 2.217> Victoris fugit ora gemens. tunc hoste repulso
<sedvl. carm. pasch. 2.218> Caelicolae assistunt proceres coetusque micantes,
<sedvl. carm. pasch. 2.219> Angelici Christo famulantur rite ministri.
<sedvl. carm. pasch. 2.220> Protinus ergo uiros ex piscatoribus aptos
<sedvl. carm. pasch. 2.221> Humanas piscari animas, quae lubrica mundi
<sedvl. carm. pasch. 2.222> Gaudia sectantes tamquam uaga caerula ponti
<sedvl. carm. pasch. 2.223> Caecaque praecipites tranant incerta profundi,
<sedvl. carm. pasch. 2.224> Discipulos iubet esse suos talesque supernae
<sedvl. carm. pasch. 2.225> Conciliat uitae, quos non uentosa loquendi
<sedvl. carm. pasch. 2.226> Gloria nec uana de nobilitate superbus
<sedvl. carm. pasch. 2.227> Sanguis alat sed fama tacens, humilique refulgens
<sedvl. carm. pasch. 2.228> Mente nitor caelo faciat de plebe propinquos.
<sedvl. carm. pasch. 2.229> Namque(==NAMQVE+) stulta potens elegit et infima mundi
<sedvl. carm. pasch. 2.230> Fortia confringens Deus et sapientia perdens.
<sedvl. carm. pasch. 2.231> Quin etiam celerem cupiens conferre salutem
<sedvl. carm. pasch. 2.232> Orandi praecepta dedit, iudexque benignus
<sedvl. carm. pasch. 2.233> Indulgenda peti breuiter iubet, ut cito praestet,
<sedvl. carm. pasch. 2.234> Sic dicens: orate patrem, baptismate nostrum,
<sedvl. carm. pasch. 2.235> Iure suum; propriumque homini concessit honorem
<sedvl. carm. pasch. 2.236> Et quod solus habet cunctos permisit habere.
<sedvl. carm. pasch. 2.237> Qui dominum caeli patrem memoramus, in ipso
<sedvl. carm. pasch. 2.238> Iam fratres nos esse decet nec origine carnis
<sedvl. carm. pasch. 2.239> Germanum tractare odium, sed spiritus igne
<sedvl. carm. pasch. 2.240> Flagrantes abolere doli monumenta uetusti
<sedvl. carm. pasch. 2.241> Atque nouum gestare hominem, ne forsan ab alto
<sedvl. carm. pasch. 2.242> Degenerent terrena Deo, cui nos duce Christo
<sedvl. carm. pasch. 2.243> Fecit adoptiuos caelestis gratia natos.
<sedvl. carm. pasch. 2.244> Sanctificetur ubi Dominus, qui cuncta creando
<sedvl. carm. pasch. 2.245> Sanctificat, nisi corde pio, nisi pectore casto?
<sedvl. carm. pasch. 2.246> Vt mereamur eum nos sanctificare colendo,
<sedvl. carm. pasch. 2.247> Annuat ipse prior, sicut benedicier idem
<sedvl. carm. pasch. 2.248> Se iubet a nobis, a quo benedicimur omnes.
<sedvl. carm. pasch. 2.249> Adueniat regnum iam iamque(==JAMQVE+) scilicet illud,
<sedvl. carm. pasch. 2.250> Morte uacans et fine carens, cui nulla per aeuum
<sedvl. carm. pasch. 2.251> Tempora succedunt, quia nescit tempus habere
<sedvl. carm. pasch. 2.252> Continuus sine nocte dies: ubi principe Christo
<sedvl. carm. pasch. 2.253> Nobile perpetua caput amplectente corona
<sedvl. carm. pasch. 2.254> Victor opima ferens gaudebit praemia miles.
<sedvl. carm. pasch. 2.255> Hoc iugibus uotis, hoc nocte dieque precemur,
<sedvl. carm. pasch. 2.256> Illius ut fiat caelo terraque uoluntas,
<sedvl. carm. pasch. 2.257> Qui nusquam uult esse nefas hostemque nocentem
<sedvl. carm. pasch. 2.258> Vtque polo sic pellat humo, ne corpora nostra
<sedvl. carm. pasch. 2.259> Tamquam uile solum saeuus sibi uindicet hydrus;
<sedvl. carm. pasch. 2.260> Sed qui cuncta fouet plena pietate redundans
<sedvl. carm. pasch. 2.261> Omnipotens animas pariter conseruet et artus:
<sedvl. carm. pasch. 2.262> Altera pars etenim caeli sumus, altera terrae.
<sedvl. carm. pasch. 2.263> Annonam fidei speramus pane diurno,
<sedvl. carm. pasch. 2.264> Ne mens nostra famem doctrinae sentiat umquam
<sedvl. carm. pasch. 2.265> A Christo ieiuna, suo qui corpore et ore
<sedvl. carm. pasch. 2.266> Nos saturat simul ipse manens uerbumque cibusque.
<sedvl. carm. pasch. 2.267> Dulcia nam Domini nostris in faucibus haerent
<sedvl. carm. pasch. 2.268> Eloquia exuperantque fauos atque omnia mella.
<sedvl. carm. pasch. 2.269> Debita laxari qui nobis cuncta rogamus,
<sedvl. carm. pasch. 2.270> Nos quoque laxemus; proprii nam cautio uerbi
<sedvl. carm. pasch. 2.271> Spondentes manifesta tenet, grauiusque soluti
<sedvl. carm. pasch. 2.272> Nectimur alterius si soluere uincla negemus:
<sedvl. carm. pasch. 2.273> Incipietque pius decies millena talenta
<sedvl. carm. pasch. 2.274> Dimittens Dominus, si nos affligere propter
<sedvl. carm. pasch. 2.275> Denarios centum conseruum senserit ullum,
<sedvl. carm. pasch. 2.276> Tradere confestim tortoribus, inque feroci
<sedvl. carm. pasch. 2.277> Carcere constricti non permittemur abire,
<sedvl. carm. pasch. 2.278> Donec cuncta breuem reddamus adusque quadrantem.
<sedvl. carm. pasch. 2.279> Non quia nos Dominus, lucis uia, semita pacis,
<sedvl. carm. pasch. 2.280> In laqueos temptantis agat, sed cum mala nostra
<sedvl. carm. pasch. 2.281> Deserit, ire sinit. nam quisquis retia mundi
<sedvl. carm. pasch. 2.282> Deliciosa sequens luxus et gaudia blandae
<sedvl. carm. pasch. 2.283> Perditionis amat, Deus hunc, uirtutis amator,
<sedvl. carm. pasch. 2.284> Linquit, et ingreditur qua se temptatio ducit.
<sedvl. carm. pasch. 2.285> Ab hac ergo pedem retro faciamus et artum
<sedvl. carm. pasch. 2.286> Corde petamus iter, tenuis qua semita monstrat
<sedvl. carm. pasch. 2.287> Ire per angustam regna ad caelestia portam.
<sedvl. carm. pasch. 2.288> Si cupimus uitare malum, debemus adire
<sedvl. carm. pasch. 2.289> Sectarique bonum: hic quia liberat, ille trucidat;
<sedvl. carm. pasch. 2.290> Hic alit, ille necat. nam quantum sidera terris,
<sedvl. carm. pasch. 2.291> Ignis aquis, lumen tenebris, concordia bellis,
<sedvl. carm. pasch. 2.292> Vita sepulturis, tantum bona longius absunt
<sedvl. carm. pasch. 2.293> Dissociata malis. dextrum quicumque necesse est
<sedvl. carm. pasch. 2.294> Aut laeuum gradiatur iter. sed dextra bonorum
<sedvl. carm. pasch. 2.295> Semita conspicuos uocat in sua gaudia iustos
<sedvl. carm. pasch. 2.296> Inque tuos, patriarcha, sinus: at laeua malorum
<sedvl. carm. pasch. 2.297> Exercet poenas et ad impia tartara mittit.
<sedvl. carm. pasch. 2.298> Ergo agnis ouibusque Dei est haec sola uoluntas
<sedvl. carm. pasch. 2.299> Et bona libertas: euadere torua cruenti
<sedvl. carm. pasch. 2.300> Ora lupi uitaque frui per pascua Christi.
<sedvl. carm. pasch. 3.1> Prima suae Dominus thalamis dignatus adesse 
<sedvl. carm. pasch. 3.2> Virtutis documenta dedit conuiuaque praesens 
<sedvl. carm. pasch. 3.3> Pascere, non pasci ueniens, mirabile! fusas 
<sedvl. carm. pasch. 3.4> In uinum conuertit aquas: amittere gaudent 
<sedvl. carm. pasch. 3.5> Pallorem latices, mutauit laeta saporem 
<sedvl. carm. pasch. 3.6> Vnda suum largita merum, mensasque per omnes 
<sedvl. carm. pasch. 3.7> Dulcia non nato rubuerunt pocula musto. 
<sedvl. carm. pasch. 3.8> Impleuit sex ergo lacus hoc nectare Christus: 
<sedvl. carm. pasch. 3.9> Quippe ferax qui uitis erat uirtute colona 
<sedvl. carm. pasch. 3.10> Omnia fructificans, cuius sub tegmine blando 
<sedvl. carm. pasch. 3.11> Mitis inocciduas enutrit pampinus uuas. 
<sedvl. carm. pasch. 3.12> Post regulus(==RE-GULUS) nato quidam moriente rogabat 
<sedvl. carm. pasch. 3.13> Flebilis et supplex Dominum, quo uiseret aegrum 
<sedvl. carm. pasch. 3.14> Febre laborantem puerum trepidamque uetaret 
<sedvl. carm. pasch. 3.15> Labi animam de sede sua. tunc larga potestas, 
<sedvl. carm. pasch. 3.16> Credenti quae nulla negat nec dona retardat, 
<sedvl. carm. pasch. 3.17> Velocem comitata fidem, sermone salutem 
<sedvl. carm. pasch. 3.18> Concedens facili: uiuit iam filius, inquit, 
<sedvl. carm. pasch. 3.19> Perge, tuus. quantum imperii fert iussio Christi! 
<sedvl. carm. pasch. 3.20> Non dixit "uicturus erit" sed "iam quia uiuit" 
<sedvl. carm. pasch. 3.21> More Dei, qui cuncta prius quam nata uidendo 
<sedvl. carm. pasch. 3.22> Praeteritum cernit quidquid uult esse futurum. 
<sedvl. carm. pasch. 3.23> Inde salutiferis incedens gressibus urbes, 
<sedvl. carm. pasch. 3.24> Oppida, rura, casas, uicos, castella peragrans, 
<sedvl. carm. pasch. 3.25> Omnia depulsis sanabat corpora morbis. 
<sedvl. carm. pasch. 3.26> Ecce autem mediae clamans ex agmine turbae 
<sedvl. carm. pasch. 3.27> Leprosus poscebat opem uariosque per artus 
<sedvl. carm. pasch. 3.28> Plus candore miser: si uis, Domine, inquit, ab istis 
<sedvl. carm. pasch. 3.29> Me maculis mundare, potes. "uolo Christus ut inquit, 
<sedvl. carm. pasch. 3.30> Confestim redit una cutis proprioque decore 
<sedvl. carm. pasch. 3.31> Laeta peregrinam mutarunt membra figuram, 
<sedvl. carm. pasch. 3.32> Inque suo magis est uix agnitus ille colore. 
<sedvl. carm. pasch. 3.33> Forte Petri ualidae torrebat lampadis aestu 
<sedvl. carm. pasch. 3.34> Febris anhela socrum, dubioque in funere pendens 
<sedvl. carm. pasch. 3.35> Saucia sub gelidis ardebat uita periclis, 
<sedvl. carm. pasch. 3.36> Immensusque calor frigus letale coquebat. 
<sedvl. carm. pasch. 3.37> At posquam fessos Domini manus attigit artus, 
<sedvl. carm. pasch. 3.38> Igneus ardor abiit(==ABI.IT), totisque extincta medullis 
<sedvl. carm. pasch. 3.39> Fonte latentis aquae cecidit uiolentia flammae. 
<sedvl. carm. pasch. 3.40> Quin etiam rabidas nigrorum depulit iras 
<sedvl. carm. pasch. 3.41> Spirituum, ne flatus atrox laceraret iniqua 
<sedvl. carm. pasch. 3.42> Peste homines operisque Dei uexaret honorem, 
<sedvl. carm. pasch. 3.43> Quem norat non esse Dei; passimque cateruas 
<sedvl. carm. pasch. 3.44> Vt pius innumeras pulso languore saluti 
<sedvl. carm. pasch. 3.45> Reddidit et uaria populos a clade leuauit. 
<sedvl. carm. pasch. 3.46> Inde marina petens arentes gressibus algas 
<sedvl. carm. pasch. 3.47> Pressit, et exiguae conscendens robora cumbae 
<sedvl. carm. pasch. 3.48> Aequoreas intrauit aquas; Dominumque sequentes 
<sedvl. carm. pasch. 3.49> Discipuli placido librabant carbasa ponto. 
<sedvl. carm. pasch. 3.50> Iam procul a terris fuerat ratis actaque flabris 
<sedvl. carm. pasch. 3.51> Sulcabat medium puppis secura profundum, 
<sedvl. carm. pasch. 3.52> Cum subito fera surgit hiems pelagusque procellis 
<sedvl. carm. pasch. 3.53> Vertitur et trepidam quatiunt uada salsa carinam. 
<sedvl. carm. pasch. 3.54> Perculerat formido animos, seseque putabant 
<sedvl. carm. pasch. 3.55> Naufraga litoreis iam tendere brachia saxis. 
<sedvl. carm. pasch. 3.56> Ipse autem placidum carpebat pectore somnum, 
<sedvl. carm. pasch. 3.57> Maiestate uigil, quia non dormitat in aeuum, 
<sedvl. carm. pasch. 3.58> Qui regit Israhel neque prorsus dormiet umquam. 
<sedvl. carm. pasch. 3.59> Ergo ubi pulsa quies cunctis lacrimantibus una 
<sedvl. carm. pasch. 3.60> Voce simul "miserere citus, miserere, perimus, 
<sedvl. carm. pasch. 3.61> Auxilio succurre pio", nil uota moratus, 
<sedvl. carm. pasch. 3.62> Exsurgens Dominus ualidis mitescere uentis 
<sedvl. carm. pasch. 3.63> Imperat et dicto citius tumida aequora placat. 
<sedvl. carm. pasch. 3.64> Non erat illa feri pugnax audacia ponti, 
<sedvl. carm. pasch. 3.65> In Dominum tumidas quae surgere cogeret undas, 
<sedvl. carm. pasch. 3.66> Nec metuenda truces agitabant flamina uires: 
<sedvl. carm. pasch. 3.67> Sed laetum exsiliens Christo mare compulit imum 
<sedvl. carm. pasch. 3.68> Obsequio feruere fretum, rapidoque uolatu 
<sedvl. carm. pasch. 3.69> Mouerunt auidas uentorum gaudia pinnas. 
<sedvl. carm. pasch. 3.70> Interea placido transuectus marmore puppem 
<sedvl. carm. pasch. 3.71> Liquerat et medios lustrabat passibus agros, 
<sedvl. carm. pasch. 3.72> Cum procul e tumulis gemino stridore ruentes 
<sedvl. carm. pasch. 3.73> Prosiluere uiri, quos non mala daemone pauco 
<sedvl. carm. pasch. 3.74> Sed legio uexabat atrox, nexuque cruento 
<sedvl. carm. pasch. 3.75> Saeua catenatis gestantes uincla lacertis 
<sedvl. carm. pasch. 3.76> Angebat quoque poena duplex. heu dura furoris 
<sedvl. carm. pasch. 3.77> Condicio! qui uim patitur magis ille ligatur. 
<sedvl. carm. pasch. 3.78> Tunc Domini praecepta tremens exire iubentis, 
<sedvl. carm. pasch. 3.79> Spiritus infelix hominem non audet adire, 
<sedvl. carm. pasch. 3.80> Effigiem reddit quam Christum cernit habere; 
<sedvl. carm. pasch. 3.81> Sed pecus, immunda gaudens lue, semper amicum 
<sedvl. carm. pasch. 3.82> Sordibus atque olido consuetum uiuere caeno 
<sedvl. carm. pasch. 3.83> Pro meritis petiere suis tristesque phalanges 
<sedvl. carm. pasch. 3.84> Porcinum tenuere gregem: niger, hispidus, horrens 
<sedvl. carm. pasch. 3.85> Talem quippe domum dignus fuit hospes habere. 
<sedvl. carm. pasch. 3.86> Hinc alias Dominus pelago dilatus in oras, 
<sedvl. carm. pasch. 3.87> Intrauit natale solum, quo corpore nasci 
<sedvl. carm. pasch. 3.88> Se uoluit(==VOLUIT) patriamque sibi pater ipse dicauit. 
<sedvl. carm. pasch. 3.89> Ecce aderant uiuum portantes iamque cadauer 
<sedvl. carm. pasch. 3.90> Bis bina ceruice uiri lectoque cubantem 
<sedvl. carm. pasch. 3.91> Vix hominem, cui uita manens sine corporis usu 
<sedvl. carm. pasch. 3.92> Mortis imago fuit, resolutaque membra iacebant 
<sedvl. carm. pasch. 3.93> Officiis deserta suis, fluxosque per artus 
<sedvl. carm. pasch. 3.94> Languida dimissis pendebant uincula neruis. 
<sedvl. carm. pasch. 3.95> Hunc ubi uirtutum Dominus conspexit egentem 
<sedvl. carm. pasch. 3.96> Robore, peccatis primum mundauit ademptis, 
<sedvl. carm. pasch. 3.97> Quae generant augmenta malis miseroque iacenti: 
<sedvl. carm. pasch. 3.98> Surge, ait, et proprium scapulis attolle grabatum, 
<sedvl. carm. pasch. 3.99> Inque tuam discede domum. nil iussa moratus, 
<sedvl. carm. pasch. 3.100> Cui fuerat concessa salus, uestigia linquens 
<sedvl. carm. pasch. 3.101> Tandem aliena suis laetatur uadere plantis 
<sedvl. carm. pasch. 3.102> Vectoremque suum grata mercede reuexit. 
<sedvl. carm. pasch. 3.103> Principis interea synagogae filia clauso 
<sedvl. carm. pasch. 3.104> Functa die superas moriens amiserat auras. 
<sedvl. carm. pasch. 3.105> At genitor, cui finis edax spem prolis adultae 
<sedvl. carm. pasch. 3.106> Sustulerat, sanctos Domini lacrimansque gemensque 
<sedvl. carm. pasch. 3.107> Corruit ante pedes, uix uerba precantia fari 
<sedvl. carm. pasch. 3.108> Singultu quatiente ualens miserere parentis 
<sedvl. carm. pasch. 3.109> Orbati, miserere senis, modo filia dicens 
<sedvl. carm. pasch. 3.110>"Vnica uirgineis nec adhuc matura sub annis 
<sedvl. carm. pasch. 3.111> Occidit et misero patris mihi nomen ademit. 
<sedvl. carm. pasch. 3.112> Affer opem lapsamque animam per membra refunde, 
<sedvl. carm. pasch. 3.113> Qui totum praestare potes. haec inquit: et auctor 
<sedvl. carm. pasch. 3.114> Lucis ad extinctae pergebat funera gressum 
<sedvl. carm. pasch. 3.115> Vix populo stipante mouens, permixtaque turbis 
<sedvl. carm. pasch. 3.116> Ibat inundantem mulier perpessa cruorem, 
<sedvl. carm. pasch. 3.117> Quae magnas tenuarat opes, ut sanior esset, 
<sedvl. carm. pasch. 3.118> Exhaustaque domu nec proficiente medella 
<sedvl. carm. pasch. 3.119> Perdiderat proprium pariter cum sanguine censum. 
<sedvl. carm. pasch. 3.120> Ast ubi credentis iam sano in pectore coepit 
<sedvl. carm. pasch. 3.121> Diues adesse fides, mediis immersa cateruis 
<sedvl. carm. pasch. 3.122> Nititur auersi uel filum tangere Christi. 
<sedvl. carm. pasch. 3.123> Posteriusque latens subitam furata salutem 
<sedvl. carm. pasch. 3.124> Extrema de ueste rapit siccisque fluentis 
<sedvl. carm. pasch. 3.125> Damnauit patulas audax fiducia uenas. 
<sedvl. carm. pasch. 3.126> Senserat ista Deus, cuius de fonte cucurrit 
<sedvl. carm. pasch. 3.127> Quod uirtus secreta dedit, furtumque fidele 
<sedvl. carm. pasch. 3.128> Laudat et egregiae tribuit sua uota rapinae. 
<sedvl. carm. pasch. 3.129> Ventum erat ad maesti lugentia culmina tecti 
<sedvl. carm. pasch. 3.130> Deflentemque domum, moriens ubi uirgo iacebat 
<sedvl. carm. pasch. 3.131> Extremum sortita diem, trepidusque tumultus 
<sedvl. carm. pasch. 3.132> Omnia lamentis ululans implebat amaris, 
<sedvl. carm. pasch. 3.133> Funereosque modos cantu lacrimante gemebant 
<sedvl. carm. pasch. 3.134> Tibicines, plangorque frequens confuderat aedes. 
<sedvl. carm. pasch. 3.135> Ponite sollicita conceptos mente dolores, 
<sedvl. carm. pasch. 3.136> Hic sopor est, Saluator ait, nec funus adesse 
<sedvl. carm. pasch. 3.137> Credite, nec somno positam lugete puellam. 
<sedvl. carm. pasch. 3.138> Dixerat et gelida constrictum morte cadauer 
<sedvl. carm. pasch. 3.139> Spiritus igne fouet, uerboque immobile corpus 
<sedvl. carm. pasch. 3.140> Suscitat atque semel genitam bis uiuere praestat. 
<sedvl. carm. pasch. 3.141> Obstipuere animis, inopinaque uota parentes 
<sedvl. carm. pasch. 3.142> Aspiciunt uersisque modis per gaudia plangunt. 
<sedvl. carm. pasch. 3.143> Inde pedem referens duo conspicit ecce sequentes 
<sedvl. carm. pasch. 3.144> Caecatos clamare uiros: fili inclite Dauid, 
<sedvl. carm. pasch. 3.145> Decute nocturnas extinctis uultibus umbras 
<sedvl. carm. pasch. 3.146> Et clarum largire diem. quam credere tutum, 
<sedvl. carm. pasch. 3.147> Quam sanum est cognosse Deum! iam corde uidebant 
<sedvl. carm. pasch. 3.148> Qui lucis sensere uiam; tunc caeca precantum 
<sedvl. carm. pasch. 3.149> Lumina defuso ceu torpens ignis oliuo 
<sedvl. carm. pasch. 3.150> Sub Domini micuere manu, tactuque sereno 
<sedvl. carm. pasch. 3.151> Instaurata suis radiarunt ora lucernis. 
<sedvl. carm. pasch. 3.152> His ita dimissis alius producitur aeger, 
<sedvl. carm. pasch. 3.153> Multiplici languore miser, qui uoce relictus, 
<sedvl. carm. pasch. 3.154> Auditu uacuus, solo per inania membra 
<sedvl. carm. pasch. 3.155> Daemone plenus erat. hunc protinus ordine sacro 
<sedvl. carm. pasch. 3.156> Curauit uersis Deus in contraria causis, 
<sedvl. carm. pasch. 3.157> Daemonio uacuans, auditu et uoce reformans. 
<sedvl. carm. pasch. 3.158> Nec minus interea proprios iubet omnia posse 
<sedvl. carm. pasch. 3.159> Discipulos totisque simul uirtutibus implens: 
<sedvl. carm. pasch. 3.160> Ite, ait, et tristes morborum excludite pestes, 
<sedvl. carm. pasch. 3.161> Sed domus Israhel (quia necdum nomine gentes 
<sedvl. carm. pasch. 3.162> Auxerat hoc omnes), caelorum dicite regnum, 
<sedvl. carm. pasch. 3.163> Daemoniis auferte locum, depellite lepram 
<sedvl. carm. pasch. 3.164> Functaque subductae reuocate cadauera uitae: 
<sedvl. carm. pasch. 3.165> Sumpsistis gratis, cunctis impendite gratis. 
<sedvl. carm. pasch. 3.166> Ac uelut hoc dicens: ego uobis quippe ministris 
<sedvl. carm. pasch. 3.167> Seruandos committo greges, ego denique pastor 
<sedvl. carm. pasch. 3.168> Sum bonus et proprios ad uictum largior agros: 
<sedvl. carm. pasch. 3.169> Nemo meis ouibus quae sunt mea pascua uendat. 
<sedvl. carm. pasch. 3.170> Haec in apostolicas ideo prius edidit aures 
<sedvl. carm. pasch. 3.171> Omnipotens, ut ab his iam sese auctore magistris 
<sedvl. carm. pasch. 3.172> In reliquum doctrina fluens decurreret aeuum: 
<sedvl. carm. pasch. 3.173> Qualiter ex uno paradisi fonte leguntur 
<sedvl. carm. pasch. 3.174> Quattuor ingentes procedere cursibus amnes, 
<sedvl. carm. pasch. 3.175> Ex quibus in totum sparguntur flumina mundum. 
<sedvl. carm. pasch. 3.176>[Quisquis enim deitatis opus quod non habet ex se 
<sedvl. carm. pasch. 3.177> Sed Domino tradente gerit, sub nomine puro 
<sedvl. carm. pasch. 3.178> Suscipiet, puro dispenset munere, possit 
<sedvl. carm. pasch. 3.179> Vt dispensator non ut mercator haberi 
<sedvl. carm. pasch. 3.180> Dauidisque modis uitam cantare futuram: 
<sedvl. carm. pasch. 3.181> Intrabo in Domini requiem, quia nescio mercem.] 
<sedvl. carm. pasch. 3.182> Exin conspicuam synagogae ingressus in aulam, 
<sedvl. carm. pasch. 3.183> Aspicit inualidum, dimenso corpore mancum, 
<sedvl. carm. pasch. 3.184> Seminecem membris non totum uiuere, cuius 
<sedvl. carm. pasch. 3.185> Arida torpentem damnarat dextera partem; 
<sedvl. carm. pasch. 3.186> Imperioque medens gelidam recalescere palmam 
<sedvl. carm. pasch. 3.187> Praecipit et reduci diuino more saluti, 
<sedvl. carm. pasch. 3.188> Sicut semper agit, nil tollit et omnia reddit. 
<sedvl. carm. pasch. 3.189> En iterum ueteres instaurans lubricus artes 
<sedvl. carm. pasch. 3.190> Ille chelydrus adest, nigri qui felle ueneni 
<sedvl. carm. pasch. 3.191> Liuidus humano gaudet pinguescere tabo, 
<sedvl. carm. pasch. 3.192> Quodque per alternos totiens disperserat aegros 
<sedvl. carm. pasch. 3.193> Virus in unius progressus uiscera fudit: 
<sedvl. carm. pasch. 3.194> Cui uocem lumenque tulit, triplicique furore 
<sedvl. carm. pasch. 3.195> Saucia membra tenens mutum quatiebat et orbum. 
<sedvl. carm. pasch. 3.196> Tunc Dominus mundi, lux nostra et sermo parentis, 
<sedvl. carm. pasch. 3.197> Sordibus exclusis oculos atque ora nouauit; 
<sedvl. carm. pasch. 3.198> Verbaque per uerbum, per lumen lumina surgunt. 
<sedvl. carm. pasch. 3.199> Venerat et mulier morbo contracta uetusto 
<sedvl. carm. pasch. 3.200> Non senio, tremebunda, gemens, incurua, caducis 
<sedvl. carm. pasch. 3.201> Vultibus et solam dispectans cernua terram. 
<sedvl. carm. pasch. 3.202> Quae Domino miserante iuges(==JU-GES) post octo decemque 
<sedvl. carm. pasch. 3.203> Membra leuat messes, caelumque ac sidera tandem 
<sedvl. carm. pasch. 3.204> Cernit et ardentem solis reminiscitur orbem, 
<sedvl. carm. pasch. 3.205> Totum erecta uidens: quia quos malus opprimit hostis 
<sedvl. carm. pasch. 3.206> Ima petunt, quos Christus alit sine labe resurgunt. 
<sedvl. carm. pasch. 3.207> Cumque dehinc populum sese in deserta secutum 
<sedvl. carm. pasch. 3.208> Vt typicus Moyses uerusque propheta uideret 
<sedvl. carm. pasch. 3.209> Antiquam sentire famem, maioribus actis 
<sedvl. carm. pasch. 3.210> Antiquam monstrauit opem. tunc alite multa 
<sedvl. carm. pasch. 3.211> Carnis opima dedit, geminis modo piscibus auxit; 
<sedvl. carm. pasch. 3.212> Sufficiens tunc manna pluit, modo panibus amplum 
<sedvl. carm. pasch. 3.213> Quinque dedit uictum per milia quinque uirorum. 
<sedvl. carm. pasch. 3.214> Cetera turba latet, numero nec clauditur ullo 
<sedvl. carm. pasch. 3.215> Maxima paruorum legio uel maxima matrum. 
<sedvl. carm. pasch. 3.216> Quodque magis stupeas, cophinos ablata replerunt 
<sedvl. carm. pasch. 3.217> Fragmina bis senos, populisque uorantibus aucta 
<sedvl. carm. pasch. 3.218> Quae redit a cunctis non est data copia mensis. 
<sedvl. carm. pasch. 3.219> Iamque senescentem calidi sub caerula ponti 
<sedvl. carm. pasch. 3.220> Oceano rapiente diem, cum pallor adesset 
<sedvl. carm. pasch. 3.221> Noctis et astriferas induceret hesperus umbras, 
<sedvl. carm. pasch. 3.222> Discipuli solo terris residente magistro 
<sedvl. carm. pasch. 3.223> Vndosum petiere salum, fluctuque tumenti 
<sedvl. carm. pasch. 3.224> Torua laborantem iactabant aequora puppem; 
<sedvl. carm. pasch. 3.225> Aduersus nam flatus erat. tunc noctis opacae 
<sedvl. carm. pasch. 3.226> Tempore calcatas Dominus superambulat undas 
<sedvl. carm. pasch. 3.227> Et uasti premit arua freti, glaucisque fluentis 
<sedvl. carm. pasch. 3.228> Circumfusa sacras lambebant marmora plantas. 
<sedvl. carm. pasch. 3.229> Miratur stupefacta cohors sub calle pedestri 
<sedvl. carm. pasch. 3.230> Nauigeras patuisse uias: at Petrus amicam 
<sedvl. carm. pasch. 3.231> Doctus habere fidem Christumque agnoscere semper 
<sedvl. carm. pasch. 3.232> In medias discendit aquas, quem dextra leuauit 
<sedvl. carm. pasch. 3.233> Labentem Domini, nil tanto in gurgite passum: 
<sedvl. carm. pasch. 3.234> Cui portus fuit illa manus, pelagique uiator 
<sedvl. carm. pasch. 3.235> Libera per uitreos mouit uestigia campos. 
<sedvl. carm. pasch. 3.236> Genesar inde soli Domino ueniente coloni 
<sedvl. carm. pasch. 3.237> Infirmos traxere suos, ut fimbria saltim 
<sedvl. carm. pasch. 3.238> Vix attacta Dei morbis mederetur acerbis: 
<sedvl. carm. pasch. 3.239> Et quotquot tetigere iugem(==JU-GEM) sensere salutem. 
<sedvl. carm. pasch. 3.240> Quam pretiosa fuit quae numquam uendita uestis, 
<sedvl. carm. pasch. 3.241> Ipsa omnes modici redimebat munere fili! 
<sedvl. carm. pasch. 3.242> Hinc Tyrias partes Sidoniaque arua petentem 
<sedvl. carm. pasch. 3.243> Anxia pro natae uitio, quam spiritus atris 
<sedvl. carm. pasch. 3.244> Vexabat stimulis, mulier Chananaea rogabat, 
<sedvl. carm. pasch. 3.245> Se canibus confessa parem, qui more sagaci 
<sedvl. carm. pasch. 3.246> Semper odoratae recubant ad limina mensae, 
<sedvl. carm. pasch. 3.247> Assueti refluas dominorum lambere micas. 
<sedvl. carm. pasch. 3.248> Vox humilis, sed celsa fides, quae sospite nata 
<sedvl. carm. pasch. 3.249> De cane fecit ouem gentisque in sentibus ortam 
<sedvl. carm. pasch. 3.250> Compulit Hebraei de gramine uescier agri. 
<sedvl. carm. pasch. 3.251> Alta dehinc subiens montis iuga plebe sequente 
<sedvl. carm. pasch. 3.252> Milia caecorum, claudorum milia passim 
<sedvl. carm. pasch. 3.253> Leprososque simul populos surdasque cateruas 
<sedvl. carm. pasch. 3.254> Inualidasque manus et quidquid debile uulgi 
<sedvl. carm. pasch. 3.255> Venerat, in priscum componit motibus usum 
<sedvl. carm. pasch. 3.256> Et reuocata suis attemperat organa neruis. 
<sedvl. carm. pasch. 3.257> Dumque medens aegrum refouet uirtute tumultum, 
<sedvl. carm. pasch. 3.258> Tertia lux aderat, sterilique in cespite nullum 
<sedvl. carm. pasch. 3.259> Contigerat plebs tanta cibum, nimiosque labores 
<sedvl. carm. pasch. 3.260> Nutribat geminanda fames si saucia callem 
<sedvl. carm. pasch. 3.261> Turba per ingentem dapibus ieiuna rediret. 
<sedvl. carm. pasch. 3.262> Qua flexus pietate Deus, qui semper egentum 
<sedvl. carm. pasch. 3.263> Panis adest uictumque locis sine frugibus infert, 
<sedvl. carm. pasch. 3.264> Pisciculis paucis et septem panibus agmen 
<sedvl. carm. pasch. 3.265> Pauit inorme uirum, praeterque infirma secundi 
<sedvl. carm. pasch. 3.266> Sexus et aetatis saturauit quattuor illic 
<sedvl. carm. pasch. 3.267> Milia uescentum. plus ut mireris, et auctas 
<sedvl. carm. pasch. 3.268> Disce fuisse dapes, epulas nutriuit edendo 
<sedvl. carm. pasch. 3.269> Vulgus, et attritae creuerunt morsibus escae. 
<sedvl. carm. pasch. 3.270> Reliquiasque suas, sportarum culmina septem, 
<sedvl. carm. pasch. 3.271> Expauit fugitiua fames, ubi fragmine sumpto 
<sedvl. carm. pasch. 3.272> Vidit abundantem modico de semine messem. 
<sedvl. carm. pasch. 3.273> Nec tamen humano quamuis in corpore Christum, 
<sedvl. carm. pasch. 3.274> Matris ab occasu mortalia membra gerentem, 
<sedvl. carm. pasch. 3.275> Clam fuit esse Deum, quia non absconditur umquam 
<sedvl. carm. pasch. 3.276> Vrbs in monte sedens, modio nec subditur ardens 
<sedvl. carm. pasch. 3.277> Lychnus, anhelantem sed spargens altius ignem 
<sedvl. carm. pasch. 3.278> Cunctis lumen agit: radians nam testibus amplo 
<sedvl. carm. pasch. 3.279> Discipulis fulgore tribus uelut igneus ardor 
<sedvl. carm. pasch. 3.280> Solis, in aetheriam uersus splendore figuram, 
<sedvl. carm. pasch. 3.281> Vicerat ore diem, uestemque tuentibus ipsam 
<sedvl. carm. pasch. 3.282> Candida forma niuis Domini de tegmine fulsit. 
<sedvl. carm. pasch. 3.283> O meritum sublime trium, quibus illa uidere 
<sedvl. carm. pasch. 3.284> Contigit in mundo quae non sunt credita mundo! 
<sedvl. carm. pasch. 3.285> Quid quod et Heliam et clarum uidere Moysen? 
<sedvl. carm. pasch. 3.286> Ignotos oculis uiderunt lumine cordis, 
<sedvl. carm. pasch. 3.287> Vt maior sit nostra fides: hunc esse per orbem 
<sedvl. carm. pasch. 3.288> Principium ac finem, hunc A uiderier, hunc W. 
<sedvl. carm. pasch. 3.289> Quem medium tales circumfulsere prophetae, 
<sedvl. carm. pasch. 3.290> Alter adhuc uiuens, alter stans limite uitae. 
<sedvl. carm. pasch. 3.291> Sidereoque sono "meus est hic Filius" aiens 
<sedvl. carm. pasch. 3.292> Ostendit uerbo genitum uox patria Christum. 
<sedvl. carm. pasch. 3.293> Postquam corporeos uirtus regressa per artus 
<sedvl. carm. pasch. 3.294> Texit adoratam carnis uelamine formam, 
<sedvl. carm. pasch. 3.295> Seque palam Dominus populis dedit: ecce repente 
<sedvl. carm. pasch. 3.296> Vir humilis maesto deiectus lumina uultu 
<sedvl. carm. pasch. 3.297> Procedit supplexque manus et brachia tendit 
<sedvl. carm. pasch. 3.298> Imploratque gemens: unus mihi filius, unus 
<sedvl. carm. pasch. 3.299> Est, Domine; horrenda lacerat quem spiritus ira 
<sedvl. carm. pasch. 3.300> Nec linquit, nisi mergat aquis aut ignibus atris 
<sedvl. carm. pasch. 3.301> Opprimat, atque animam dubia sub morte fatigat. 
<sedvl. carm. pasch. 3.302> Hunc, precor, expulso miseratus utrumque furore 
<sedvl. carm. pasch. 3.303> Redde mihi uel redde sibi, ne caeca potestas 
<sedvl. carm. pasch. 3.304> Expellat trepidam subtracto lumine uitam. 
<sedvl. carm. pasch. 3.305> Dixerat et genua amplectens genibusque uolutans 
<sedvl. carm. pasch. 3.306> Haerebat; Dominusque pio iam pectore uotis 
<sedvl. carm. pasch. 3.307> Adnuerat. tunc praedo furens ac noxius hostis, 
<sedvl. carm. pasch. 3.308> Cui possessa diu est alieni fabrica iuris, 
<sedvl. carm. pasch. 3.309> Peruasa migrare domo compulsus, in iram 
<sedvl. carm. pasch. 3.310> Tollitur accensam correptaque carpere membra 
<sedvl. carm. pasch. 3.311> Nititur et frustra Domino prohibente laborans 
<sedvl. carm. pasch. 3.312> Fugit in obscuras puero uiuente tenebras. 
<sedvl. carm. pasch. 3.313> Rex etiam solus regum et Dominus dominantum 
<sedvl. carm. pasch. 3.314> Non dedignatus Petro piscante tributum 
<sedvl. carm. pasch. 3.315> Soluere Caesareum, medii de gurgite ponti 
<sedvl. carm. pasch. 3.316> Hamum ferre iubet gerolum didragmatis aurei. 
<sedvl. carm. pasch. 3.317> Incola mox pelagi pendentia fila momordit, 
<sedvl. carm. pasch. 3.318> Iussa tributa ferens, grauiorque onerante metallo 
<sedvl. carm. pasch. 3.319> Vilis honor piscis pretio maiore pependit. 
<sedvl. carm. pasch. 3.320> Discipulisque suis se percontantibus, aulae 
<sedvl. carm. pasch. 3.321> Caelestis regni quis possit maior haberi: 
<sedvl. carm. pasch. 3.322> Vt Deus et doctor mirabilis: omnibus, inquit, 
<sedvl. carm. pasch. 3.323> Celsior est humilis cunctisque potentior ibit 
<sedvl. carm. pasch. 3.324> Qui cunctis subiectus erit seseque minorem 
<sedvl. carm. pasch. 3.325> Dimissa ceruice feret, uelut iste uidetur 
<sedvl. carm. pasch. 3.326> Paruulus (et monstrat puerum consistere paruum); 
<sedvl. carm. pasch. 3.327> Scilicet ingenium teneri sectemur ut aeui 
<sedvl. carm. pasch. 3.328> Non annis, sed mente iubet, quia mollior aetas 
<sedvl. carm. pasch. 3.329> Nil pompae mundalis amat, non ambit honorem, 
<sedvl. carm. pasch. 3.330> Nec resupina tumet: sic purae semita uitae 
<sedvl. carm. pasch. 3.331> Quantum prona solo, tantum fit proxima caelo. 
<sedvl. carm. pasch. 3.332> Mens etenim uergens altum petit altaque uergit, 
<sedvl. carm. pasch. 3.333> Inferiorque gradus quo uult discendere surgit. 
<sedvl. carm. pasch. 3.334> Ecce humilem Dominus de stercore tollit egentem 
<sedvl. carm. pasch. 3.335> Et facit egregios inter residere tyrannos: 
<sedvl. carm. pasch. 3.336> At contra tumidum pugnaci mente rebellem 
<sedvl. carm. pasch. 3.337> Praecipitem caelo sub tartara iussit abire. 
<sedvl. carm. pasch. 3.338> Parua loquor si facta Dei per singula curram 
<sedvl. carm. pasch. 3.339> Et speciale bonum, cum sit generale, reuoluam. 
<sedvl. carm. pasch. 4.1> Iam placidas Iordanis item transgressus harenas, 
<sedvl. carm. pasch. 4.2> Iudaeae sectatus iter: sine nomine mixtum 
<sedvl. carm. pasch. 4.3> Vulgus, et innumeras releuans a clade cateruas 
<sedvl. carm. pasch. 4.4> Suscipit infirmos et dat discedere sanos. 
<sedvl. carm. pasch. 4.5> Nil igitur summo de se sperantibus umquam 
<sedvl. carm. pasch. 4.6> Difficile est conferre Deo, cui prona facultas 
<sedvl. carm. pasch. 4.7> Ardua planare et curua in directa referre; 
<sedvl. carm. pasch. 4.8> Et quidquid natura negat se iudice praestat. 
<sedvl. carm. pasch. 4.9> Namque foramen acus sicut penetrare camelus 
<sedvl. carm. pasch. 4.10> Membrorum pro mole nequit, sic diues opima 
<sedvl. carm. pasch. 4.11> Fertilitate tumens tenuem non posset adire 
<sedvl. carm. pasch. 4.12> Caelestis regni ducentem ad limina callem, 
<sedvl. carm. pasch. 4.13> Ni genitor rerum (qui mundum lege cohercet 
<sedvl. carm. pasch. 4.14> Et nulla sub lege manet, cui condere uelle est, 
<sedvl. carm. pasch. 4.15> Quem frons nulla uidet, sed totum conspicit ipse) 
<sedvl. carm. pasch. 4.16>"Hoc impossibile est homini" dixisset, "at alto 
<sedvl. carm. pasch. 4.17> Possibile est ius omne Deo", multisque molestum 
<sedvl. carm. pasch. 4.18> Diuitibus tandem faceret mitescere censum. 
<sedvl. carm. pasch. 4.19> Nam proprias bene tractat opes caeloque recondi 
<sedvl. carm. pasch. 4.20> Thensauros uult ille suos, ubi quidquid habetur 
<sedvl. carm. pasch. 4.21> Non mordax aerugo uorat, non tinea(==TI+NEA) sulcat, 
<sedvl. carm. pasch. 4.22> Nec male defossum famulatur furibus aurum, 
<sedvl. carm. pasch. 4.23> Ieiunis qui ferre cibum, sitientibus haustum, 
<sedvl. carm. pasch. 4.24> Hospitibus tectum, nudis largitur amictum, 
<sedvl. carm. pasch. 4.25> Solatur nexos in carcere, perfouet aegros, 
<sedvl. carm. pasch. 4.26> Atque aliis largus, sibi tantum constat egenus. 
<sedvl. carm. pasch. 4.27> Nec dubie in caelum substantia peruenit illa, 
<sedvl. carm. pasch. 4.28> Quae Christo collata datur sub paupere forma, 
<sedvl. carm. pasch. 4.29> Quae damnis augmenta capit, quae spargitur ut sit, 
<sedvl. carm. pasch. 4.30> Quae perit ut maneat, quae uitam mortua praestat. 
<sedvl. carm. pasch. 4.31> Praeterea geminos Dominus considere caecos 
<sedvl. carm. pasch. 4.32> Dum quoddam transiret iter comitante caterua 
<sedvl. carm. pasch. 4.33> Conspicit, extinctae poscentes munera formae 
<sedvl. carm. pasch. 4.34> Flebilibusque uagas implentes uocibus auras. 
<sedvl. carm. pasch. 4.35> Nec cunctata solens pietas inferre salutem, 
<sedvl. carm. pasch. 4.36> Quae sentit flagrare fidem, mox lumina tangens 
<sedvl. carm. pasch. 4.37> Euigilare iubet, quae somnus presserat ingens, 
<sedvl. carm. pasch. 4.38> Atque diu clausas reserans sub fronte fenestras 
<sedvl. carm. pasch. 4.39> Ingrediente die fecit discedere noctem. 
<sedvl. carm. pasch. 4.40> Hinc repetita sacri gradiens per moenia templi 
<sedvl. carm. pasch. 4.41> Lumina caecatis dedit et uestigia claudis. 
<sedvl. carm. pasch. 4.42> Talia Dauiticam post facta reliquerat urbem 
<sedvl. carm. pasch. 4.43> Bethaniae uicina petens, eademque reuersus 
<sedvl. carm. pasch. 4.44> Clarescente die properabat uisere tecta. 
<sedvl. carm. pasch. 4.45> Ecce autem mediis astans sublimis in aruis 
<sedvl. carm. pasch. 4.46> Frondea ficus erat, cuius in robore nullum 
<sedvl. carm. pasch. 4.47> Repperit esuriens lustrato stipite pomum; 
<sedvl. carm. pasch. 4.48> Arboreisque comis "iam nunc ex germine uestro" 
<sedvl. carm. pasch. 4.49>"Nullus" ait "fructus reliquum generetur in aeuum". 
<sedvl. carm. pasch. 4.50> Confestim uiduata suis ficulnea sucis 
<sedvl. carm. pasch. 4.51> Aruit et siccis permansit mortua ramis. 
<sedvl. carm. pasch. 4.52> Omnis enim quicumque Deo nil fertile nutrit, 
<sedvl. carm. pasch. 4.53> Ceu sterilis truncus lignis aequabitur ustis. 
<sedvl. carm. pasch. 4.54> At iustus palmae similis florebit amoenae, 
<sedvl. carm. pasch. 4.55> Semper habens frondes et tamquam Libana cedrus 
<sedvl. carm. pasch. 4.56> Multiplicandus adest et uertice sidera tanget. 
<sedvl. carm. pasch. 4.57> Post oblatus ei uirtutem sensit erilem 
<sedvl. carm. pasch. 4.58> Insanus sermone carens, quem faucibus artis 
<sedvl. carm. pasch. 4.59> Angebat uis clausa mali, uitiumque tacendo 
<sedvl. carm. pasch. 4.60> Prodiderat. sed cuncta solens infirma leuare 
<sedvl. carm. pasch. 4.61> Conditor obsessa pepulit de fauce latronem 
<sedvl. carm. pasch. 4.62> Et uoci patefecit iter nexuque soluto 
<sedvl. carm. pasch. 4.63> Muta diu tacitas effudit lingua loquellas. 
<sedvl. carm. pasch. 4.64> Post Dominus Pharisaea petens conuiuia cenae 
<sedvl. carm. pasch. 4.65> Orantis dapibus sese impertiuit amici. 
<sedvl. carm. pasch. 4.66> Tunc mulier, quam fama nocens et plurima uitae 
<sedvl. carm. pasch. 4.67> Mordebant delicta suae, clementia supplex 
<sedvl. carm. pasch. 4.68> Corruit amplectens uestigia, quaeque profusis 
<sedvl. carm. pasch. 4.69> Irrigat incumbens lacrimis, et crine soluto 
<sedvl. carm. pasch. 4.70> Nec tergere sacras nec cessat lambere plantas 
<sedvl. carm. pasch. 4.71> Vnguento flagrante fouens, sententia donec 
<sedvl. carm. pasch. 4.72> Lata Dei, quem ferre manum non paenitet umquam, 
<sedvl. carm. pasch. 4.73> Si nos paeniteat ueterem quaesisse ruinam, 
<sedvl. carm. pasch. 4.74>"Vade, fides, mulier, tua te saluauit ab omni" 
<sedvl. carm. pasch. 4.75> Dixisset, "quodcumque mali gessisse uideris: 
<sedvl. carm. pasch. 4.76> Vtere pace mea." Magna est medicina fateri 
<sedvl. carm. pasch. 4.77> Quod nocet abscondi, quoniam sua uulnera nutrit 
<sedvl. carm. pasch. 4.78> Qui tegit et plagam trepidat nudare medenti. 
<sedvl. carm. pasch. 4.79> En polluta diu, modicum purgata recessit 
<sedvl. carm. pasch. 4.80> Per gemitum propriique lauans in gurgite fletus, 
<sedvl. carm. pasch. 4.81> Munda suis lacrimis redit et detersa capillis. 
<sedvl. carm. pasch. 4.82> Iamque Capharneae synagogam intrauerat urbis 
<sedvl. carm. pasch. 4.83> Rite docens populos. quem cum uidisset iniquus 
<sedvl. carm. pasch. 4.84> Humano sub corde latens, clamore proteruo 
<sedvl. carm. pasch. 4.85> Spiritus infremuit "quid nobis et tibi?" dicens, 
<sedvl. carm. pasch. 4.86>"Perdere nos heu Christe, uenis? scio denique qui sis, 
<sedvl. carm. pasch. 4.87> Et sanctum cognosco Dei"; nec plura locutos 
<sedvl. carm. pasch. 4.88> Imperio tenente(==TE+NENTE) tacet hominemque reliquit 
<sedvl. carm. pasch. 4.89> Pulsus et in uacuas fugiens euanuit auras. 
<sedvl. carm. pasch. 4.90> Sic etiam uariis finem languoribus esse 
<sedvl. carm. pasch. 4.91> Fecit et exclusos semper reticere coegit 
<sedvl. carm. pasch. 4.92> Daemonas ac talem prohibet se pandere testem. 
<sedvl. carm. pasch. 4.93> Olim quippe ferox et nigrae mortis amator 
<sedvl. carm. pasch. 4.94> Ille nocens anguis, deiectus culmine caeli 
<sedvl. carm. pasch. 4.95> Cum pompis sociisque suis omnique nefandae 
<sedvl. carm. pasch. 4.96> Agmine militiae, Christum, quem nouerat illi 
<sedvl. carm. pasch. 4.97> Conspicit in terris, uelamine carnis opertum, 
<sedvl. carm. pasch. 4.98> Et gemit esse homini dominum uirtutis amicum. 
<sedvl. carm. pasch. 4.99> Dumque Tyri transgressus iter, Sidonia rursus 
<sedvl. carm. pasch. 4.100> Arua legens, placidas Dominus calcaret harenas, 
<sedvl. carm. pasch. 4.101> Curauit gemino miserum spiramine clausum, 
<sedvl. carm. pasch. 4.102> Qui uocem non ore dabat, non aure trahebat, 
<sedvl. carm. pasch. 4.103> Sidereaeque manus ruptis penetralibus omnes 
<sedvl. carm. pasch. 4.104> Attactu patuere fores, laetusque repente 
<sedvl. carm. pasch. 4.105> Audirique loquens meruitque audire loquentes. 
<sedvl. carm. pasch. 4.106> Tu quoque uirtutis sensisti munus erilis 
<sedvl. carm. pasch. 4.107> Procumbens oculis, cuius in lumine Christus 
<sedvl. carm. pasch. 4.108> Expuit et speciem simulatae mortis ademit. 
<sedvl. carm. pasch. 4.109> Hinc maiora docens populos caelestia uerum 
<sedvl. carm. pasch. 4.110> Se reserat sermone Deum turbasque frequentes, 
<sedvl. carm. pasch. 4.111> Quae nimis irruerant, cupiens uitare parumper 
<sedvl. carm. pasch. 4.112> Stagna petit paruaque sedens in Simonis alno, 
<sedvl. carm. pasch. 4.113> Litore sistentem firmabat ab aequore plebem. 
<sedvl. carm. pasch. 4.114> Et dictis iam finis erat; tunc altius actam 
<sedvl. carm. pasch. 4.115> In pelagus iubet ire ratem uastoque profundo 
<sedvl. carm. pasch. 4.116> Retia dimitti piscantia, quae nihil omnem 
<sedvl. carm. pasch. 4.117> Claudere per noctem uacuo potuere labore. 
<sedvl. carm. pasch. 4.118> Simon paret ouans et aquosis gentibus instans 
<sedvl. carm. pasch. 4.119> Linea claustra iacit tantumque immanis apertos 
<sedvl. carm. pasch. 4.120> Impleuit captura sinus, ut praeda redundans 
<sedvl. carm. pasch. 4.121> Turbaret geminas cumulato pisce carinas: 
<sedvl. carm. pasch. 4.122> Nam socia stic puppis erat. sic maxima saepe 
<sedvl. carm. pasch. 4.123> Gaudia non ferimus propensaque uota timemus; 
<sedvl. carm. pasch. 4.124> Quodque Deo facile est homines optare nec audent. 
<sedvl. carm. pasch. 4.125> Talibus insignis uirtutibus ibat in urbem, 
<sedvl. carm. pasch. 4.126> Quae sit dicta Naim, populo uallatus opimo 
<sedvl. carm. pasch. 4.127> Et grege discipulum, miserum cum comminus ecce 
<sedvl. carm. pasch. 4.128> Conspicit ecferri iuuenem gelidumque cadauer, 
<sedvl. carm. pasch. 4.129> Pluribus exsequiis et inani funere passum 
<sedvl. carm. pasch. 4.130> Triste ministerium, cuius sors inuida matrem 
<sedvl. carm. pasch. 4.131> Iamdudum uiduam gemina uiduauerat urna. 
<sedvl. carm. pasch. 4.132> Nec remorata diu pietas, inimica doloris, 
<sedvl. carm. pasch. 4.133> Auxilium uitale tulit tactoque feretro 
<sedvl. carm. pasch. 4.134>"Surge" ait "o iuuenis"; parensque in tempore dicto 
<sedvl. carm. pasch. 4.135> Mortuus assurgit, residensque loquensque reuixit 
<sedvl. carm. pasch. 4.136> Atque comes genetricis abit: nam funere torpens 
<sedvl. carm. pasch. 4.137> Et licet amissae passus discrimina uitae, 
<sedvl. carm. pasch. 4.138> Non poterat famulus Domino clamante tacere 
<sedvl. carm. pasch. 4.139> Nec uita praesente mori. mox agmine uerso 
<sedvl. carm. pasch. 4.140> Deponens trepidum recidiuo tramite luctum, 
<sedvl. carm. pasch. 4.141> Candida felicem reuocauit pompa parentem. 
<sedvl. carm. pasch. 4.142> Nec tibi parua salus Domino medicante, Maria, 
<sedvl. carm. pasch. 4.143> Multiplici laesum curauit uulnere sensum, 
<sedvl. carm. pasch. 4.144> Quam fera septenis rabies inuaserat armis, 
<sedvl. carm. pasch. 4.145> Daemonico cuneata globo; sed squameus anguis 
<sedvl. carm. pasch. 4.146> Imperiosa sacri fugiens miracula uerbi 
<sedvl. carm. pasch. 4.147> Corde tuo depulsus abit uolucresque per auras 
<sedvl. carm. pasch. 4.148> In chaos infernae lapsus penetrale gehennae 
<sedvl. carm. pasch. 4.149> Septem ingens gyros, septena uolumina traxit. 
<sedvl. carm. pasch. 4.150> Neue redundantem cumulato germine messem 
<sedvl. carm. pasch. 4.151> Exiguis Dominus sineret languere colonis, 
<sedvl. carm. pasch. 4.152> Discipulosque alios, quorum mens conscia recti 
<sedvl. carm. pasch. 4.153> Puraque simplicitas numero meritoque refulgens 
<sedvl. carm. pasch. 4.154> Aurea libra fuit, uelut agnos praecipit inter 
<sedvl. carm. pasch. 4.155> Sanguineos properare lupos "assumite" dicens 
<sedvl. carm. pasch. 4.156>"Iura potestatis, nullum metuatis ut hostem; 
<sedvl. carm. pasch. 4.157> Vipereasque minas et scorpion atque inimicae 
<sedvl. carm. pasch. 4.158> Omnia uirtutis sensu calcate fideli: 
<sedvl. carm. pasch. 4.159> Nulla meis famulis feritas aduersa nocebit. 
<sedvl. carm. pasch. 4.160> Nec tantum hoc gaudete, uiri, quod spiritus ater 
<sedvl. carm. pasch. 4.161> Subiaceat uobis, quantum quod nomina uestra 
<sedvl. carm. pasch. 4.162> Scribat in aeterno caelestis littera libro". 
<sedvl. carm. pasch. 4.163> Ius est quippe Dei uitam praeponere factis. 
<sedvl. carm. pasch. 4.164> Nam merito cessante bono miracula nil sunt, 
<sedvl. carm. pasch. 4.165> Quae faciunt plerumque mali, quibus arbiter orbis 
<sedvl. carm. pasch. 4.166>"Nescio uos" dicturus erit, "discedite cuncti 
<sedvl. carm. pasch. 4.167> Artifices scelerum, rebus qui semper iniquis 
<sedvl. carm. pasch. 4.168> Diuinum simulastis opus". sic tempore Moysi(==MO.YSI) 
<sedvl. carm. pasch. 4.169> Carminibus quidam uanae Memphitis in oris 
<sedvl. carm. pasch. 4.170> Signa dabant non sponte Dei, sed imagine falsa 
<sedvl. carm. pasch. 4.171> Visibus humanis magicas tribuere figuras. 
<sedvl. carm. pasch. 4.172> Post Pharisaeorum cuiusdam principis intrat 
<sedvl. carm. pasch. 4.173> Clarificare domum, non escam sumere tantum, 
<sedvl. carm. pasch. 4.174> Ad quam tunc facili conuenerat ille precatu. 
<sedvl. carm. pasch. 4.175> Hic homo perspicuo distentus uentre tumebat 
<sedvl. carm. pasch. 4.176> Plenus aquae grauidamque cutem suspenderat aluus, 
<sedvl. carm. pasch. 4.177> Inclusam paritura necem; iam membra fluebant 
<sedvl. carm. pasch. 4.178> Accrescente sinu, miserosque infusa per artus 
<sedvl. carm. pasch. 4.179> Turgida perflatum macies tenuauerat aegrum, 
<sedvl. carm. pasch. 4.180> Inque uteri spatium totus conuenerat hydrops. 
<sedvl. carm. pasch. 4.181> Non tulit hanc speciem mundi Pater, et sua transit 
<sedvl. carm. pasch. 4.182> Sabbata non curans, hominem curare paratus 
<sedvl. carm. pasch. 4.183> Quem uoluit(==VOLUIT) magis esse suum: nam sabbata propter 
<sedvl. carm. pasch. 4.184> Condita sunt hominem, non est homo sabbata propter. 
<sedvl. carm. pasch. 4.185> Tunc pius umentem siccata corporis unda 
<sedvl. carm. pasch. 4.186> Iussit abire luem: fluuidus(==FLU-VIDUS) mox uiscera morbus 
<sedvl. carm. pasch. 4.187> Deserit et uacuae resident in pectore fibrae, 
<sedvl. carm. pasch. 4.188> Carnalemque lacum pestis lymphata reliquit. 
<sedvl. carm. pasch. 4.189> Coeperat interea Dominus Galilaea per arua 
<sedvl. carm. pasch. 4.190> Transgrediens sancto quoddam pede tangere castrum. 
<sedvl. carm. pasch. 4.191> Hunc procul ut uidere decem maculosa gerentes 
<sedvl. carm. pasch. 4.192> Leprosi portenta uiri, quos corpore foedo 
<sedvl. carm. pasch. 4.193> Discolor obscenis turpabat poena figuris, 
<sedvl. carm. pasch. 4.194>"Praeceptor, miserere, potes namque omnia, Iesu" 
<sedvl. carm. pasch. 4.195> Clamantes dixere simul: tunc flexa potestas, 
<sedvl. carm. pasch. 4.196> Quae numquam pietate uacat, clementior infit: 
<sedvl. carm. pasch. 4.197> Ite, sacerdotum conspectibus ora referte. 
<sedvl. carm. pasch. 4.198> Cumque uiam peterent, subito mundata uicissim 
<sedvl. carm. pasch. 4.199> Mirantur sua membra uiri uariumque tuentes 
<sedvl. carm. pasch. 4.200> Esse nihil sese pariter speculantur et omnes 
<sedvl. carm. pasch. 4.201> Explorant proprias alterno lumine formas. 
<sedvl. carm. pasch. 4.202> Ex quibus ut grates ageret pro munere tanto, 
<sedvl. carm. pasch. 4.203> Vix unus reduci conuersus tramite planta 
<sedvl. carm. pasch. 4.204> Sternitur ad terram Dominum uirtutis adorans 
<sedvl. carm. pasch. 4.205> Atque sacerdoti uero sua protulit ora. 
<sedvl. carm. pasch. 4.206> Denique pontificum princeps summusque sacerdos 
<sedvl. carm. pasch. 4.207> Quis, nisi Christus, adest? gemini libaminis auctor 
<sedvl. carm. pasch. 4.208> Ordine Melchisedech, cui dantur munera semper 
<sedvl. carm. pasch. 4.209> Quae sua sunt, fructus segetis et gaudia uitis. 
<sedvl. carm. pasch. 4.210> Cum residens caecus Timei filius illud 
<sedvl. carm. pasch. 4.211> Propter iter, Dominum per quod cognouerat ire, 
<sedvl. carm. pasch. 4.212> Vociferans crebro lumen clamore petisset 
<sedvl. carm. pasch. 4.213> Nec populo prohibente tacens, accedere iussus 
<sedvl. carm. pasch. 4.214> Ad Dominum palpante manu, uisumque recepit 
<sedvl. carm. pasch. 4.215> Et nullo ducente redit. quam fortiter instat 
<sedvl. carm. pasch. 4.216> Importuna fides! quidquid res dura negarit, 
<sedvl. carm. pasch. 4.217> Sola frequens uotis oratio praestat honestis. 
<sedvl. carm. pasch. 4.218> Vnanimum panem sic ille petebat amicum, 
<sedvl. carm. pasch. 4.219> Qui foribus clausis per opaca silentia noctis 
<sedvl. carm. pasch. 4.220> Obnixeque diu confidenterque neganti 
<sedvl. carm. pasch. 4.221> Vocibus assiduis precibusque extorsit anhelis. 
<sedvl. carm. pasch. 4.222> Praeteriensque uiae Dominus loca Samaritanae 
<sedvl. carm. pasch. 4.223> Humanam flagrante sitim collegerat aestu, 
<sedvl. carm. pasch. 4.224> Fonsque perennis aquae, modicam desiderat undam, 
<sedvl. carm. pasch. 4.225> Vt biberet qua corpus erat. tunc accola gentis 
<sedvl. carm. pasch. 4.226> Stans mulier, paruum puteo quae traxerat haustum, 
<sedvl. carm. pasch. 4.227> Cum dare cunctatur periturae munera lymphae, 
<sedvl. carm. pasch. 4.228> Agnoscens propriam numeroso coniuge uitam, 
<sedvl. carm. pasch. 4.229> Orat inexhausti tribui sibi dona fluenti, 
<sedvl. carm. pasch. 4.230> Aeternam positura sitim, qua nemo carere 
<sedvl. carm. pasch. 4.231> Dignus erit, Domini nisi mersus gurgite Christi 
<sedvl. carm. pasch. 4.232> Percipiat placidas animae, non corporis undas. 
<sedvl. carm. pasch. 4.233> Dumque sui media residens testudine templi 
<sedvl. carm. pasch. 4.234> Ore tonans patrio directi ad peruia callis 
<sedvl. carm. pasch. 4.235> Errantem populum monitis conuertit amicis: 
<sedvl. carm. pasch. 4.236> Ecce trahebatur magna stipante caterua 
<sedvl. carm. pasch. 4.237> Turpis adulterii mulier lapidanda reatu, 
<sedvl. carm. pasch. 4.238> Quam Pharisaea manus placido sub iudice sistens 
<sedvl. carm. pasch. 4.239> Cum damnare parat, plus liberat; omnibus illis 
<sedvl. carm. pasch. 4.240> Nam simul e turbis proprie sine crimine nullus 
<sedvl. carm. pasch. 4.241> Accusator erat, saxum qui missile primus 
<sedvl. carm. pasch. 4.242> Sumeret obscenae feriens contagia moechae. 
<sedvl. carm. pasch. 4.243> Nec poterat quisquam fistucam uellere paruam 
<sedvl. carm. pasch. 4.244> Ex oculo alterius, proprio qui lumine grandem 
<sedvl. carm. pasch. 4.245> Sciret inesse trabem. profugus sic ille recessit 
<sedvl. carm. pasch. 4.246> Impetus et clemens donat sententia culpam, 
<sedvl. carm. pasch. 4.247> Iam non peccandi sub condicione solutam. 
<sedvl. carm. pasch. 4.248> Nam uomitum quicumque suum canis ore relambit, 
<sedvl. carm. pasch. 4.249> Nec ueterem studet hic ueniam nec habere futuram, 
<sedvl. carm. pasch. 4.250> Huius damna tenens, huius compendia perdens. 
<sedvl. carm. pasch. 4.251> Inde means genitum cernit considere caecum, 
<sedvl. carm. pasch. 4.252> Qui male praegnantis dilapsus uentre parentis 
<sedvl. carm. pasch. 4.253> In lucem sine luce ruit. tunc sanguinis ille 
<sedvl. carm. pasch. 4.254> Conditor humani mundique orientis origo, 
<sedvl. carm. pasch. 4.255> Imperfecta diu proprii non passus haberi 
<sedvl. carm. pasch. 4.256> Membra operis, natale lutum per claustra genarum 
<sedvl. carm. pasch. 4.257> Illiniens hominem ueteri de semine supplet. 
<sedvl. carm. pasch. 4.258> Nec uisum tamen ante capit, quam uoce iubentis 
<sedvl. carm. pasch. 4.259> Accepta Domini Siloam uenisset ad undam 
<sedvl. carm. pasch. 4.260> Et consanguinei tutus medicamine limi 
<sedvl. carm. pasch. 4.261> Pura oculos fouisset aqua. mox ergo gemellae 
<sedvl. carm. pasch. 4.262> Vultibus effulgent acies tandemque merentur 
<sedvl. carm. pasch. 4.263> Ignotum spectare diem. cognoscite cuncti, 
<sedvl. carm. pasch. 4.264> Mystica quid doceant animos miracula nostros. 
<sedvl. carm. pasch. 4.265> Caeca sumus proles miserae de fetibus Euae, 
<sedvl. carm. pasch. 4.266> Portantes longo natas errore tenebras. 
<sedvl. carm. pasch. 4.267> Sed dignante Deo mortalem sumere formam 
<sedvl. carm. pasch. 4.268> Tegminis humani, facta est ex uirgine nobis 
<sedvl. carm. pasch. 4.269> Terra salutaris, quae fontibus abluta(==ABLU-TA) sacris 
<sedvl. carm. pasch. 4.270> Clara renascentis reserat spiramina lucis. 
<sedvl. carm. pasch. 4.271> Bethaniaeque solum repetens intrarat; ibique 
<sedvl. carm. pasch. 4.272> Lazarus occidua tumulatus sorte iacebat 
<sedvl. carm. pasch. 4.273> Iam quarto sine luce die claususque sepulchri 
<sedvl. carm. pasch. 4.274> Marmore corruptum tabo exhalabat odorem. 
<sedvl. carm. pasch. 4.275> Flebant germanae, flebat populatio praesens, 
<sedvl. carm. pasch. 4.276> Flebat et Omnipotens, sed corpore, non deitate 
<sedvl. carm. pasch. 4.277> Exanimosque artus illa pro parte dolebat, 
<sedvl. carm. pasch. 4.278> Qua moriturus erat; lacrimis impleuit amicum, 
<sedvl. carm. pasch. 4.279> Maiestate Deum. quid credere, Martha, moraris? 
<sedvl. carm. pasch. 4.280> Quidue, Maria, gemis? Christum dubitatis, an unum 
<sedvl. carm. pasch. 4.281> Possit ab infernis hominem reuocare cauernis, 
<sedvl. carm. pasch. 4.282> Qui dabit innumeras post funera surgere turbas? 
<sedvl. carm. pasch. 4.283> Ergo ubi clamantis Domini sonuit tuba dicens 
<sedvl. carm. pasch. 4.284>"Lazare, perge foras": magno concussa pauore 
<sedvl. carm. pasch. 4.285> Tartara dissiliunt, herebi patuere recessus, 
<sedvl. carm. pasch. 4.286> Et tremuit letale chaos, mortisque profundae 
<sedvl. carm. pasch. 4.287> Lex perit, atque anima proprias repente(==RE+PENTE) medullas 
<sedvl. carm. pasch. 4.288> Cernitur ante oculos uiuens astare cadauer. 
<sedvl. carm. pasch. 4.289> Postque sepulchralem tamquam recreatus honorem 
<sedvl. carm. pasch. 4.290> Ipse sibi moriens et postumus extat et haeres, 
<sedvl. carm. pasch. 4.291> Vtque caduca uagi contemnens culmina saecli 
<sedvl. carm. pasch. 4.292> Monstraret se rite Deum, non curribus altis, 
<sedvl. carm. pasch. 4.293> Qui pompae mortalis honor, rapidisque quadrigis 
<sedvl. carm. pasch. 4.294> Puluereum sulcauit iter nec terga frementis 
<sedvl. carm. pasch. 4.295> Ardua pressit equi, faleris qui pictus et ostro 
<sedvl. carm. pasch. 4.296> Ora cruentatum mandentia concutit aurum: 
<sedvl. carm. pasch. 4.297> Sed lento potius gestamine uilis aselli 
<sedvl. carm. pasch. 4.298> Rectori suffecit honos, leuis ungula cuius 
<sedvl. carm. pasch. 4.299> Vt tanto sessore decus mirabile portans 
<sedvl. carm. pasch. 4.300> Nobilior sub fasce foret, non illius impar, 
<sedvl. carm. pasch. 4.301> Qui patulo Christum licet in praesepe iacentem 
<sedvl. carm. pasch. 4.302> Agnouit tamen esse Deum. plebs omnis adorans 
<sedvl. carm. pasch. 4.303> In solido molles subiecit tramite uestes. 
<sedvl. carm. pasch. 4.304> Dicite, gentiles populi, cui gloria regi 
<sedvl. carm. pasch. 4.305> Talis in orbe fuit? cui palmis compta uel umquam 
<sedvl. carm. pasch. 4.306> Frondibus arboreis laudem caelestibus ymnis 
<sedvl. carm. pasch. 4.307> Obuia turba dedit? Domino nisi cum Patre Christo, 
<sedvl. carm. pasch. 4.308> Qui regit aetherium princeps in principe regnum. 
<sedvl. carm. pasch. 5.1> Has inter uirtutis opes iam proxima paschae 
<sedvl. carm. pasch. 5.2> Coeperat esse dies, Domini cum gloria uellet 
<sedvl. carm. pasch. 5.3> Ponere mortalem uiuamque resumere carnem, 
<sedvl. carm. pasch. 5.4> Non aliam, sed rursus eam, quam munere plenam 
<sedvl. carm. pasch. 5.5> Lucis ab infernis releuans ad sidera duxit. 
<sedvl. carm. pasch. 5.6> Exclamansque palam "pater istac memet ab hora 
<sedvl. carm. pasch. 5.7> Saluifica, sed in hanc ideo ueni tamen horam; 
<sedvl. carm. pasch. 5.8> Clarifica" dicit "nomen tuum(==TVUM)". magnaque caelo 
<sedvl. carm. pasch. 5.9> Vox resonans uenit per nubila: clarificaui, 
<sedvl. carm. pasch. 5.10> Clarificemque iterum. quid apertius est Patre teste, 
<sedvl. carm. pasch. 5.11> Caelo assertore? ac nec sic agnoscere Christum 
<sedvl. carm. pasch. 5.12> Gens uoluit(==VOLUIT) Iudaea Deum; pars esse ferebat 
<sedvl. carm. pasch. 5.13> Hoc tonitruum(==TONI-TRVUM), pars angelicam crepuisse loquellam. 
<sedvl. carm. pasch. 5.14> O gens caeca oculis, o gens durissima corde! 
<sedvl. carm. pasch. 5.15> Num tonitruus(==TONI-TRVUS) potuit Christum, seu angelus ullus 
<sedvl. carm. pasch. 5.16> Auctorem generasse suum, qui nomine Patris 
<sedvl. carm. pasch. 5.17> Audito responsa daret, sed ab ore Tonantis 
<sedvl. carm. pasch. 5.18> Natum agnoscentis, populus quo crederet astans, 
<sedvl. carm. pasch. 5.19> Vox omissa(==O+MISSA) suo respondit consona uerbo. 
<sedvl. carm. pasch. 5.20> Annua tunc sacrae celebrans per munera cenae 
<sedvl. carm. pasch. 5.21> Paschales ex more dapes humilemque magistrum 
<sedvl. carm. pasch. 5.22> Se faciens et grata suis exempla relinquens 
<sedvl. carm. pasch. 5.23> Assurgit famulisque libens famulatus et omnem 
<sedvl. carm. pasch. 5.24> Linteolo accinctus tantum inclinauit honorem, 
<sedvl. carm. pasch. 5.25> Discipulis ut sponte lauans uestigia cunctis 
<sedvl. carm. pasch. 5.26> Nec Iudam exciperet, quem proditionis iniquae 
<sedvl. carm. pasch. 5.27> Nouerat auctorem. sed nil tibi gloria, saeue 
<sedvl. carm. pasch. 5.28> Traditor, illa dabat pedibus consistere mundis, 
<sedvl. carm. pasch. 5.29> Qui sensu pollutus eras uelut omne sepulchrum 
<sedvl. carm. pasch. 5.30> Exteriora gerens albae uelamina formae, 
<sedvl. carm. pasch. 5.31> Sordibus interius foedoque cadauere plenum. 
<sedvl. carm. pasch. 5.32> Nec Dominum latuere doli, scelerisque futuri 
<sedvl. carm. pasch. 5.33> Prodidit auctorem, panem cui tradidit ipse 
<sedvl. carm. pasch. 5.34> Qui panis tradendus erat: nam corporis atque 
<sedvl. carm. pasch. 5.35> Sanguinis ille sui postquam duo munera sanxit 
<sedvl. carm. pasch. 5.36> Atque cibum potumque dedit, quo perpete numquam 
<sedvl. carm. pasch. 5.37> Esuriant sitiantque animae sine labe fideles: 
<sedvl. carm. pasch. 5.38> Protinus in Iudam, sedes ubi liuor habebat, 
<sedvl. carm. pasch. 5.39> Spiritus intrauit taeterrimus armaque sumens 
<sedvl. carm. pasch. 5.40> In Dominum seruile dedit consurgere bellum, 
<sedvl. carm. pasch. 5.41> Pactus grande nefas quauis mercede: neque illi 
<sedvl. carm. pasch. 5.42> Culpa datur pretio, sed inhaerent crimina facto. 
<sedvl. carm. pasch. 5.43> Tantundem sceleris ter dena nomismata sumens 
<sedvl. carm. pasch. 5.44> Argenti paruo caecatus munere gessit, 
<sedvl. carm. pasch. 5.45> Quantum cuncta simul terrarum regna marisque 
<sedvl. carm. pasch. 5.46> Diuitias omnemque uagis cum nubibus aethram 
<sedvl. carm. pasch. 5.47> Si caperet, gesturus erat: neque enim bona mundi 
<sedvl. carm. pasch. 5.48> Sufficerent magni fuso pro sanguine Christi, 
<sedvl. carm. pasch. 5.49> Qui pater est mundi, qui fecerat hunc quoque nasci. 
<sedvl. carm. pasch. 5.50> Atque utinam sterili damnatus uentre nequisset 
<sedvl. carm. pasch. 5.51> Natalem sentire diem, nec luminis huius 
<sedvl. carm. pasch. 5.52> Hausisset placidas flabris uitalibus auras 
<sedvl. carm. pasch. 5.53> Aeterno torpore latens, miseroque fuisset 
<sedvl. carm. pasch. 5.54> Sors melior nescire datam quam perdere uitam: 
<sedvl. carm. pasch. 5.55> Aut male fusus humo confestim munera lucis 
<sedvl. carm. pasch. 5.56> Perderet ut puluis, quem uentus proicit ingens 
<sedvl. carm. pasch. 5.57> A facie terrae rapidisque uolatibus actus 
<sedvl. carm. pasch. 5.58> Spargitur in uacuas nebulis obscurior umbras. 
<sedvl. carm. pasch. 5.59> Tune cruente, ferox, audax, insane, rebellis, 
<sedvl. carm. pasch. 5.60> Perfide, crudelis, fallax, uenalis, inique, 
<sedvl. carm. pasch. 5.61> Traditor immitis, fere proditor, impie latro, 
<sedvl. carm. pasch. 5.62> Praeuius horribiles comitaris signifer enses? 
<sedvl. carm. pasch. 5.63> Sacrilegamque aciem, gladiis sudibusque minacem 
<sedvl. carm. pasch. 5.64> Cum moueas, ori ora premis mellique uenenum 
<sedvl. carm. pasch. 5.65> Inseris et blanda Dominum sub imagine prodis? 
<sedvl. carm. pasch. 5.66> Quid socium simulas et amica fraude salutas? 
<sedvl. carm. pasch. 5.67> Numquam terribiles aut pax coniurat in enses, 
<sedvl. carm. pasch. 5.68> Aut truculenta pio lupus oscula porrigit agno. 
<sedvl. carm. pasch. 5.69> Traditus ergo uiris operator sanctus iniquis 
<sedvl. carm. pasch. 5.70> Consuetam non linquit opem pueroque reuulsam 
<sedvl. carm. pasch. 5.71> Ense Petri, ne qua pius a pietate uacaret, 
<sedvl. carm. pasch. 5.72> Reddidit auriculam. nec enim uindicta Tonanti 
<sedvl. carm. pasch. 5.73> Conueniens humana fuit, qui milia Patrem 
<sedvl. carm. pasch. 5.74> Angelicas sibimet legiones poscere posset 
<sedvl. carm. pasch. 5.75> Plus duodena dari, si mallet sumere poenas 
<sedvl. carm. pasch. 5.76> De meritis quam sponte suas ignoscere plagas. 
<sedvl. carm. pasch. 5.77> Tunc parci mucrone iubet, quia uenerat ipse 
<sedvl. carm. pasch. 5.78> Ponere pro cunctis animam, non tollere cuiquam. 
<sedvl. carm. pasch. 5.79> Namque Petro clara iamdudum uoce fatenti 
<sedvl. carm. pasch. 5.80> Cum Domino se uelle mori "Prius aliger" inquit 
<sedvl. carm. pasch. 5.81>"Quam gallus cantet, hac me ter nocte negabis", 
<sedvl. carm. pasch. 5.82> Non reprobando fidem, sed praedicendo timorem. 
<sedvl. carm. pasch. 5.83> Continuo ad tristes Caiphae deducitur aedes. 
<sedvl. carm. pasch. 5.84> Ille sacerdotum fuerat tunc denique princeps 
<sedvl. carm. pasch. 5.85> Et princeps scelerum; namque hoc residente cathedra 
<sedvl. carm. pasch. 5.86> Pestifera falsis agitatum testibus ardet 
<sedvl. carm. pasch. 5.87> Concilium, iam iamque uolant mendacia mille 
<sedvl. carm. pasch. 5.88> In Dominum, uanis hominum conflata fauillis, 
<sedvl. carm. pasch. 5.89> Et pereunt leuitate sui, uelut ignis oberrans 
<sedvl. carm. pasch. 5.90> Arentes stipulas, uires cui summa cremandi 
<sedvl. carm. pasch. 5.91> Materies infirma rapit, uictoque furore 
<sedvl. carm. pasch. 5.92> Labitur inualidae deformis gloria flammae. 
<sedvl. carm. pasch. 5.93> Postquam nulla dolis patuit uia, brachia tolli 
<sedvl. carm. pasch. 5.94> Armat in insontem saeuus furor. heu mihi quantis 
<sedvl. carm. pasch. 5.95> Impedior lacrimis rabidum memorare tumultum 
<sedvl. carm. pasch. 5.96> Sacrilegas mouisse manus! non denique passim 
<sedvl. carm. pasch. 5.97> Vel colaphis pulsare caput, uel caedere palmis, 
<sedvl. carm. pasch. 5.98> Aut spuere in faciem plebs execranda quieuit. 
<sedvl. carm. pasch. 5.99> Ille tamen patiens subiecto corpore totum 
<sedvl. carm. pasch. 5.100> Sustinuit nostraeque dedit sua membra saluti. 
<sedvl. carm. pasch. 5.101> Namque per hos colaphos caput est sanabile nostrum, 
<sedvl. carm. pasch. 5.102> Haec sputa(==SPU-TA) per Dominum nostram lauere figuram, 
<sedvl. carm. pasch. 5.103> His alapis nobis libertas maxima plausit. 
<sedvl. carm. pasch. 5.104> At senior, cui cuncta potens praedixerat auctor 
<sedvl. carm. pasch. 5.105> Quae uentura forent (quoniam transire nequiuit 
<sedvl. carm. pasch. 5.106> Infectum quod Christus ait), se prorsus adesse 
<sedvl. carm. pasch. 5.107> Ipsius ex sociis semel ac bis terque negauit. 
<sedvl. carm. pasch. 5.108> Et gallus cecinit; completa est sanctio Christi, 
<sedvl. carm. pasch. 5.109> Et sensus rediere Petri: memor ille malorum 
<sedvl. carm. pasch. 5.110> Immemoris damnauit opus, gemituque sequente 
<sedvl. carm. pasch. 5.111> Culpa fugit, cedunt lacrimis delicta profusis, 
<sedvl. carm. pasch. 5.112> Et dulcem ueniam, fletus, generastis, amari. 
<sedvl. carm. pasch. 5.113> Iamque dies aderat, nocturna maestior umbra, 
<sedvl. carm. pasch. 5.114> Flagitium uisura nouum, tenebrisque remotis 
<sedvl. carm. pasch. 5.115> Pandebat populis Iudaeae crimina gentis. 
<sedvl. carm. pasch. 5.116> Mox igitur Dominum Pilati ad moenia duci 
<sedvl. carm. pasch. 5.117> Nexibus astrictum Iudas ut uidit iniquus, 
<sedvl. carm. pasch. 5.118> Deriguit scelerisque sui commercia reddens 
<sedvl. carm. pasch. 5.119> Incassum, facti pretium, non facta reliquit. 
<sedvl. carm. pasch. 5.120> Quidnam etenim prodeest, illic trepidare timore, 
<sedvl. carm. pasch. 5.121> Nullus ubi timor est? aut quae confessio taetro 
<sedvl. carm. pasch. 5.122> Lucet in inferno, cum iam demersa securis 
<sedvl. carm. pasch. 5.123> Arboris infandae radicibus, exitialem 
<sedvl. carm. pasch. 5.124> Quae peperit fructum, feralia germina uertat 
<sedvl. carm. pasch. 5.125> Funditus et dignis pereant mala robora flammis? 
<sedvl. carm. pasch. 5.126> Continuoque trucis correptus mente furoris 
<sedvl. carm. pasch. 5.127> Se quoque morte petit, quamquam tunc sanior esset, 
<sedvl. carm. pasch. 5.128> Cum scelus ulcisci procurreret, ipsaque dirae 
<sedvl. carm. pasch. 5.129> Guttura uocis iter, cuncti quae uendere mundi 
<sedvl. carm. pasch. 5.130> Ausa redemptorem, nodatis faucibus angens 
<sedvl. carm. pasch. 5.131> Infelicem animam laqueo suspendit ab alto. 
<sedvl. carm. pasch. 5.132> Lenior ira quidem tanto pro crimine culpae, 
<sedvl. carm. pasch. 5.133> Cunctorum cui nulla foret par poena malorum. 
<sedvl. carm. pasch. 5.134> Exitus hic mortis tamen et sublime cadauer 
<sedvl. carm. pasch. 5.135> Ostendit populis, quanto de culmine lapsus 
<sedvl. carm. pasch. 5.136> Pridem discipulus qui nunc reus, alta relinquens 
<sedvl. carm. pasch. 5.137> Sidera tartareum discenderit usque profundum; 
<sedvl. carm. pasch. 5.138> Tunc uir apostolicus, nunc uilis apostata factus. 
<sedvl. carm. pasch. 5.139> At Dominus patiens cum praesidis ante tribunal 
<sedvl. carm. pasch. 5.140> Staret, ut ad iugulum ductus mitissimus agnus, 
<sedvl. carm. pasch. 5.141> Nil inimica cohors insontis sanguine dignum 
<sedvl. carm. pasch. 5.142> Repperiens, regem quod se rex dixerit esse 
<sedvl. carm. pasch. 5.143> Obicit et uerum mendax pro crimine ducit. 
<sedvl. carm. pasch. 5.144> Nec mirum si iura Dei gens perfida uitet 
<sedvl. carm. pasch. 5.145> Imperiumque neget, lucos quae semper amauit, 
<sedvl. carm. pasch. 5.146> Idola dilexit; simili nam more furentes 
<sedvl. carm. pasch. 5.147> Tunc coluere Baal, nunc elegere Barabban. 
<sedvl. carm. pasch. 5.148> Damnatoque pio conseruatoque proteruo 
<sedvl. carm. pasch. 5.149> Mutauit per utrumque uiam sententia iustam: 
<sedvl. carm. pasch. 5.150> Auctor mortis erat iussus qui sumere lucem, 
<sedvl. carm. pasch. 5.151> Auctor lucis erat iussus qui sumere mortem. 
<sedvl. carm. pasch. 5.152> Credite iam Christum, pro cunctis credite passum. 
<sedvl. carm. pasch. 5.153> Quid dubitatis adhuc? en sectus terga flagellis, 
<sedvl. carm. pasch. 5.154> Subditus obprobriis, poenas amplectitur omnes, 
<sedvl. carm. pasch. 5.155> Ne dignus sentire necem uel latro periret. 
<sedvl. carm. pasch. 5.156> Heu falx torua patrum, segitem caesura nepotum, 
<sedvl. carm. pasch. 5.157> Heu facinus, Pilate, tuum! quot gesseris uno 
<sedvl. carm. pasch. 5.158> Crimina iudicio, uigili si mente notares, 
<sedvl. carm. pasch. 5.159> Non solas lauisse manus, sed corpore toto 
<sedvl. carm. pasch. 5.160> Debueras sacrum ueniae sperare lauacrum. 
<sedvl. carm. pasch. 5.161> Corripis insontem, sistis sub praeside regem, 
<sedvl. carm. pasch. 5.162> Praeponis humana Deo; qua morte teneris, 
<sedvl. carm. pasch. 5.163> Quod Dominum numerosa cruci per uulnera figis? 
<sedvl. carm. pasch. 5.164> Cumque datus saeuis ad poenam Sanctus abiret 
<sedvl. carm. pasch. 5.165> Militibus, uilem rubri sub tegmine cocci 
<sedvl. carm. pasch. 5.166> Vestitur clamidem, species ut cuncta cruenta 
<sedvl. carm. pasch. 5.167> Mortis imago foret; spinis circumdedit amplum 
<sedvl. carm. pasch. 5.168> Nexa corona caput, quoniam spineta benignus 
<sedvl. carm. pasch. 5.169> Omnia nostrorum susceperat ille malorum; 
<sedvl. carm. pasch. 5.170> Implet arundo manum, sceptrum quia mobile terrae, 
<sedvl. carm. pasch. 5.171> Inualidum, fragile est, uacuum, leue, moxque alienos 
<sedvl. carm. pasch. 5.172> Deponens habitus, proprium suscepit amictum, 
<sedvl. carm. pasch. 5.173> Scilicet humanae positurus tegmina carnis 
<sedvl. carm. pasch. 5.174> Et sumpturus item, nil iam ut mutabile ferret 
<sedvl. carm. pasch. 5.175> Post mortem propria cum maiestate resurgens. 
<sedvl. carm. pasch. 5.176>[Humano ponens mortalem tegmine carnem.] 
<sedvl. carm. pasch. 5.177> Nec sine diuino constat moderamine gestum 
<sedvl. carm. pasch. 5.178> Quod uinum cum felle datum tristemque saporem 
<sedvl. carm. pasch. 5.179> Suscipiens tetigit labiis et ab ore remouit, 
<sedvl. carm. pasch. 5.180> Quippe necem paruo degustaturus amaram 
<sedvl. carm. pasch. 5.181> Tempore, quam reduci contemnere carne pararet. 
<sedvl. carm. pasch. 5.182> Protinus in patuli suspensus culmine ligni, 
<sedvl. carm. pasch. 5.183> Religione pia mutans discriminis iram, 
<sedvl. carm. pasch. 5.184> Pax crucis ipse fuit, uiolentaque robora membris 
<sedvl. carm. pasch. 5.185> Illustrans propriis poenam uestiuit honore, 
<sedvl. carm. pasch. 5.186> Suppliciumque dedit signum magis esse salutis, 
<sedvl. carm. pasch. 5.187> Ipsaque sanctificans in se tormenta beauit. 
<sedvl. carm. pasch. 5.188> Neue quis ignoret speciem crucis esse colendam, 
<sedvl. carm. pasch. 5.189> Quae Dominum portauit ouans, ratione potenti 
<sedvl. carm. pasch. 5.190> Quattuor inde plagas quadrati colligat orbis. 
<sedvl. carm. pasch. 5.191> Splendidus auctoris de uertice fulget Eous, 
<sedvl. carm. pasch. 5.192> Occiduo sacrae lambuntur sidere plantae, 
<sedvl. carm. pasch. 5.193> Arcton dextra tenet, medium laeua erigit axem, 
<sedvl. carm. pasch. 5.194> Cunctaque de membris uiuit natura creantis, 
<sedvl. carm. pasch. 5.195> Et cruce complexum Christus regit undique mundum. 
<sedvl. carm. pasch. 5.196> Scribitur et titulus: Hic est rex Iudaeorum, 
<sedvl. carm. pasch. 5.197> Quo nihil a deitate uacet; nam caelitus actum 
<sedvl. carm. pasch. 5.198> Hoc Hebraea refert, hoc Graeca Latinaque lingua; 
<sedvl. carm. pasch. 5.199> Hoc docet una fides unum ter dicere regem. 
<sedvl. carm. pasch. 5.200> Huius in exuuiis sors mittitur, ut sacra uestis 
<sedvl. carm. pasch. 5.201> Intemerata manens a Christo schisma uetaret. 
<sedvl. carm. pasch. 5.202> Quin etiam insonti latere ex utroque cruentos 
<sedvl. carm. pasch. 5.203> Constituere uiros, meritum licet omnibus unum 
<sedvl. carm. pasch. 5.204> Non faciat similis quamuis sententia; namque 
<sedvl. carm. pasch. 5.205> Inter carnifices sancto pendente latrones 
<sedvl. carm. pasch. 5.206> Par est poena trium, sed dispar causa duorum. 
<sedvl. carm. pasch. 5.207> Hi mundo sunt quippe rei pro crimine multo, 
<sedvl. carm. pasch. 5.208> Huic reus est mundus, saluatus sanguine iusto. 
<sedvl. carm. pasch. 5.209> Suppliciisque tamen rerum dominator in ipsis 
<sedvl. carm. pasch. 5.210> Iura potestatis non perdidit: aequus utrumque 
<sedvl. carm. pasch. 5.211> Iudex namque tuens hunc eligit, hunc reprobauit, 
<sedvl. carm. pasch. 5.212> Amborum merita praecelso examine pensans. 
<sedvl. carm. pasch. 5.213> Vnus enim, quem uita ferox nec morte reliquit, 
<sedvl. carm. pasch. 5.214> In Dominum scelerata mouens conuicia dictis 
<sedvl. carm. pasch. 5.215> Mordebat propriis et tamquam saetiger hircus 
<sedvl. carm. pasch. 5.216> Ore uenenoso uitem lacerabat amoenam: 
<sedvl. carm. pasch. 5.217> Alter adorato per uerba precantia Christo 
<sedvl. carm. pasch. 5.218> Saucia deiectus nectebat lumina, tantum 
<sedvl. carm. pasch. 5.219> Lumina, nam geminas arcebant uulnera palmas. 
<sedvl. carm. pasch. 5.220> Quem Dominus ceu pastor ouem deserta per arua 
<sedvl. carm. pasch. 5.221> Colligit errantem secumque abducere gaudet 
<sedvl. carm. pasch. 5.222> In campos, paradise, tuos, ubi flore perenni 
<sedvl. carm. pasch. 5.223> Gramineus blanditur ager, nemorumque uoluptas 
<sedvl. carm. pasch. 5.224> Irriguis nutritur aquis, interque benigne 
<sedvl. carm. pasch. 5.225> Conspicuos pomis non decipientibus hortos 
<sedvl. carm. pasch. 5.226> Ingemit antiquum serpens habitare colonum. 
<sedvl. carm. pasch. 5.227> Ambo igitur uarium diuerso calle latrones 
<sedvl. carm. pasch. 5.228> Aggressi facinus uiolentum grande patrarunt. 
<sedvl. carm. pasch. 5.229> Infernas adit ille fores, adit iste supernas; 
<sedvl. carm. pasch. 5.230> Ille profunda sequens penetrauit claustra gehennae, 
<sedvl. carm. pasch. 5.231> Abstulit iste suis caelorum regna rapinis. 
<sedvl. carm. pasch. 5.232> Interea horrendae subito uenere tenebrae 
<sedvl. carm. pasch. 5.233> Et totum tenuere polum maestisque nigrantem 
<sedvl. carm. pasch. 5.234> Exequiis texere diem; sol nube coruscos 
<sedvl. carm. pasch. 5.235> Abscondens radios, taetro uelatus amictu, 
<sedvl. carm. pasch. 5.236> Delituit tristemque infecit luctibus orbem. 
<sedvl. carm. pasch. 5.237> Hunc elementa sibi meruerunt cernere uultum, 
<sedvl. carm. pasch. 5.238> Auxiliis orbata patris, laetata per ortum, 
<sedvl. carm. pasch. 5.239> Maesta per occasum. nam lux ut tempore fulsit 
<sedvl. carm. pasch. 5.240> Nascentis Domini, sic hoc moriente recessit, 
<sedvl. carm. pasch. 5.241> Non absens mansura diu, sed mystica signans 
<sedvl. carm. pasch. 5.242> Per spatium secreta suum; quippe ut tribus horis 
<sedvl. carm. pasch. 5.243> Caeca tenebrosi latuerunt sidera caeli, 
<sedvl. carm. pasch. 5.244> Sic Dominus clausi triduo tulit antra sepulchri. 
<sedvl. carm. pasch. 5.245> Nec tellus sine clade fuit, quae talia cernens 
<sedvl. carm. pasch. 5.246> Funditus intremuit, dubioque in fine supremum 
<sedvl. carm. pasch. 5.247> Expauit natura modum, ne cogeret omnem 
<sedvl. carm. pasch. 5.248> Summus apex inferna petens succumbere molem, 
<sedvl. carm. pasch. 5.249> Auctoremque sequens per tartara mundus abiret. 
<sedvl. carm. pasch. 5.250> Sed pietas immensa uagas properabat ad umbras, 
<sedvl. carm. pasch. 5.251> Perdita restituens, non consistentia perdens. 
<sedvl. carm. pasch. 5.252> Nulla tamen tanti metuerunt signa pericli 
<sedvl. carm. pasch. 5.253> Qui Dominum fixere cruci, quin insuper haustum 
<sedvl. carm. pasch. 5.254> Cum peteret sitiens, unus de plebe nefanda 
<sedvl. carm. pasch. 5.255> Peniculo infusum calamo porrexit acetum. 
<sedvl. carm. pasch. 5.256> Manzeribus populis in deteriora uolutis 
<sedvl. carm. pasch. 5.257> Conueniens liquor ille fuit; nam dulcia uina 
<sedvl. carm. pasch. 5.258> Sicut in horrendum cum conuertuntur acetum, 
<sedvl. carm. pasch. 5.259> A mensis proiecta iacent: ita tempore prisco 
<sedvl. carm. pasch. 5.260> Gens accepta Deo, nunc est odiosa propago. 
<sedvl. carm. pasch. 5.261> Ergo ubi cuncta boni completa est passio Christi, 
<sedvl. carm. pasch. 5.262> Ipse animam proprio dimisit corpore sanctam, 
<sedvl. carm. pasch. 5.263> Ipse iterum sumpturus eam, quia mortuus idem, 
<sedvl. carm. pasch. 5.264> Idem uiuus erat membris obeuntibus in se, 
<sedvl. carm. pasch. 5.265> Non obeunte Deo, cuius uirtute retrorsum 
<sedvl. carm. pasch. 5.266> Infernae patuere uiae, ruptaeque fatiscunt 
<sedvl. carm. pasch. 5.267> Diuisa compage petrae, rediuiua iacentum 
<sedvl. carm. pasch. 5.268> Corpora sanctorum fractis abiere sepulchris, 
<sedvl. carm. pasch. 5.269> In cineres animata suos; subitoque fragore 
<sedvl. carm. pasch. 5.270> Illud ouans templum, maioris culmina templi 
<sedvl. carm. pasch. 5.271> Procubuisse uidens, ritu plangentis alumni 
<sedvl. carm. pasch. 5.272> Saucia discisso nudauit pectora uelo, 
<sedvl. carm. pasch. 5.273> Interiora sui populis arcana futuris 
<sedvl. carm. pasch. 5.274> Iam reseranda docens, quia lex uelamine Moyse(==MO.YSE)
<sedvl. carm. pasch. 5.275> Tecta diu Christo uobis ueniente patescit. 
<sedvl. carm. pasch. 5.276> Dic ubi nunc tristis uictoria, die(==DI+E) ubi nunc sit 
<sedvl. carm. pasch. 5.277> Mors stimulus horrenda tuus, quae semper opimis 
<sedvl. carm. pasch. 5.278> Insaturata malis cunctas inuadere gentes 
<sedvl. carm. pasch. 5.279> Poenali dicione soles? en pessima, non tu 
<sedvl. carm. pasch. 5.280> Peruenis ad Christum, sed Christus peruenit ad te, 
<sedvl. carm. pasch. 5.281> Cui licuit sine morte mori quique omnia gignens, 
<sedvl. carm. pasch. 5.282> Omnia constituens te non formauit ut esses: 
<sedvl. carm. pasch. 5.283> Semine uipereo culpa genetrice crearis 
<sedvl. carm. pasch. 5.284> Et uenia regnante peris. iam spiritus artus 
<sedvl. carm. pasch. 5.285> Liquerat ad tempus, patulo iam frigida ligno 
<sedvl. carm. pasch. 5.286> Viscera pendebant, et adhuc furor arma ministrat: 
<sedvl. carm. pasch. 5.287> Cuspide perfossum uiolat latus, eque patenti 
<sedvl. carm. pasch. 5.288> Vulnere purpureus cruor et simul unda cucurrit. 
<sedvl. carm. pasch. 5.289> Haec sunt quippe sacrae pro religionis honore: 
<sedvl. carm. pasch. 5.290> Corpus sanguis aqua tria uitae munera nostrae. 
<sedvl. carm. pasch. 5.291> Fonte renascentes, membris et sanguine Christi 
<sedvl. carm. pasch. 5.292> Vescimur atque ideo templum deitatis habemur, 
<sedvl. carm. pasch. 5.293> Quod seruare Deus nos annuat immaculatum, 
<sedvl. carm. pasch. 5.294> Et faciat tenues tanto mansore capaces. 
<sedvl. carm. pasch. 5.295> Ergo ubi depositi thesaurum corporis amplum 
<sedvl. carm. pasch. 5.296> Nobilis accepit Domino locus ille iacente, 
<sedvl. carm. pasch. 5.297> Nobilior surgente tamen, generatio fallax 
<sedvl. carm. pasch. 5.298> Augebat sub corde nefas, quod nocte silenti 
<sedvl. carm. pasch. 5.299> Discipuli Christum raperent et abisse referrent 
<sedvl. carm. pasch. 5.300> Ter redeunte die, sicut praedixerat ipse. 
<sedvl. carm. pasch. 5.301> Quo stimulante metu uigilum munimina poscunt 
<sedvl. carm. pasch. 5.302> Plura dari saeuaque locum obsidione teneri. 
<sedvl. carm. pasch. 5.303> Si nondum post uincla crucis, post uulnera ferri, 
<sedvl. carm. pasch. 5.304> Post obitum mortis numerosa caede cruentum, 
<sedvl. carm. pasch. 5.305> Carnifices, implestis opus nec creditis illum, 
<sedvl. carm. pasch. 5.306> Qui totiens imis animas produxit ab umbris, 
<sedvl. carm. pasch. 5.307> Posse suam reuocare magis: peioribus aptos 
<sedvl. carm. pasch. 5.308> Consiliis armate dolos, signate sepulchrum, 
<sedvl. carm. pasch. 5.309> Ponite custodes, monumento aduoluite saxum. 
<sedvl. carm. pasch. 5.310> Quis poterit seruare Deum, cui cardine rerum 
<sedvl. carm. pasch. 5.311> Cuncta patent? undis habitat, per tartara regnat, 
<sedvl. carm. pasch. 5.312> Et caeli de nube tonat. quid, saeue tumultus, 
<sedvl. carm. pasch. 5.313> Excubiis deperdis opus? quid niteris illam 
<sedvl. carm. pasch. 5.314> Explorare fidem, cui non uis credulus esse? 
<sedvl. carm. pasch. 5.315> Coeperat interea post tristia sabbata felix 
<sedvl. carm. pasch. 5.316> Irradiare dies, culmen qui nominis alti 
<sedvl. carm. pasch. 5.317> A Domino dominante trahit primusque uidere 
<sedvl. carm. pasch. 5.318> Promeruit nasci mundum atque resurgere Christum. 
<sedvl. carm. pasch. 5.319> Septima nam Genesis cum dicit sabbata, claret 
<sedvl. carm. pasch. 5.320> Hunc orbis caput esse diem, quem gloria regis 
<sedvl. carm. pasch. 5.321> Nunc etiam proprii donans fulgore tropaei 
<sedvl. carm. pasch. 5.322> Primatum retinere dedit. hoc luminis ortu 
<sedvl. carm. pasch. 5.323> Virgo parens aliaeque simul cum munere matres 
<sedvl. carm. pasch. 5.324> Messis aromaticae notum uenere gementes 
<sedvl. carm. pasch. 5.325> Ad tumulum uacuumque uident iam corpore factum, 
<sedvl. carm. pasch. 5.326> Sed plenum uirtute locum. nam missus ab astris 
<sedvl. carm. pasch. 5.327> Angelus amoti residebat uertice saxi, 
<sedvl. carm. pasch. 5.328> Flammeus aspectu, niueo praeclarus amictu. 
<sedvl. carm. pasch. 5.329> Qui gemina specie terrorem et gaudia portans 
<sedvl. carm. pasch. 5.330> Cunctaque dispensans, custodibus igne minaci 
<sedvl. carm. pasch. 5.331> Venerat in forma, Christum quaerentibus alba. 
<sedvl. carm. pasch. 5.332> Illae igitur Dominum calcata uiuere morte 
<sedvl. carm. pasch. 5.333> Angelica didicere fide. perterritus autem 
<sedvl. carm. pasch. 5.334> Miles in ancipiti retinet discrimine uitam, 
<sedvl. carm. pasch. 5.335> Deserta statione fugax testisque timoris 
<sedvl. carm. pasch. 5.336> Vera refert gratis; postquam data munera, fallit 
<sedvl. carm. pasch. 5.337> Discipulumque globum placidi sub tempore somni 
<sedvl. carm. pasch. 5.338> Clam sibi nocturna Christum abstraxisse rapina 
<sedvl. carm. pasch. 5.339> Compositus simulator ait. fare, improbe custos, 
<sedvl. carm. pasch. 5.340> Responde, scelerata cohors, si Christus, ut audes 
<sedvl. carm. pasch. 5.341> Dicere, concluso furtim productus ab antro 
<sedvl. carm. pasch. 5.342> Sopitos latuit, cuius iacet intus amictus? 
<sedvl. carm. pasch. 5.343> Cuius ad exuuias sedet angelus? anne beati 
<sedvl. carm. pasch. 5.344> Corporis ablator uelocius esse putauit 
<sedvl. carm. pasch. 5.345> Soluere contectum quam deuectare ligatum? 
<sedvl. carm. pasch. 5.346> Cum mora sit furtis contraria, cautius ergo 
<sedvl. carm. pasch. 5.347> Cum Domino potuere magis sua lintea tolli. 
<sedvl. carm. pasch. 5.348> Mentita est uox uana tibi. tamen ista figuram 
<sedvl. carm. pasch. 5.349> Res habet egregiam: Iudaeis constat ademptum 
<sedvl. carm. pasch. 5.350> Quem nos deuoto portamus pectore Christum. 
<sedvl. carm. pasch. 5.351> Plange sacerdotes perituros, plange ministros 
<sedvl. carm. pasch. 5.352> Et populum, Iudaea, tuum pro talibus ausis. 
<sedvl. carm. pasch. 5.353> Non tuba, non unctus, non iam tua uictima grata est. 
<sedvl. carm. pasch. 5.354> Quaenam bella tibi clanget tuba, rege perempto? 
<sedvl. carm. pasch. 5.355> Qui tuus unctus erit, quae uerum amiseris unctum? 
<sedvl. carm. pasch. 5.356> Victima quas dabitur, cum uictima pastor habetur? 
<sedvl. carm. pasch. 5.357> Discedat synagoga suo fuscata colore, 
<sedvl. carm. pasch. 5.358> Ecclesiam Christus pulchro sibi iunxit amore. 
<sedvl. carm. pasch. 5.359> Haec est conspicuo radians in honore Mariae, 
<sedvl. carm. pasch. 5.360> Quae cum clarifico semper sit nomine mater, 
<sedvl. carm. pasch. 5.361> Semper uirgo manet; huius se uisibus astans 
<sedvl. carm. pasch. 5.362> Luce palam Dominus prius obtulit, ut bona mater 
<sedvl. carm. pasch. 5.363> Grandia diuulgans miracula, quae fuit olim 
<sedvl. carm. pasch. 5.364> Aduenientis iter, haec sit redeuntis et index. 
<sedvl. carm. pasch. 5.365> Mox aliis conuiua potens in fragmine panis 
<sedvl. carm. pasch. 5.366> Agnitus enituit, quia uerus panis apertis 
<sedvl. carm. pasch. 5.367> Semper adest oculis, fidei quos gratia claros 
<sedvl. carm. pasch. 5.368> Efficit, ut Dominum uiuentem cernere possint. 
<sedvl. carm. pasch. 5.369> Saepe dehinc proprios diuersi temporis horis 
<sedvl. carm. pasch. 5.370> Discipulos manifestus adit uescentibus illis 
<sedvl. carm. pasch. 5.371> Extemplo nunc ora ferens, nunc piscis obusti 
<sedvl. carm. pasch. 5.372> Atque faui mandens epulas, quo rite doceret 
<sedvl. carm. pasch. 5.373> Corporeas res esse dapes seseque uideri 
<sedvl. carm. pasch. 5.374> In membris, quibus ante fuit. formidine rursus 
<sedvl. carm. pasch. 5.375> Plebis apostaticae, Dominum quae caeca negasset, 
<sedvl. carm. pasch. 5.376> Cum foribus clausis resideret turba fidelis, 
<sedvl. carm. pasch. 5.377> Pace salutantis sese intulit atque foratas 
<sedvl. carm. pasch. 5.378> Expediens palmas nudat latus. ast ibi Thomas, 
<sedvl. carm. pasch. 5.379> Cui Didymo cognomen erat, cum fratribus una 
<sedvl. carm. pasch. 5.380> Non fuerat dubiamque fidem sub corde gerebat, 
<sedvl. carm. pasch. 5.381> Donec rursus eo pariter residente ueniret 
<sedvl. carm. pasch. 5.382> Qui numquam subtractus erat. Tunc limine clauso 
<sedvl. carm. pasch. 5.383> Constitit in medio, non indignatus apertum 
<sedvl. carm. pasch. 5.384> Discipulo monstrare latus tactuque probari 
<sedvl. carm. pasch. 5.385> Vulneris et mentem patienter ferre labantis: 
<sedvl. carm. pasch. 5.386> Agnitus hinc potius, quod sit dubitantis amicus. 
<sedvl. carm. pasch. 5.387> Quisquis enim artifices caeca sub imagine fraudes 
<sedvl. carm. pasch. 5.388> Instruit et uanas cupit exercere figuras, 
<sedvl. carm. pasch. 5.389> Non uult agnosci, non uult sua facta requiri, 
<sedvl. carm. pasch. 5.390> Vt lateat sub nube doli, nebulaque recludens 
<sedvl. carm. pasch. 5.391> Omnia sollicitos odit simulator amicos. 
<sedvl. carm. pasch. 5.392> Gnarus item Dominus Petro piscante per aequor 
<sedvl. carm. pasch. 5.393> Cum sociis captum esse nihil dimittere lina 
<sedvl. carm. pasch. 5.394> In dextras hortatur aquas. mox gurgite clauso 
<sedvl. carm. pasch. 5.395> Pendula fluctiuagam traxerunt retia praedam, 
<sedvl. carm. pasch. 5.396> Per typicam noscenda uiam: nam retia dignis 
<sedvl. carm. pasch. 5.397> Lucida sunt praecepta Dei, quibus omnis in illa 
<sedvl. carm. pasch. 5.398> Dextra parte manens concluditur ac simul ulnis 
<sedvl. carm. pasch. 5.399> Fertur apostolicis Domini ad uestigia Christi. 
<sedvl. carm. pasch. 5.400> Nec piscis prunaeque uacant et panis in uno 
<sedvl. carm. pasch. 5.401> Discipulis inuenta loco. quisnam ambigat unam 
<sedvl. carm. pasch. 5.402> His rebus constare fidem, quippe est aqua piscis, 
<sedvl. carm. pasch. 5.403> Christus adest panis, sanctusque(==SANCTUSQVE+) Spiritus ignis. 
<sedvl. carm. pasch. 5.404> Hinc etenim abluimur, hoc pascimur, inde sacramur. 
<sedvl. carm. pasch. 5.405> Tunc epulis praeceptor eos inuitat edendis 
<sedvl. carm. pasch. 5.406> Alloquiis de more piis, mensamque petentes 
<sedvl. carm. pasch. 5.407> Vnanimes nota Domini bonitate fruuntur 
<sedvl. carm. pasch. 5.408> Et Christum sensere suum. modicoque paratu 
<sedvl. carm. pasch. 5.409> Postquam uicta fames et surrexere relictis 
<sedvl. carm. pasch. 5.410> Rite toris, an corde Petrus se diligat alto, 
<sedvl. carm. pasch. 5.411> Explorat Dominus; Petrus annuit. ergo nitentes 
<sedvl. carm. pasch. 5.412> Pastor amans augere greges operario in omni 
<sedvl. carm. pasch. 5.413> Parte bono commendat oues, commendat et agnos. 
<sedvl. carm. pasch. 5.414> Haec terno sermone monens, ut terna negantis 
<sedvl. carm. pasch. 5.415> Culpa recens parili numero purgata maneret. 
<sedvl. carm. pasch. 5.416> Inde sequenda docens, Pacem omnes, inquit, habete, 
<sedvl. carm. pasch. 5.417> Pacem ferte meam, pacem portate quietam, 
<sedvl. carm. pasch. 5.418> Pacem per populos monitis dispergite sanctis 
<sedvl. carm. pasch. 5.419> Et mundum uacuate malis: gentesque uocari 
<sedvl. carm. pasch. 5.420> Finibus e cunctis, latus qua tenditur orbis, 
<sedvl. carm. pasch. 5.421> Iussis mando meis omnesque in fonte lauari. 
<sedvl. carm. pasch. 5.422> Haec ubi dicta pio Dominus sermone peregit, 
<sedvl. carm. pasch. 5.423> Bethaniae mox arua petit: coramque beatis 
<sedvl. carm. pasch. 5.424> Qui tantum meruere uiris spectare triumphum, 
<sedvl. carm. pasch. 5.425> Aetherias euectus abit sublimis in oras. 
<sedvl. carm. pasch. 5.426> Et dextra sedet ipse Patris totumque gubernat 
<sedvl. carm. pasch. 5.427> Iure suo, qui cuncta tenens excelsa uel ima, 
<sedvl. carm. pasch. 5.428> Tartara post caelum penetrat, post tartara caelum. 
<sedvl. carm. pasch. 5.429> Illi autem laetis cernentes uultibus altas 
<sedvl. carm. pasch. 5.430> Ire super nubes Dominum tractusque coruscos 
<sedvl. carm. pasch. 5.431> Vestigiis calcare suis ueneranter adorant 
<sedvl. carm. pasch. 5.432> Sidereasque uias alacri sub corde reportant, 
<sedvl. carm. pasch. 5.433> Quas cunctos doceant: testes nam iure fideles 
<sedvl. carm. pasch. 5.434> Diuinae uirtutis erant, qui plura uidentes 
<sedvl. carm. pasch. 5.435> Innumerabilium scripserunt pauca bonorum. 
<sedvl. carm. pasch. 5.436> Nam si cuncta sacris uoluissent(==VOLUISSENT) tradere chartis 
<sedvl. carm. pasch. 5.437> Facta redemptoris, nec totus cingere mundus 
<sedvl. carm. pasch. 5.438> Sufficeret densos per tanta uolumina libros. 
