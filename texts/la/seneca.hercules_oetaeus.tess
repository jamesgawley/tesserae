<sen. herc. o. .1> Sator deorum, cuius excussum manu
<sen. herc. o. .2> Vtraeque Phoebi sentiunt fulmen domus,
<sen. herc. o. .3> Secure regna: protuli pacem tibi,
<sen. herc. o. .4> Quacumque Nereus porrigi terras uetat.
<sen. herc. o. .5_5> Non est tonandum; perfidi reges iacent,
<sen. herc. o. .6> Saeui tyranni. fregimus quidquid fuit
<sen. herc. o. .7> Tibi fulminandum. sed mihi caelum, parens,
<sen. herc. o. .8> Adhuc negatur? parui certe Ioue
<sen. herc. o. .9> Vbique dignus teque testata est meum
<sen. herc. o. .10_10> Patrem nouerca. quid tamen nectis moras?
<sen. herc. o. .11> Numquid timemur? numquid impositum sibi
<sen. herc. o. .12> Non poterit Atlas ferre cum caelo Herculem?
<sen. herc. o. .13> Quid astra, genitor, quid negas? mors me tibi
<sen. herc. o. .14> Certe remisit, omne concessit malum
<sen. herc. o. .15_15> Quod terra genuit, pontus aer inferi:
<sen. herc. o. .16> Nullus per urbes errat Argolicas leo,
<sen. herc. o. .17> Stymphalis icta est, Maenali nulla est fera;
<sen. herc. o. .18> Sparsit peremptus aureum serpens nemus
<sen. herc. o. .19> Et hydra uires posuit et notos Hebro
<sen. herc. o. .20_20> Cruore pingues hospitum fregi greges
<sen. herc. o. .21> Hostique traxi spolia Thermodontiae.
<sen. herc. o. .22> Vici regentem fata nec tantum redi,
<sen. herc. o. .23> Sed trepidus atrum Cerberum uidit dies
<sen. herc. o. .24> Et ille solem. nullus Antaeus Libys
<sen. herc. o. .25_25> Animam resumit, cecidit ante aras suas
<sen. herc. o. .26> Busiris, una Geryon sparsus manu
<sen. herc. o. .27> Taurusque populis horridus centum pauor.
<sen. herc. o. .28> Quodcumque tellus genuit infesta occidit
<sen. herc. o. .29> Meaque fusum est dextera: iratis deis
<sen. herc. o. .30_30> Non licuit esse. si negat mundus feras,
<sen. herc. o. .31> Animum nouerca, redde nunc nato patrem
<sen. herc. o. .32> Vel astra forti. nec peto ut monstres iter;
<sen. herc. o. .33> Permitte tantum, genitor: inueniam uiam.
<sen. herc. o. .34> Vel si times ne terra concipiat feras,
<sen. herc. o. .35_35> Properet malum quodcumque, dum terra Herculem
<sen. herc. o. .36> Habet uidetque: nam quis inuadet mala
<sen. herc. o. .37> Aut quis per urbes rursus Argolicas erit
<sen. herc. o. .38> Iunonis odio dignus? in tutum meas
<sen. herc. o. .39> Laudes redegi, nulla me tellus silet:
<sen. herc. o. .40_40> Me sensit ursae frigidum Scythicae genus
<sen. herc. o. .41> Indusque Phoebo subditus, cancro Libys;
<sen. herc. o. .42> Te, clare Titan, testor: occurri tibi
<sen. herc. o. .43> Quacumque fulges, nec meos lux prosequi
<sen. herc. o. .44> Potuit triumphos, solis excessi uices
<sen. herc. o. .45_45> Intraque nostras substitit metas dies.
<sen. herc. o. .46> Natura cessit, terra defecit gradum:
<sen. herc. o. .47> Lassata prior est. nox et extremum chaos
<sen. herc. o. .48> In me incucurrit: inde ad hunc orbem redi,
<sen. herc. o. .49> Nemo unde retro est. tulimus Oceani minas,
<sen. herc. o. .50_50> Nec ulla ualuit quatere tempestas ratem
<sen. herc. o. .51> Quamcumque pressi - pars quota est Perseus mei?
<sen. herc. o. .52> Iam uacuus aether non potest odio tuae
<sen. herc. o. .53> Sufficere nuptae quasque deuincam feras
<sen. herc. o. .54> Tellus timet concipere nec monstra inuenit.
<sen. herc. o. .55_55> Ferae negantur: Hercules monstri loco
<sen. herc. o. .56> Iam coepit esse; quanta non fregi mala,
<sen. herc. o. .57> Quot scelera nudus? quidquid immane obstitit,
<sen. herc. o. .58> Solae manus strauere; nec iuuenis feras
<sen. herc. o. .59> Timui nec infans. quidquid est iussum leue est,
<sen. herc. o. .60_60> Nec ulla nobis segnis illuxit dies.
<sen. herc. o. .61> O quanta fudi monstra quae nullus mihi
<sen. herc. o. .62> Rex imperauit! institit uirtus mihi
<sen. herc. o. .63> Iunone peior. Sed quid inpauidum genus
<sen. herc. o. .64> Fecisse prodest? non habent pacem dei:
<sen. herc. o. .65_65> Purgata tellus omnis in caelo uidet
<sen. herc. o. .66> Quodcumque timuit: transtulit Iuno feras.
<sen. herc. o. .67> Ambit peremptus cancer ardentem plagam
<sen. herc. o. .68> Libyaeque sidus fertur et messes alit;
<sen. herc. o. .69> Annum fugacem tradit Astraeae leo,
<sen. herc. o. .70_70> At ille, iactans feruidam collo iubam,
<sen. herc. o. .71> Austrum madentem siccat et nimbos rapit.
<sen. herc. o. .72> Inuasit omnis ecce iam caelum fera
<sen. herc. o. .73> Meque antecessit: uictor e terris meos
<sen. herc. o. .74> Specto labores, astra portentis prius
<sen. herc. o. .75_75> Ferisque Iuno tribuit, ut caelum mihi
<sen. herc. o. .76> Faceret timendum - sparserit mundum licet
<sen. herc. o. .77> Caelumque terris peius ac peius Styge
<sen. herc. o. .78> Irata faciat, dabitur Alcidae locus.
<sen. herc. o. .79> Si post feras, post bella, post Stygium canem
<sen. herc. o. .80_80> Hauddum astra merui, Siculus Hesperium latus
<sen. herc. o. .81> Tangat Pelorus, una iam tellus erit:
<sen. herc. o. .82> Illinc fugabo maria; si iungi iubes,
<sen. herc. o. .83> Committat undas Isthmos, et iuncto salo
<sen. herc. o. .84> Noua ferantur Atticae puppes uia.
<sen. herc. o. .85_85> Mutetur orbis, uallibus currat nouis
<sen. herc. o. .86> Hister nouasque Tanais accipiat uias.
<sen. herc. o. .87> Da, da tuendos, Iuppiter, saltem deos:
<sen. herc. o. .88> Illa licebit fulmen a parte auferas,
<sen. herc. o. .89> Ego quam tuebor. siue glacialem polum,
<sen. herc. o. .90_90> Seu me tueri feruidam partem iubes,
<sen. herc. o. .91> Hac esse superos parte securos puta.
<sen. herc. o. .92> Cirrhaea Paean templa et aetheriam domum
<sen. herc. o. .93> Serpente caeso meruit - o quotiens iacet
<sen. herc. o. .94> Python in hydra! Bacchus et Perseus deis
<sen. herc. o. .95_95> Iam se intulere - sed quota est mundi plaga
<sen. herc. o. .96> Oriens subactus aut quota est Gorgon fera?
<sen. herc. o. .97> Quis astra natus laudibus meruit suis
<sen. herc. o. .98> Ex te et nouerca? quem tuli mundum peto.
<sen. herc. o. .99> Sed tu, comes laboris Herculei, Licha,
<sen. herc. o. .100_100> Perfer triumphos, Euryti uictos lares
<sen. herc. o. .101> Stratumque regnum. uos pecus rapite ocius
<sen. herc. o. .102> Qua templa tollens ora Cenaei Iouis
<sen. herc. o. .103> Aestu timendum spectat Euboicum mare.
<sen. herc. o. .104> Par ille est superis cui pariter dies
<sen. herc. o. .105_105> Et fortuna fuit; mortis habet uices
<sen. herc. o. .106> Lente cum trahitur uita gementibus.
<sen. herc. o. .107> Quisquis sub pedibus fata rapacia
<sen. herc. o. .108> Et puppem posuit fluminis ultimi,
<sen. herc. o. .109> Non captiua dabit bracchia uinculis
<sen. herc. o. .110_110> Nec pompae ueniet nobile ferculum:
<sen. herc. o. .111> Numquam est ille miser cui facile est mori.
<sen. herc. o. .112> Illum si medio decipiat ratis
<sen. herc. o. .113> Ponto, cum Borean expulit Africus
<sen. herc. o. .114> Aut Eurus Zephyrum, cum mare diuidunt,
<sen. herc. o. .115_115> Non puppis lacerae fragmina conligit,
<sen. herc. o. .116> Vt litus medio speret in aequore:
<sen. herc. o. .117> Vitam qui poterit reddere protinus,
<sen. herc. o. .118> Solus non poterit naufragium pati.
<sen. herc. o. .119> Nos turpis macies et lacrimae tenent
<sen. herc. o. .120_120> Et crinis patrio puluere sordidus.
<sen. herc. o. .121> Nos non flamma rapax, non fragor obruit:
<sen. herc. o. .122> Felices sequeris, mors, miseros fugis.
<sen. herc. o. .123> Stamus, sed patriae messibus heu locus
<sen. herc. o. .124> Et siluis dabitur, lapsaque sordidae
<sen. herc. o. .125_125> Fient templa casae; iam gelidus Dolops
<sen. herc. o. .126> Hac ducet pecudes qua tepet obrutus
<sen. herc. o. .127> Stratae qui superest Oechaliae cinis.
<sen. herc. o. .128> Illo Thessalicus pastor in oppido
<sen. herc. o. .129> Indocta referens carmina fistula
<sen. herc. o. .130_130> Cantu nostra canet tempora flebili;
<sen. herc. o. .131> Et dum pauca deus saecula contrahet,
<sen. herc. o. .132> Quaeretur patriae quis fuerit locus.
<sen. herc. o. .133> Felix incolui non steriles focos
<sen. herc. o. .134> Nec ieiuna soli iugera Thessali:
<sen. herc. o. .135_135> Ad Trachina uocor, saxa rigentia
<sen. herc. o. .136> Et dumeta iugis horrida torridis,
<sen. herc. o. .137> Vix gratum pecori montiuago nemus.
<sen. herc. o. .138> At si quas melior sors famulas uocat,
<sen. herc. o. .139> Illas aut uolucer transferet Inachus
<sen. herc. o. .140_140> Aut Dircaea colent moenia, qua fluit
<sen. herc. o. .141> Ismenos tenui flumine languidus -
<sen. herc. o. .142> Hic mater tumidi nupserat Herculis?
<sen. herc. o. .147_147> Falsa est de geminis fabula noctibus,
<sen. herc. o. .148> Aether cum tenuit sidera longius
<sen. herc. o. .149> Commisitque uices Lucifer Hespero
<sen. herc. o. .150_150> Et Solem uetuit Delia tardior:
<sen. herc. o. .143_143> Quae cautes Scythiae, quis genuit lapis?
<sen. herc. o. .144> Num Titana ferum te Rhodope tulit,
<sen. herc. o. .145_145> Te praeruptus Athos, te fera Caspia,
<sen. herc. o. .146> Quae uirgata tibi praebuit ubera?
<sen. herc. o. .151_151> Nullis uulneribus peruia membra sunt:
<sen. herc. o. .152> Ferrum sentit hebes, lentior est chalybs;
<sen. herc. o. .153> In nudo gladius corpore frangitur
<sen. herc. o. .154> Et saxum resilit, fataque neglegit
<sen. herc. o. .155_155> Et mortem indomito pectore prouocat.
<sen. herc. o. .156> Non illum poterant figere cuspides,
<sen. herc. o. .157> Non arcus Scythica tensus harundine,
<sen. herc. o. .158> Non quae tela gerit Sarmata frigidus
<sen. herc. o. .159> Aut qui soliferae suppositus plagae
<sen. herc. o. .160_160> Vicino Nabatae uulnera derigit
<sen. herc. o. .161> Parthus Gnosiacis certior ictibus.
<sen. herc. o. .162> Muros Oechaliae corpore propulit;
<sen. herc. o. .163> Nil obstare ualet; uincere quod parat
<sen. herc. o. .164> Iam uictum est - quota pars uulnere concidit?
<sen. herc. o. .165_165> Pro fato potuit uultus iniquior
<sen. herc. o. .166> Et uidisse sat est Herculeas minas.
<sen. herc. o. .167> Quis uastus Briareus, quis tumidus Gyges,
<sen. herc. o. .168> Supra Thessalicum cum stetit aggerem
<sen. herc. o. .169> Caeloque insereret uipereas manus,
<sen. herc. o. .170_170> Hoc uultu riguit? commoda cladibus
<sen. herc. o. .171> Magnis magna patent, nil superest mali:
<sen. herc. o. .172> Iratum miserae uidimus Herculem.
<sen. herc. o. .173> At ego infelix non templa suis
<sen. herc. o. .174> Conlapsa deis sparsosue focos,
<sen. herc. o. .175_175> Natis mixtos arsisse patres
<sen. herc. o. .176> Hominique deos, templa sepulcris:
<sen. herc. o. .177> Nullum querimur commune malum.
<sen. herc. o. .178> Alio nostras fortuna uocat
<sen. herc. o. .179> Lacrimas, alias flere ruinas
<sen. herc. o. .180_180> Mea fata iubent.
<sen. herc. o. .181> Quae prima querar? quae summa gemam?
<sen. herc. o. .182> Pariter cunctas deflere iuuat,
<sen. herc. o. .183> Nec plura dedit pectora Tellus,
<sen. herc. o. .184> Vt digna sonent uerbera fatis.
<sen. herc. o. .185_185> Me uel Sipylum flebile saxum
<sen. herc. o. .185bis_185bis> Fingite, superi,
<sen. herc. o. .186> Vel in Eridani ponite ripis,
<sen. herc. o. .187> Vbi maesta sonat Phaethontiadum
<sen. herc. o. .188> Silua sororum;
<sen. herc. o. .189> Me uel Siculis addite saxis,
<sen. herc. o. .190_190> Vbi fata gemam Thessala Siren,
<sen. herc. o. .191> Vel in Edonas tollite siluas,
<sen. herc. o. .192> Qualis natum Daulias ales
<sen. herc. o. .193> Solet Ismaria flere sub umbra:
<sen. herc. o. .194> Formam lacrimis aptate meis
<sen. herc. o. .195_195> Resonetque malis aspera Trachin.
<sen. herc. o. .196> Cypria lacrimas Myrrha tuetur,
<sen. herc. o. .197> Raptum coniunx Ceyca gemit,
<sen. herc. o. .198> Sibi Tantalis est facta superstes;
<sen. herc. o. .199> Fugit uultus Philomela suos
<sen. herc. o. .200_200> Natumque sonat flebilis Atthis:
<sen. herc. o. .201> Cur mea nondum capiunt uolucres
<sen. herc. o. .201bis_201bis> Bracchia plumas?
<sen. herc. o. .202> Felix, felix, cum silua domus
<sen. herc. o. .203> Nostra feretur
<sen. herc. o. .204> Patrioque sedens ales in agro
<sen. herc. o. .205_205> Referam querulo murmure casus
<sen. herc. o. .206> Volucremque Iolen fama loquetur.
<sen. herc. o. .207> Vidi, uidi miseranda mei
<sen. herc. o. .207bis_207bis> Fata parentis,
<sen. herc. o. .208> Cum letifero stipite pulsus
<sen. herc. o. .209> Tota iacuit sparsus in aula:
<sen. herc. o. .210_210> Pro, si tumulum fata dedissent,
<sen. herc. o. .211> Quotiens, genitor, quaerendus eras!
<sen. herc. o. .212> Potuine tuam spectare necem,
<sen. herc. o. .213> Nondum teneras uestite genas
<sen. herc. o. .214> Necdum forti sanguine, Toxeu?
<sen. herc. o. .215_215> Quid uestra queror fata, parentes,
<sen. herc. o. .216> Quos in tutum mors aequa tulit?
<sen. herc. o. .217> Mea me lacrimas fortuna rogat:
<sen. herc. o. .218> Iam iam dominae captiua colus
<sen. herc. o. .218bis_218bis> Fusosque legam.
<sen. herc. o. .219> Pro, saeue decor formaque mortem
<sen. herc. o. .220_220> Paritura mihi,
<sen. herc. o. .221> Tibi cuncta domus concidit uni,
<sen. herc. o. .222> Dum me genitor negat Alcidae
<sen. herc. o. .223> Atque Herculeus socer esse timet.
<sen. herc. o. .224> Sed iam dominae tecta petantur.
<sen. herc. o. .225_225> Quid regna tui clara parentis
<sen. herc. o. .226> Proauosque tuos respicis amens?
<sen. herc. o. .227> Fugiat uultus fortuna prior.
<sen. herc. o. .228> Felix quisquis nouit famulum
<sen. herc. o. .229> Regemque pati
<sen. herc. o. .230_230> Vultusque suos uariare potest.
<sen. herc. o. .231> Rapuit uires pondusque mali
<sen. herc. o. .232> Casus animo qui tulit aequo.
<sen. herc. o. .233> O quam cruentus feminas stimulat furor,
<sen. herc. o. .234> Cum patuit una paelici et nuptae domus!
<sen. herc. o. .235_235> Scylla et Charybdis Sicula contorquens freta
<sen. herc. o. .236> Minus est timenda, nulla non melior fera est.
<sen. herc. o. .237> Namque ut reluxit paelicis captae decus
<sen. herc. o. .238> Et fulsit Iole qualis innubis dies
<sen. herc. o. .239> Purisue clarum noctibus sidus micat,
<sen. herc. o. .240_240> Stetit furenti similis ac toruum intuens
<sen. herc. o. .241> Herculea coniunx; feta ut Armenia iacens
<sen. herc. o. .242> Sub rupe tigris hoste conspecto exilit
<sen. herc. o. .243> Aut iussa thyrsum quatere conceptum ferens
<sen. herc. o. .244> Maenas Lyaeum dubia quo gressus agat
<sen. herc. o. .245_245> Haesit parumper; tum per Herculeos lares
<sen. herc. o. .246> Lymphata rapitur, tota uix satis est domus:
<sen. herc. o. .247> Incurrit, errat, sistit, in uultus dolor
<sen. herc. o. .248> Processit omnis, pectori paene intimo
<sen. herc. o. .249> Nihil est relictum; fletus insequitur minas.
<sen. herc. o. .250_250> Nec unus habitus durat aut uno furit
<sen. herc. o. .251> Contenta uultu: nunc inardescunt genae,
<sen. herc. o. .252> Pallor ruborem pellit et formas dolor
<sen. herc. o. .253> Errat per omnes; queritur implorat gemit.
<sen. herc. o. .254> Sonuere postes ecce praecipiti gradu,
<sen. herc. o. .255_255> Secreta mentis ore confuso exerit.
<sen. herc. o. .256> Quamcumque partem sedis aetheriae premis,
<sen. herc. o. .257> Coniunx Tonantis, mitte in Alciden feram
<sen. herc. o. .258> Quae mihi satis sit. si qua fecundum caput
<sen. herc. o. .259> Palude tota uastior serpens mouet,
<sen. herc. o. .260_260> Ignara uinci, si quid excessit feras
<sen. herc. o. .261> Immane dirum horribile, quo uiso Hercules
<sen. herc. o. .262> Auertat oculos, hoc specu immenso exeat.
<sen. herc. o. .263> Vel si ferae negantur, hanc animam, precor,
<sen. herc. o. .264> Conuerte in aliquod - quodlibet possum malum
<sen. herc. o. .265_265> Hac mente fieri. commoda effigiem mihi
<sen. herc. o. .266> Parem dolori: non capit pectus minas.
<sen. herc. o. .267> Quid excutis telluris extremae sinus
<sen. herc. o. .268> Orbemque uersas? quid rogas Ditem mala?
<sen. herc. o. .269> Omnes in isto pectore inuenies feras
<sen. herc. o. .270_270> Quas timuit; odiis accipe hoc telum tuis:
<sen. herc. o. .271> Ego sum, nouerca, perdere Alciden potens:
<sen. herc. o. .272> Perfer manus quocumque; quid cessas, dea?
<sen. herc. o. .273> Vtere furente! quod iubes fieri nefas?
<sen. herc. o. .274> Reperi, quid haeres? ipsa iam cesses licet,
<sen. herc. o. .275_275> Haec ira satis est.
<sen. herc. o. .275_> Pectoris sani parum,
<sen. herc. o. .276> Alumna, questus comprime et flammas doma;
<sen. herc. o. .277> Frena dolorem. coniugem ostende Herculis.
<sen. herc. o. .278> Iole meis captiua germanos dabit
<sen. herc. o. .279> Natis Iouisque fiet ex famula nurus?
<sen. herc. o. .280_280> Num flamma cursus pariter et torrens feret
<sen. herc. o. .281> Et ursa pontum sicca caeruleum bibet?
<sen. herc. o. .282> Non ibo inulta: gesseris caelum licet
<sen. herc. o. .283> Totusque pacem debeat mundus tibi,
<sen. herc. o. .284> Est aliquid hydra peius: iratae dolor
<sen. herc. o. .285_285> Nuptae. quis ignis tantus in caelum furit
<sen. herc. o. .286> Ardentis Aetnae? quidquid est uictum tibi
<sen. herc. o. .287> Hic uincet animus - capta praeripiet toros?
<sen. herc. o. .288> Adhuc timebam monstra, iam nullum est malum:
<sen. herc. o. .289> Cessere pestes, in locum uenit ferae
<sen. herc. o. .290_290> Inuisa paelex. summe pro rector deum
<sen. herc. o. .291> Et clare Titan, Herculis tantum fui
<sen. herc. o. .292> Coniunx timentis; uota quae superis tuli
<sen. herc. o. .293> Cessere captae, paelici felix fui,
<sen. herc. o. .294> Illi meas audistis, o superi, preces,
<sen. herc. o. .295_295> Incolumis illi remeat - o nulla dolor
<sen. herc. o. .296> Contente poena, quaere supplicia horrida,
<sen. herc. o. .297> Incogitata, infanda, Iunonem doce
<sen. herc. o. .298> Quid odia ualeant: nescit irasci satis.
<sen. herc. o. .299> Pro me gerebas bella, propter me uagas
<sen. herc. o. .300_300> Achelous undas sanguine infecit suo,
<sen. herc. o. .301> Cum lenta serpens fieret, in taurum trucem
<sen. herc. o. .302> Nunc flecteret serpente deposita minas,
<sen. herc. o. .303> Et mille in hoste uinceres uno feras.
<sen. herc. o. .304> Iam displicemus, capta praelata est mihi -
<sen. herc. o. .305_305> Non praeferetur: qui dies thalami ultimus
<sen. herc. o. .306> Nostri est futurus, hic erit uitae tuae.
<sen. herc. o. .307> Quid hoc? recedit animus et ponit minas;
<sen. herc. o. .308> Iam cessat ira - quid miser langues dolor?
<sen. herc. o. .309> Perdis furorem, coniugis sanctae fidem
<sen. herc. o. .310_310> Mihi reddis iterum. quid uetas flammas ali?
<sen. herc. o. .311> Quid frangis ignes? hunc mihi serua impetum,
<sen. herc. o. .312> Pares eamus - non erit uotis opus:
<sen. herc. o. .313> Aderit nouerca quae manus nostras regat
<sen. herc. o. .314> Nec inuocata.
<sen. herc. o. .314_> Quod paras demens scelus?
<sen. herc. o. .315_315> Perimes maritum, cuius extremus dies
<sen. herc. o. .316> Primusque laudes nouit et caelo tenus
<sen. herc. o. .317> Erecta terras fama suppositas habet?
<sen. herc. o. .318> Iam tota in istos terra consurget lares
<sen. herc. o. .319> Domusque soceri prima et Aetolum genus
<sen. herc. o. .320_320> Sternetur omne, saxa iam dudum ac faces
<sen. herc. o. .321> In te ferentur, uindicem tellus suum
<sen. herc. o. .322> Defendet omnis: una quot poenas dabis!
<sen. herc. o. .323> Effugere terras crede et humanum genus
<sen. herc. o. .324> Te posse - fulmen genitor Alcidae gerit:
<sen. herc. o. .325_325> Iam iam minaces ire per caelum faces
<sen. herc. o. .326> Specta et tonantem fulmine excusso diem.
<sen. herc. o. .327> Mortem quoque ipsam, quam putes tutam, time:
<sen. herc. o. .328> Dominatur illic patruus Alcidae tui.
<sen. herc. o. .329> Quocumque perges, misera, cognatos deos
<sen. herc. o. .330_330> Illi uidebis.
<sen. herc. o. .330_> Maximum fieri scelus
<sen. herc. o. .331> Et ipsa fateor, sed dolor fieri iubet.
<sen. herc. o. .332> Moriere.
<sen. herc. o. .332_> Moriar Herculis nempe incluti
<sen. herc. o. .333> Coniunx nec ullus nocte discussa dies
<sen. herc. o. .334> Viduam notabit nec meos paelex toros
<sen. herc. o. .335_335> Captiua capiet. ante ab occasu dies
<sen. herc. o. .336> Nascetur, Indos ante glacialis polus
<sen. herc. o. .337> Scythasue tepida Phoebus inficiet rota,
<sen. herc. o. .338> Quam me relictam Thessalae inspiciant nurus.
<sen. herc. o. .339> Meo iugales sanguine extinguam faces.
<sen. herc. o. .340_340> Aut pereat aut me perimat; elisis feris
<sen. herc. o. .341> Et coniugem addat, inter Herculeos licet
<sen. herc. o. .342> Me quoque labores numeret: Alcidae toros
<sen. herc. o. .343> Moritura certe corpore amplectar meo.
<sen. herc. o. .344> Ire, ire ad umbras Herculis nuptam libet,
<sen. herc. o. .345_345> Sed non inultam: si quid ex nostro Hercule
<sen. herc. o. .346> Concepit Iole, manibus euellam meis
<sen. herc. o. .347> Ante et per ipsas paelicem inuadam faces.
<sen. herc. o. .348> Me nuptiali uictimam feriat die
<sen. herc. o. .349> Infestus, Iolen dum supra exanimem ruam:
<sen. herc. o. .350_350> Felix iacet quicumque quos odit premit.
<sen. herc. o. .351> Quid ipsa flammas pascis et uastum foues
<sen. herc. o. .352> Vltro dolorem? misera, quid cassum times?
<sen. herc. o. .353> Dilexit Iolen: nempe cum staret parens
<sen. herc. o. .354> Regisque natam peteret - in famulae locum
<sen. herc. o. .355_355> Regina cecidit: perdidit uires amor
<sen. herc. o. .356> Multumque ab illa traxit infelix status.
<sen. herc. o. .357> Illicita amantur, excidit quidquid licet.
<sen. herc. o. .358> Fortuna amorem peior inflammat magis:
<sen. herc. o. .359> Amat uel ipsum quod caret patrio lare,
<sen. herc. o. .360_360> Quod nudus auro crinis et gemma iacet,
<sen. herc. o. .361> Ipsas misericors forsan aerumnas amat;
<sen. herc. o. .362> Hoc usitatum est Herculi: captas amat.
<sen. herc. o. .363> Dilecta Priami nempe Dardanii soror
<sen. herc. o. .364> Concessa famula est; adice quot nuptas prius,
<sen. herc. o. .365_365> Quot uirgines dilexit: errauit uagus.
<sen. herc. o. .366> Arcadia nempe uirgo, Palladios choros
<sen. herc. o. .367> Dum nectit, Auge, uim stupri passa excidit,
<sen. herc. o. .368> Nullamque amoris Hercules retinet notam.
<sen. herc. o. .369> Referam quid alias? nempe Thespiades uacant
<sen. herc. o. .370_370> Breuique in illis arsit Alcides face.
<sen. herc. o. .371> Hospes Timoli Lydiam fouit nurum
<sen. herc. o. .372> Et amore captus ad leues sedit colos,
<sen. herc. o. .373> Tenerum feroci stamen intorquens manu.
<sen. herc. o. .374> Nempe illa ceruix spolia deposuit ferae
<sen. herc. o. .375_375> Crinemque mitra pressit et famulus stetit,
<sen. herc. o. .376> Hirtam Sabaea marcidus myrrha comam:
<sen. herc. o. .377> Vbique caluit, sed leui caluit face.
<sen. herc. o. .378> Haerere amantes post uagos ignes solent.
<sen. herc. o. .379> Famulamne et hostis praeferet gnatam tibi?
<sen. herc. o. .380_380> Vt laeta siluas forma uernantes habet,
<sen. herc. o. .381> Quas nemore nudo primus inuestit tepor,
<sen. herc. o. .382> At cum solutos expulit Boreas Notos
<sen. herc. o. .383> Et saeua totas bruma decussit comas,
<sen. herc. o. .384> Deforme solis aspicis truncis nemus:
<sen. herc. o. .385_385> Sic nostra longum forma percurrens iter
<sen. herc. o. .386> Deperdit aliquid semper et fulget minus,
<sen. herc. o. .387> Nec illa uenus est: quidquid in nobis fuit
<sen. herc. o. .388> Olim petitum cecidit et periit labans,
<sen. herc. o. .390_390> Aetas citato senior eripuit gradu
<sen. herc. o. .389_389> Materque multum rapuit ex illo mihi.
<sen. herc. o. .391_391> Vides ut altum famula non perdat decus?
<sen. herc. o. .392> Cessere cultus penitus et paedor sedet;
<sen. herc. o. .393> Tamen per ipsas fulget aerumnas decor
<sen. herc. o. .394> Nihilque ab illa casus et fatum graue
<sen. herc. o. .395_395> Nisi regna traxit. hic meum pectus timor,
<sen. herc. o. .396> Altrix, lacessit, hic rapit somnos pauor.
<sen. herc. o. .397> Praeclara totis gentibus coniunx eram
<sen. herc. o. .398> Thalamosque nostros inuido uoto nurus
<sen. herc. o. .399> Optabat omnis, quae nimis quicquam deos
<sen. herc. o. .400_400> Orabat ullos: nuribus Argolicis fui
<sen. herc. o. .401> Mensura uoti. quem Ioui socerum parem,
<sen. herc. o. .402> Altrix, habebo? quis sub hoc mundo mihi
<sen. herc. o. .403> Dabitur maritus? ipse qui Alcidae imperat,
<sen. herc. o. .404> Facibus suis me iungat Eurystheus licet,
<sen. herc. o. .405_405> Minus est. toris caruisse regnantis leue est:
<sen. herc. o. .406> Alte illa cecidit quae uiro caret Hercule.
<sen. herc. o. .407> Conciliat animos coniugum partus fere.
<sen. herc. o. .408> Hic ipse forsan diuidet partus toros.
<sen. herc. o. .409> Famula illa trahitur interim donum tibi.
<sen. herc. o. .410_410> Hic quem per urbes ire praeclarum uides
<sen. herc. o. .411> Et uiua tergo spolia gestantem ferae,
<sen. herc. o. .412> Qui regna miseris donat et celsis rapit
<sen. herc. o. .413> Vasta grauatus horridam claua manum,
<sen. herc. o. .414> Cuius triumphos ultimi Seres canunt
<sen. herc. o. .415_415> Et quisquis alius orbe consaepto iacet,
<sen. herc. o. .416> Leuis est nec illum gloriae stimulat decor.
<sen. herc. o. .417> Errat per orbem, non ut aequetur Ioui
<sen. herc. o. .418> Nec ut per urbes magnus Argolicas eat:
<sen. herc. o. .419> Quod amet requirit, uirginum thalamos petit.
<sen. herc. o. .420_420> Si qua est negata, rapitur; in populos furit,
<sen. herc. o. .421> Nuptas ruinis quaerit et uitium impotens
<sen. herc. o. .422> Virtus uocatur. cecidit Oechalia inclita
<sen. herc. o. .423> Vnusque Titan uidit atque unus dies
<sen. herc. o. .424> Stantem et cadentem; causa bellandi est amor.
<sen. herc. o. .425_425> Totiens timebit Herculi natam parens
<sen. herc. o. .426> Quotiens negabit, hostis est quotiens socer
<sen. herc. o. .427> Fieri recusat: si gener non est, ferit.
<sen. herc. o. .428> Post haec quid istas innocens seruo manus,
<sen. herc. o. .429> Donec furentem simulet ac saeua manu
<sen. herc. o. .430_430> Intendat arcus meque natumque opprimat?
<sen. herc. o. .431> Sic coniuges expellit Alcides suas,
<sen. herc. o. .432> Haec sunt repudia; nec potest fieri nocens:
<sen. herc. o. .433> Terris uideri sceleribus causam suis
<sen. herc. o. .434> Fecit nouercam. quid stupes segnis, furor?
<sen. herc. o. .435_435> Scelus occupandum est: perage, dum feruet manus.
<sen. herc. o. .436> Perimes maritum?
<sen. herc. o. .436_> Paelicis certe meae.
<sen. herc. o. .437> At Ioue creatum.
<sen. herc. o. .437_> Nempe et Alcmena satum.
<sen. herc. o. .438> Ferrone?
<sen. herc. o. .438_> Ferro.
<sen. herc. o. .438_> Si nequis?
<sen. herc. o. .438_> Perimam dolo.
<sen. herc. o. .439> Quis iste furor est?
<sen. herc. o. .439_> Quem meus coniunx docet.
<sen. herc. o. .440_440> Quem nec nouerca potuit, hunc perimes uirum?
<sen. herc. o. .441> Caelestis ira quos premit, miseros facit:
<sen. herc. o. .442> Humana nullos.
<sen. herc. o. .442_> Parce, miseranda, et time.
<sen. herc. o. .443> Contempsit omnes ille qui mortem prius;
<sen. herc. o. .444> Libet ire in enses.
<sen. herc. o. .444_> Maior admisso tuus,
<sen. herc. o. .445_445> Alumna, dolor est; culpa par odium exigat.
<sen. herc. o. .446> Cur saeua modicis statuis? ut laesa es, dole.
<sen. herc. o. .447> Leue esse credis paelicem nuptae malum?
<sen. herc. o. .448> Quidquid dolorem pascit, hoc nimium puta.
<sen. herc. o. .449> Amorne clari fugit Alcidae tibi?
<sen. herc. o. .450_450> Non fugit, altrix, remanet et penitus sedet
<sen. herc. o. .451> Fixus medullis, crede; sed magnus dolor
<sen. herc. o. .452> Iratus amor est.
<sen. herc. o. .452_> Artibus magicis fere
<sen. herc. o. .453> Coniugia nuptae precibus admixtis ligant.
<sen. herc. o. .454> Vernare iussi frigore in medio nemus
<sen. herc. o. .455_455> Missumque fulmen stare; concussi fretum
<sen. herc. o. .456> Cessante uento, turbidum explicui mare
<sen. herc. o. .457> Et sicca tellus fontibus patuit nouis.
<sen. herc. o. .458> Habuere motum saxa, discussi fores
<sen. herc. o. .459> Vmbrasque Ditis, et mea iussi prece
<sen. herc. o. .460_460> Manes locuntur, siluit infernus canis;
<sen. herc. o. .462_462> Nox media solem uidit et noctem dies:
<sen. herc. o. .461_461> Mare terra caelum et Tartarus seruit mihi
<sen. herc. o. .463_463> Nihilque leges ad meos cantus tenet:
<sen. herc. o. .464> Flectemus illum, carmina inuenient iter.
<sen. herc. o. .465_465> Quas Pontus herbas generat aut quas Thessala
<sen. herc. o. .466> Sub rupe Pindus aluit inueniam malum
<sen. herc. o. .467> Cui cedat ille? carmine in terras mago
<sen. herc. o. .468> Descendat astris Luna desertis licet
<sen. herc. o. .469> Et bruma messes uideat et cantu fugax
<sen. herc. o. .470_470> Stet deprehensum fulmen et uersa uice
<sen. herc. o. .471> Medius coactis ferueat stellis dies:
<sen. herc. o. .472> Non flectet illum.
<sen. herc. o. .472_> Vicit et superos Amor.
<sen. herc. o. .473> Vincetur uni forsan et spolium dabit
<sen. herc. o. .474> Amorque summus fiet Alcidae labor.
<sen. herc. o. .475_475> Sed te per omne caelitum numen precor,
<sen. herc. o. .476> Per hunc timorem: quidquid arcani apparo
<sen. herc. o. .477> Penitus recondas et fide tacita premas.
<sen. herc. o. .478> Quid istud est quod esse secretum petis?
<sen. herc. o. .479> Non tela sunt, non arma, non ignis minax.
<sen. herc. o. .480_480> Praestare fateor posse me tacitam fidem,
<sen. herc. o. .481> Si scelere careat: interim scelus est fides.
<sen. herc. o. .482> Circumspice agedum, ne quis arcana occupet,
<sen. herc. o. .483> Partemque in omnem uultus inquirens eat.
<sen. herc. o. .484> En locus ab omni tutus arbitrio uacat.
<sen. herc. o. .485_485> Est in remoto regiae sedis loco
<sen. herc. o. .486> Arcana tacitus nostra defendens specus.
<sen. herc. o. .487> Non ille primos accipit soles locus,
<sen. herc. o. .488> Non ille seros, cum ferens Titan diem
<sen. herc. o. .489> Lassam rubenti mergit Oceano rotam.
<sen. herc. o. .490_490> Illic amoris pignus Herculei latet.
<sen. herc. o. .491> Altrix, fatebor: auctor est Nessus mali
<sen. herc. o. .492> Quem grauida Nephele Thessalo genuit duci,
<sen. herc. o. .493> Qua gelidus astris inserit Pindus caput
<sen. herc. o. .494> Vltraque nubes Othrys eductus riget.
<sen. herc. o. .495_495> Namque ut subactus Herculis claua horridi
<sen. herc. o. .496> Achelous omnis facilis in species dari
<sen. herc. o. .497> Tandem peractis omnibus patuit feris
<sen. herc. o. .498> Vnoque turpe subdidit cornu caput,
<sen. herc. o. .499> Me coniugem dum uictor Alcides habet,
<sen. herc. o. .500_500> Repetebat Argos. forte per campos uagus
<sen. herc. o. .501> Euenos altum gurgitem in pontum ferens
<sen. herc. o. .502> Iam paene summis turbidus ripis erat.
<sen. herc. o. .503> Transire Nessus uerticem solitus uadis
<sen. herc. o. .504> Pretium poposcit; meque iam dorso ferens
<sen. herc. o. .505_505> Qua iungit hominem spina deficiens equo,
<sen. herc. o. .506> Frangebat ipsas fluminis tumidi minas.
<sen. herc. o. .507> Iam totus undis Nessus exierat ferox
<sen. herc. o. .508> Medioque adhuc errabat Alcides uado,
<sen. herc. o. .509> Vasto rapacem uerticem scindens gradu;
<sen. herc. o. .510_510> At ille, ut esse uidit Alciden procul:
<sen. herc. o. .511>"Tu praeda nobis" inquit "et coniunx eris;
<sen. herc. o. .512> Prohibetur undis", meque complexu ferens
<sen. herc. o. .513> Gressum citabat. non tenent undae Herculem:
<sen. herc. o. .514>"Infide uector" inquit, "immixti licet
<sen. herc. o. .515_515> Ganges et Hister uallibus iunctis eant,
<sen. herc. o. .516> Vincemus ambos, consequar telo fugam."
<sen. herc. o. .517> Praecessit arcus uerba; tum longum ferens
<sen. herc. o. .518> Harundo uulnus tenuit haerentem fugam
<sen. herc. o. .519> Mortemque fixit. ille, iam quaerens diem,
<sen. herc. o. .520_520> Tabem fluentis uulneris dextra excipit
<sen. herc. o. .521> Traditque nobis ungulae insertam suae,
<sen. herc. o. .522> Quam forte saeua sciderat auolsam manu.
<sen. herc. o. .523> Tunc uerba moriens addit: "hoc" inquit "magae
<sen. herc. o. .524> Dixere amorem posse defigi malo;
<sen. herc. o. .525_525> Hoc docta Mycale Thessalas docuit nurus,
<sen. herc. o. .526> Vnam inter omnis Luna quam sequitur magas
<sen. herc. o. .527> Astris relictis. inlitas uestes dabis
<sen. herc. o. .528> Hac" inquit "ipsa tabe, si paelex tuos
<sen. herc. o. .529> Inuisa thalamos tulerit et coniunx leuis
<sen. herc. o. .530_530> Aliam parenti dederit altisono nurum.
<sen. herc. o. .531> Hoc nulla lux conspiciat, hoc tenebrae tegant
<sen. herc. o. .532> Tantum remotae: sic potens uires suas
<sen. herc. o. .533> Sanguis tenebit." uerba deprendit quies
<sen. herc. o. .534> Mortemque lassis intulit membris sopor.
<sen. herc. o. .535_535> Tu, quam meis admittit arcanis fides,
<sen. herc. o. .536> Perge ut nitentem uirus in uestem datum
<sen. herc. o. .537> Mentem per artus adeat et tacitum intumas
<sen. herc. o. .538> Intret medullas.
<sen. herc. o. .538_> Ocius iussa exsequar,
<sen. herc. o. .539> Alumna, precibus tu deum inuictum aduoca,
<sen. herc. o. .540_540> Qui certa tenera tela dimittit manu.
<sen. herc. o. .541> Te te precor, quem mundus et superi timent
<sen. herc. o. .542> Et aequor et qui fulmen Aetnaeum quatit,
<sen. herc. o. .543> Timende matri teliger saeuae puer:
<sen. herc. o. .544> Intende certa spiculum uelox manu,
<sen. herc. o. .545_545> Non ex sagittis leuibus: e numero, precor,
<sen. herc. o. .546> Grauiore prome quod tuae nondum manus
<sen. herc. o. .547> Misere in aliquem; non leui telo est opus,
<sen. herc. o. .548> Vt amare possit Hercules. rigidas manus
<sen. herc. o. .549> Intende et arcum cornibus iunctis para.
<sen. herc. o. .550_550> Nunc, nunc sagittam prome qua quondam horridus
<sen. herc. o. .551> Iouem petisti, fulmine abiecto deus
<sen. herc. o. .552> Cum fronte subita tumuit et rabidum mare
<sen. herc. o. .553> Taurus puellae uector Assyriae scidit;
<sen. herc. o. .554> Immitte amorem, uincat exempla omnia:
<sen. herc. o. .555_555> Amare discat coniuges. si quas decor
<sen. herc. o. .556> Ioles inussit pectori Herculeo faces,
<sen. herc. o. .557> Extingue totas, perbibat formam mei.
<sen. herc. o. .558> Tu fulminantem saepe domuisti Iouem,
<sen. herc. o. .559> Tu furua nigri sceptra gestantem poli,
<sen. herc. o. .560_560> Turbae ducem maioris et dominum Stygis,
<sen. herc. o. .561> Tuque, o nouerca grauior irata deus,
<sen. herc. o. .562> Cape hunc triumphum: solus euince Herculem.
<sen. herc. o. .563> Prolata uis est quaeque Palladia colu
<sen. herc. o. .564> Lassauit omnem texta famularem manum.
<sen. herc. o. .565_565> Nunc ingeratur uirus et uestis bibat
<sen. herc. o. .566> Herculea pestem; precibus augebo malum.
<sen. herc. o. .567> In tempore ipso nauus occurrit Lichas:
<sen. herc. o. .568> Celanda uis est dira, ne pateant doli.
<sen. herc. o. .569> O quod superbae non habent umquam domus,
<sen. herc. o. .570_570> Fidele semper regibus nomen Licha,
<sen. herc. o. .571> Cape hos amictus, nostra quos neuit manus,
<sen. herc. o. .572> Dum uagus in orbe fertur et uictus mero
<sen. herc. o. .573> Tenet feroci Lydiam gremio nurum,
<sen. herc. o. .574> Dum poscit Iolen. sed iecur fors horridum
<sen. herc. o. .575_575> Flectam merendo: merita uicerunt malos.
<sen. herc. o. .576> Non ante coniunx induat uestes iube
<sen. herc. o. .577> Quam ture flammas pascat et placet deos,
<sen. herc. o. .578> Cana rigentem populo cinctus comam.
<sen. herc. o. .579> Ipsa ad penates regios gressus feram
<sen. herc. o. .580_580> Precibusque Amoris horridi matrem colam.
<sen. herc. o. .581> Vos, quas paternis extuli comites focis,
<sen. herc. o. .582> Calydoniae, lugete deflendam uicem.
<sen. herc. o. .583> Flemus casus, Oenei, tuos
<sen. herc. o. .584> Comitum primos turba per annos,
<sen. herc. o. .585_585> Flemus dubios, miseranda, toros.
<sen. herc. o. .586> Nos Acheloi tecum solitae
<sen. herc. o. .587> Pulsare uadum, cum iam tumidas
<sen. herc. o. .588> Vere peracto poneret undas
<sen. herc. o. .589> Gracilisque gradu serperet aequo
<sen. herc. o. .590_590> Nec praecipitem uolueret amnem
<sen. herc. o. .591> Flauus rupto fonte Lycormas;
<sen. herc. o. .592> Nos Palladias ire per aras
<sen. herc. o. .593> Et uirgineos celebrare choros,
<sen. herc. o. .594> Nos Cadmeis orgia ferre
<sen. herc. o. .595_595> Tecum solitae condita cistis,
<sen. herc. o. .596> Cum iam pulso sidere brumae
<sen. herc. o. .597> Tertia soles euocat aestas
<sen. herc. o. .598> Et spiciferae concessa deae
<sen. herc. o. .599> Attica mystas cludit Eleusin.
<sen. herc. o. .600_600> Nunc quoque casum quemcumque times,
<sen. herc. o. .601> Fidas comites accipe fatis:
<sen. herc. o. .602> Nam rara fides ubi iam melior
<sen. herc. o. .603> Fortuna ruit.
<sen. herc. o. .604> Tu quicumque es qui sceptra tenes,
<sen. herc. o. .605_605> Licet omne tua uulgus in aula
<sen. herc. o. .606> Centum pariter limina pulset:
<sen. herc. o. .607> Cum tot populis stipatus eas,
<sen. herc. o. .608> In tot populis uix una fides.
<sen. herc. o. .609> Tenet auratum limen Erinys,
<sen. herc. o. .610_610> Et quom magnae patuere fores,
<sen. herc. o. .611> Intrant fraudes cautique doli
<sen. herc. o. .612> Ferrumque latens; cumque in populos
<sen. herc. o. .613> Prodire paras, comes inuidia est:
<sen. herc. o. .614> Noctem quotiens summouet Eos,
<sen. herc. o. .615_615> Regem totiens credite nasci.
<sen. herc. o. .616> Pauci reges, non regna colunt:
<sen. herc. o. .617> Plures fulgor concitat aulae.
<sen. herc. o. .618> Cupit hic regi proximus ipsi
<sen. herc. o. .619> Clarus totas ire per urbes
<sen. herc. o. .620_620>(Vrit miserum gloria pectus)
<sen. herc. o. .621> Cupit hic gazis implere famem,
<sen. herc. o. .622> Nec tamen omnis plaga gemmiferi
<sen. herc. o. .623> Sufficit Histri
<sen. herc. o. .624> Nec tota sitim Lydia uincit
<sen. herc. o. .625_625> Nec quae Zephyro subdita tellus
<sen. herc. o. .626> Stupet aurato flumine clarum
<sen. herc. o. .626bis_626bis> Radiare Tagum,
<sen. herc. o. .627> Nec si totus seruiat Hebrus
<sen. herc. o. .628> Ruraque diues iungat Hydaspes
<sen. herc. o. .629> Intraque suos currere fines
<sen. herc. o. .630_630> Spectet toto flumine Gangen:
<sen. herc. o. .631> Auidis, auidis natura parum est.
<sen. herc. o. .632> Colit hic reges regumque lares,
<sen. herc. o. .633> Non ut presso uomere semper
<sen. herc. o. .634> Numquam cesset curuus arator
<sen. herc. o. .635_635> Vel mille secent arua coloni:
<sen. herc. o. .636> Solas optat quas ponat opes.
<sen. herc. o. .637> Colit hic reges, calcet ut omnes
<sen. herc. o. .638> Perdatque aliquos nullumque leuet:
<sen. herc. o. .639> Tantum ut noceat cupit esse potens.
<sen. herc. o. .640_640> Quota pars moritur tempore fati!
<sen. herc. o. .643_643> Rarum est felix idemque senex:
<sen. herc. o. .641_641> Quos felices Cynthia uidit,
<sen. herc. o. .642> Vidit miseros enata dies,
<sen. herc. o. .673_673> Nec sibi felix pauper habetur,
<sen. herc. o. .674> Nisi felices cecidisse uidet.
<sen. herc. o. .648_648> O si pateant pectora ditum!
<sen. herc. o. .649> Quantos intus sublimis agit
<sen. herc. o. .650_650> Fortuna metus!
<sen. herc. o. .651> Bruttia Coro pulsante fretum
<sen. herc. o. .651bis_651bis> Lenior unda est.
<sen. herc. o. .652> Pectora pauper secura gerit:
<sen. herc. o. .655_655> Carpit faciles uilesque cibos,
<sen. herc. o. .656> Sed non strictos respicit enses;
<sen. herc. o. .653_653> Tenet e patula pocula fago,
<sen. herc. o. .654> Sed non trepida tenet illa manu:
<sen. herc. o. .657_657> Aurea miscet pocula sanguis.
<sen. herc. o. .644_644> Caespes Tyrio mollior ostro
<sen. herc. o. .645_645> Solet inpauidos ducere somnos;
<sen. herc. o. .646> Aurea rumpunt texta quietem
<sen. herc. o. .647> Vigilesque trahit purpura noctes.
<sen. herc. o. .658_658> Coniunx modico nupta marito
<sen. herc. o. .659> Non disposito clara monili
<sen. herc. o. .660_660> Gestat pelagi dona rubentis,
<sen. herc. o. .661> Nec gemmiferas detrahit aures
<sen. herc. o. .662> Lapis Eoa lectus in unda,
<sen. herc. o. .663> Nec Sidonio mollis aeno
<sen. herc. o. .664> Repetita bibit lana rubores,
<sen. herc. o. .665_665> Nec Maeonia distinguit acu
<sen. herc. o. .666> Quae Phoebeis subditus euris
<sen. herc. o. .667> Legit Eois Ser arboribus:
<sen. herc. o. .668> Quaelibet herbae tinxere colus
<sen. herc. o. .669> Quas indoctae neuere manus,
<sen. herc. o. .670_670> Sed non dubios fouet illa toros.
<sen. herc. o. .671> Sequitur dira lampade Erinys
<sen. herc. o. .672> Quarum populi coluere diem.
<sen. herc. o. .675_675> Quisquis medium defugit iter
<sen. herc. o. .676> Stabili numquam tramite curret:
<sen. herc. o. .677> Dum petit unum praebere diem
<sen. herc. o. .678> Patrioque puer constitit axe
<sen. herc. o. .679> Nec per solitum decurrit iter,
<sen. herc. o. .680_680> Sed Phoebeis ignota petens
<sen. herc. o. .681> Sidera flammis errante rota,
<sen. herc. o. .682> Secum pariter perdidit orbem.
<sen. herc. o. .683> Medium caeli dum sulcat iter,
<sen. herc. o. .684> Tenuit placidas Daedalus oras
<sen. herc. o. .685_685> Nullique dedit nomina ponto;
<sen. herc. o. .686> Sed dum uolucres uincere ueras
<sen. herc. o. .687> Icarus audet
<sen. herc. o. .688> Patriasque puer despicit alas
<sen. herc. o. .689> Phoeboque uolat proxumus ipsi,
<sen. herc. o. .690_690> Dedit ignoto nomina ponto:
<sen. herc. o. .691> Male pensantur magna ruinis.
<sen. herc. o. .692> Felix alius magnusque sonet,
<sen. herc. o. .693> Me nulla uocet turba potentem.
<sen. herc. o. .694> Stringat tenuis litora puppis
<sen. herc. o. .695_695> Nec magna meas aura phaselos
<sen. herc. o. .696> Iubeat medium scindere pontum:
<sen. herc. o. .697> Transit tutos Fortuna sinus
<sen. herc. o. .698> Medioque rates quaerit in alto,
<sen. herc. o. .699> Quarum feriunt sipara nubes.
<sen. herc. o. .700_700> Sed quid pauido territa uultu,
<sen. herc. o. .701> Qualis Baccho saucia Thyias,
<sen. herc. o. .702> Fertur rapido regina gradu?
<sen. herc. o. .703> Quae te rursus fortuna rotat,
<sen. herc. o. .704> Miseranda, refer:
<sen. herc. o. .705_705> Licet ipsa neges, uultus loquitur
<sen. herc. o. .705bis_705bis> Quodcumque tegis.
<sen. herc. o. .706> Vagus per artus errat excussos tremor,
<sen. herc. o. .707> Erectus horret crinis, impulsis adhuc
<sen. herc. o. .708> Stat terror animis et cor attonitum salit
<sen. herc. o. .709> Pauidumque trepidis palpitat uenis iecur.
<sen. herc. o. .710_710> Vt fractus austro pontus etiamnum tumet,
<sen. herc. o. .711> Quamuis quiescat languidis uentis dies,
<sen. herc. o. .712> Ita mens adhuc uexatur excusso metu.
<sen. herc. o. .713> Semel profecto premere felices deus
<sen. herc. o. .714> Cum coepit, urget. hos habent magna exitus.
<sen. herc. o. .715_715> Quis tam impotens, miseranda, te casus rotat?
<sen. herc. o. .716> Vt missa palla est tabe Nessea inlita
<sen. herc. o. .717> Thalamisque maerens intuli gressum meis,
<sen. herc. o. .718a_718a> Nescio quid animus timuit * * *
<sen. herc. o. .718b_718b>* * * * * et fraudem struit.
<sen. herc. o. .719_719> Libet experiri. solibus uirus ferum
<sen. herc. o. .720_720> Flammisque Nessus sanguinem ostendi arcuit:
<sen. herc. o. .721> Hic ipse fraudes esse praemonuit dolus.
<sen. herc. o. .722> Et forte, nulla nube respersus iubar,
<sen. herc. o. .723> Laxabat ardens feruidum Titan diem
<sen. herc. o. .724>(Vix ora solui patitur etiamnunc timor)
<sen. herc. o. .725_725> Medios in ignes solis et claram facem,
<sen. herc. o. .726> Quo tincta fuerat palla uestisque inlita,
<sen. herc. o. .727> Abiectus horret uillus et Phoebi coma
<sen. herc. o. .728> Tepefactus arsit (uix queo monstrum eloqui)
<sen. herc. o. .729> Niues ut Eurus soluit aut tepidus Notus,
<sen. herc. o. .730_730> Quas uere primo lucidus perdit Mimas,
<sen. herc. o. .731> Vtque euolutos frangit Ionio salo
<sen. herc. o. .732> Opposita fluctus Leucas et lassus tumor
<sen. herc. o. .733> In litore ipso spumat, aut caelestibus
<sen. herc. o. .734> Aspersa tepidis tura laxantur focis,
<sen. herc. o. .735_735> Sic languet omne uellus et perdit comas.
<sen. herc. o. .736> Dumque ista miror, causa mirandi perit;
<sen. herc. o. .737> Quin ipsa tellus spumeos motus agit
<sen. herc. o. .738> Et quidquid illa tabe contactum est labat
<sen. herc. o. .739a_739a> Tumensque tacita * * * *
<sen. herc. o. .739b_739b>* * * * quassat caput
<sen. herc. o. .740_740> Natum pauentem cerno et ardenti pede
<sen. herc. o. .741> Gressus ferentem. prome quid portes noui.
<sen. herc. o. .742> I, profuge, quaere si quid ulterius patet
<sen. herc. o. .743> Terris freto sideribus Oceano inferis:
<sen. herc. o. .744> Vltra labores, mater, Alcidae fuge.
<sen. herc. o. .745_745> Nescio quod animus grande praesagit malum.
<sen. herc. o. .746> Plenae triumphi templa Iunonis pete:
<sen. herc. o. .747> Haec tibi patent, delubra praeclusa omnia.
<sen. herc. o. .748> Effare quis me casus insontem premat.
<sen. herc. o. .749> Decus illud orbis atque praesidium unicum,
<sen. herc. o. .750_750> Quem fata terris in locum dederant Iouis,
<sen. herc. o. .751> O mater, abiit: membra et Herculeos toros
<sen. herc. o. .752> Vrit lues nescio qua; qui domuit feras,
<sen. herc. o. .753> Ille ille uictor uincitur maeret dolet.
<sen. herc. o. .754> Quid quaeris ultra?
<sen. herc. o. .754_> Miserias properant suas
<sen. herc. o. .755_755> Audire miseri; fare, quo posita in statu
<sen. herc. o. .756> Iam nostra domus est? o lares, miseri lares!
<sen. herc. o. .757> Nunc uidua, nunc expulsa, nunc ferar obruta.
<sen. herc. o. .758> Non sola maeres Herculem: toto iacet
<sen. herc. o. .759> Mundo gemendus; fata nec, mater, tua
<sen. herc. o. .760_760> Priuata credas: iam genus totum obstrepit.
<sen. herc. o. .761> Hunc ecce luctum quem gemis cuncti gemunt;
<sen. herc. o. .762> Commune terris omnibus pateris malum.
<sen. herc. o. .763> Luctum occupasti: prima, non sola Herculem,
<sen. herc. o. .764> Miseranda, maeres.
<sen. herc. o. .764_> Quam prope a leto tamen
<sen. herc. o. .765_765> Ede, ede quaeso iaceat Alcides meus.
<sen. herc. o. .766> Mors refugit illum uicta quae in regno suo
<sen. herc. o. .767> Semel est nec audent fata tam uastum nefas
<sen. herc. o. .768> Admittere. ipsa forsitan trepida colus
<sen. herc. o. .769> Clotho manu proiecit et fata Herculis
<sen. herc. o. .770_770> Timet peragere. pro diem, infandum diem!
<sen. herc. o. .771> Hocne ille summo magnus Alcides erit?
<sen. herc. o. .772> Ad fata et umbras atque peiorem polum
<sen. herc. o. .773> Praecedere illum dicis? an possum prior
<sen. herc. o. .774> Mortem occupare? fare, si nondum occidit.
<sen. herc. o. .775_775> Euboica tellus uertice immenso tumens
<sen. herc. o. .776> Pulsatur omni latere: Phrixeum mare
<sen. herc. o. .777> Scindit Caphereus, seruit hoc Austro latus;
<sen. herc. o. .778> At qua niuosi patitur Aquilonis minas,
<sen. herc. o. .779> Euripus undas flectit instabilis uagas
<sen. herc. o. .780_780> Septemque cursus uoluit et totidem refert,
<sen. herc. o. .781> Dum lassa Titan mergit Oceano iuga.
<sen. herc. o. .782> Hic rupe celsa, nulla quam nubes ferit,
<sen. herc. o. .783> Annosa fulgent templa Cenaei Iouis.
<sen. herc. o. .784> Vt stetit ad aras omne uotiuum pecus
<sen. herc. o. .785_785> Totumque tauris gemuit auratis nemus,
<sen. herc. o. .786> Spolium leonis sordidum tabo exuit
<sen. herc. o. .787> Posuitque clauae pondus et pharetra grauis
<sen. herc. o. .788> Laxauit umeros. ueste tunc fulgens tua,
<sen. herc. o. .789> Cana reuinctus populo horrentem comam,
<sen. herc. o. .790_790> Succendit aras: "accipe has" inquit "focis
<sen. herc. o. .791> Non false messis genitor et largo sacer
<sen. herc. o. .792> Splendescat ignis ture, quod Phoebum colens
<sen. herc. o. .793> Diues Sabaeis colligit truncis Arabs.
<sen. herc. o. .794> Pacata tellus" inquit "et caelum et freta,
<sen. herc. o. .795_795> Feris subactis omnibus uictor redi:
<sen. herc. o. .796> Depone fulmen" - gemitus in medias preces
<sen. herc. o. .797> Stupente et ipso cecidit; hinc caelum horrido
<sen. herc. o. .798> Clamore complet: qualis impressa fugax
<sen. herc. o. .799> Taurus bipenni uolnus et telum ferens
<sen. herc. o. .800_800> Delubra uasto trepida mugitu replet,
<sen. herc. o. .801> Aut quale mundo fulmen emissum tonat,
<sen. herc. o. .802> Sic ille gemitu sidera et pontum ferit,
<sen. herc. o. .803> Et uasta Chalcis sonuit et uoces Cyclas
<sen. herc. o. .804> Excepit omnis; hinc petrae Capherides,
<sen. herc. o. .805_805> Hinc omne uoces reddit Herculeas nemus.
<sen. herc. o. .806> Flentem uidemus. uulgus antiquam putat
<sen. herc. o. .807> Rabiem redisse; tunc fugam famuli petunt.
<sen. herc. o. .808> At ille uoltus ignea torquens face
<sen. herc. o. .809> Vnum inter omnes sequitur et quaerit Lichan.
<sen. herc. o. .810_810> Complexus aras ille tremibunda manu
<sen. herc. o. .811> Mortem metu consumpsit et paruum sui
<sen. herc. o. .812> Poenae reliquit. dumque tremibundum manu
<sen. herc. o. .813> Tenuit cadauer: "hac manu, hac" inquit "ferar,
<sen. herc. o. .814> O fata, uictus? Herculem uicit Lichas?
<sen. herc. o. .815_815> Ecce alia clades: Hercules perimit Lichan.
<sen. herc. o. .816> Facta inquinentur: fiat hic summus labor."
<sen. herc. o. .817> In astra missus fertur et nubes uago
<sen. herc. o. .818> Spargit cruore; talis in caelum exilit
<sen. herc. o. .819> Harundo Getica iussa dimitti manu
<sen. herc. o. .820_820> Aut quam Cydon excussit: inferius tamen
<sen. herc. o. .821> Et tela fugient. truncus in pontum cadit,
<sen. herc. o. .822> In saxa ceruix: unus ambobus iacet.
<sen. herc. o. .823>"Resistite" inquit, "non furor mentem abstulit,
<sen. herc. o. .824> Furore grauius istud atque ira malum est:
<sen. herc. o. .825_825> In me iuuat saeuire." uix pestem indicat
<sen. herc. o. .826> Et saeuit: artus ipse dilacerat suos
<sen. herc. o. .827> Et membra uasta carpit auellens manu.
<sen. herc. o. .828> Exuere amictus quaerit: hoc solum Herculem
<sen. herc. o. .829> Non posse uidi; trahere conatus tamen
<sen. herc. o. .830_830> Et membra traxit: corporis palla horridi
<sen. herc. o. .831> Pars est et ipsa - uestis immiscet cutem.
<sen. herc. o. .832> Nec causa dirae cladis in medio patet,
<sen. herc. o. .833> Sed causa tamen est; uixque sufficiens malo
<sen. herc. o. .834> Nunc ore terram languidus prono premit,
<sen. herc. o. .835_835> Nunc poscit undas - unda non uincit malum;
<sen. herc. o. .836> Fluctisona quaerit litora et pontum occupat:
<sen. herc. o. .837> Famularis illum retinet errantem manus -
<sen. herc. o. .838> O sortem acerbam! fuimus Alcidae pares.
<sen. herc. o. .839> Nunc puppis illum litore Euboico refert
<sen. herc. o. .840_840> Austerque lenis pondus Herculeum rapit;
<sen. herc. o. .841> Destituit animus membra, nox oculos premit.
<sen. herc. o. .842> Quid, anime, cessas? quid stupes? factum est scelus:
<sen. herc. o. .843> Natum reposcit Iuppiter, Iuno aemulum;
<sen. herc. o. .843bis_843bis>* * * * * * *
<sen. herc. o. .844> Reddendus orbi est - quod potest reddi, exhibe:
<sen. herc. o. .845_845> Eat per artus ensis exactus meos.
<sen. herc. o. .846> Sic, sic agendum est - tam leuis poenas manus
<sen. herc. o. .847> Tantas reposcit? perde fulminibus, socer,
<sen. herc. o. .848> Nurum scelestam. nec leui telo manus
<sen. herc. o. .849> Armetur: illud fulmen exiliat polo,
<sen. herc. o. .850_850> Quo, nisi fuisset genitus Alcides tibi,
<sen. herc. o. .851> Hydram cremasses: pestem ut insolitam feri
<sen. herc. o. .852> Et ut nouerca peius irata malum.
<sen. herc. o. .853> Emitte telum quale in errantem prius
<sen. herc. o. .854> Phaethonta missum est: perdidi in solo Hercule
<sen. herc. o. .855_855> Et ipsa populos. - quid rogas telum deos?
<sen. herc. o. .856> Iam parce socero: coniugem Alcidae necem
<sen. herc. o. .857> Optare pudeat: haec erit uoto manus,
<sen. herc. o. .858> A me petatur; occupa ferrum ocius -
<sen. herc. o. .859> Cur deinde ferrum? quidquid ad mortem trahit
<sen. herc. o. .860_860> Telum est abunde: rupe ab aetheria ferar.
<sen. herc. o. .861> Haec, haec renatum prima quae noscit diem
<sen. herc. o. .862> Oeta eligatur; corpus hinc mitti placet. -
<sen. herc. o. .866_866> Leuis una mors est - leuis, at extendi potest:
<sen. herc. o. .863_863> Abrupta cautes scindat et partem mei
<sen. herc. o. .864> Ferat omne saxum, pendeant lacerae manus
<sen. herc. o. .865_865> Totumque rubeat asperi montis latus. -
<sen. herc. o. .867_867> Eligere nescis, anime, cui telo incubes!
<sen. herc. o. .868> Vtinam esset, utinam fixus in thalamis meis
<sen. herc. o. .869> Herculeus ensis: huic decet ferro inmori. -
<sen. herc. o. .870_870> Vna perire dextera nobis sat est?
<sen. herc. o. .871> Coite, gentes, saxa et immensas faces
<sen. herc. o. .872> Iaculetur orbis, nulla nunc cesset manus,
<sen. herc. o. .873> Corripite tela, uindicem uestrum abstuli:
<sen. herc. o. .874> Impune saeui sceptra iam reges gerent,
<sen. herc. o. .875_875> Impune iam nascetur indomitum malum;
<sen. herc. o. .876> Reddentur arae cernere assuetae hostiam
<sen. herc. o. .877> Similem colenti: sceleribus feci uiam;
<sen. herc. o. .878> Ego uos tyrannis regibus monstris feris
<sen. herc. o. .879> Saeuisque rapto uindice opposui deis. -
<sen. herc. o. .880_880> Cessas, Tonantis socia? non spargis facem
<sen. herc. o. .881> Imitata fratrem et mittis ereptam Ioui
<sen. herc. o. .882> Meque ipsa perdis? laus tibi erepta incluta est,
<sen. herc. o. .883> Ingens triumphus: aemuli, Iuno, tui
<sen. herc. o. .884> Mortem occupaui.
<sen. herc. o. .884_> Quid domum impulsam trahis?
<sen. herc. o. .885_885> Erroris istic omne quodcumque est nefas.
<sen. herc. o. .886> Haut est nocens quicumque non sponte est nocens.
<sen. herc. o. .887> Quicumque fato ignoscit et parcit sibi,
<sen. herc. o. .888> Errare meruit: morte damnari placet.
<sen. herc. o. .889> Nocens uideri, qui mori quaerit, cupit.
<sen. herc. o. .890_890> Mors innocentes sola deceptos facit.
<sen. herc. o. .891> Titana fugies?
<sen. herc. o. .891_> Ipse me Titan fugit.
<sen. herc. o. .892> Vitam relinques?
<sen. herc. o. .892_> Miseram, ut Alciden sequar.
<sen. herc. o. .893> Superest et auras ille caelestes trahit.
<sen. herc. o. .894> Vinci Hercules cum potuit, hinc coepit mori.
<sen. herc. o. .895_895> Natum relinques fataque abrumpes tua?
<sen. herc. o. .896> Quamcumque natus sepelit haec uixit diu.
<sen. herc. o. .897> Virum sequeris.
<sen. herc. o. .897_> Praegredi castae solent.
<sen. herc. o. .898> Si te ipsa damnas, scelere te misera arguis.
<sen. herc. o. .899> Nemo nocens sibi ipse poenas inrogat.
<sen. herc. o. .900_900> Multis remissa est uita quorum error nocens,
<sen. herc. o. .901> Non dextra fuerat. fata quis damnat sua?
<sen. herc. o. .902> Quicumque fata iniqua sortitus fuit.
<sen. herc. o. .903> Hic ipse Megaram nempe confixam suis
<sen. herc. o. .904> Strauit sagittis atque natorum indolem
<sen. herc. o. .905_905> Lernaea figens tela furibunda manu;
<sen. herc. o. .906> Ter parricida factus ignouit tamen
<sen. herc. o. .907> Sibi, nam furoris fonte Cinyphio scelus
<sen. herc. o. .908> Sub axe Libyco tersit et dextram abluit.
<sen. herc. o. .909> Quo, misera, pergis? cur tuas damnas manus?
<sen. herc. o. .910_910> Damnat meas deuictus Alcides manus:
<sen. herc. o. .911> Placet scelus punire.
<sen. herc. o. .911_> Si noui Herculem,
<sen. herc. o. .912> Aderit cruenti forsitan uictor mali
<sen. herc. o. .913> Dolorque fractus cedet Alcidae tuo.
<sen. herc. o. .914> Exedit artus uirus, ut fama est, hydrae;
<sen. herc. o. .915_915> Immensa pestis coniugis membra abstulit.
<sen. herc. o. .916> Serpentis illi uirus enectae autumas
<sen. herc. o. .917> Haut posse uinci, qui malum uiuum tulit?
<sen. herc. o. .918> Elisit hydram, dente cum fixo stetit
<sen. herc. o. .919> Media palude uictor effuso obrutus
<sen. herc. o. .920_920> Artus ueneno. sanguis hunc Nessi opprimet,
<sen. herc. o. .921> Qui uicit ipsas horridi Nessi manus?
<sen. herc. o. .922> Frustra tenetur ille qui statuit mori:
<sen. herc. o. .923> Proinde lucem fugere decretum est mihi.
<sen. herc. o. .924> Vixit satis quicumque cum Alcide occidit.
<sen. herc. o. .925_925> Per has aniles ecce te supplex comas
<sen. herc. o. .926> Atque ubera ista paene materna obsecro:
<sen. herc. o. .927> Depone tumidas pectoris laesi minas
<sen. herc. o. .928> Mortisque dirae expelle decretum horridum.
<sen. herc. o. .929> Quicumque misero forte dissuadet mori,
<sen. herc. o. .930_930> Crudelis ille est: interim poena est mori,
<sen. herc. o. .931> Sed saepe donum; pluribus uenia obfuit.
<sen. herc. o. .932> Defende saltem dexteram, infelix, tuam
<sen. herc. o. .933> Fraudisque facinus esse, non nuptae, sciat.
<sen. herc. o. .934> Defendar illic: inferi absoluent ream,
<sen. herc. o. .935_935> A me ipsa damnor; purget has Pluton manus.
<sen. herc. o. .936> Stabo ante ripas, immemor Lethe, tuas
<sen. herc. o. .937> Et umbra tristis coniugem excipiam meum.
<sen. herc. o. .938> Sed tu, nigrantis regna qui torques poli,
<sen. herc. o. .939> Para laborem (scelera quae quisque ausus est,
<sen. herc. o. .940_940> Hic uincit error: Iuno non ausa Herculem est
<sen. herc. o. .941> Eripere terris) horridam poenam para.
<sen. herc. o. .942> Sisyphia ceruix cesset et nostros lapis
<sen. herc. o. .943> Impellat umeros; me uagus fugiat latex
<sen. herc. o. .944> Meamque fallax unda deludat sitim;
<sen. herc. o. .945_945> Merui manus praebere turbinibus tuis,
<sen. herc. o. .946> Quaecumque regem Thessalum torques rota;
<sen. herc. o. .947> Effodiat auidus hinc et hinc uultur fibras;
<sen. herc. o. .948> Vacat una Danais: has ego explebo uices.
<sen. herc. o. .949> Laxate, manes; recipe me comitem tibi,
<sen. herc. o. .950_950> Phasiaca coniunx: peior haec, peior tuo
<sen. herc. o. .951> Vtroque dextra est scelere, seu mater nocens
<sen. herc. o. .952> Seu dira soror es; adde me comitem tuis,
<sen. herc. o. .953> Threicia coniunx, sceleribus; natam tuam,
<sen. herc. o. .954> Althaea mater, recipe, nunc ueram tui
<sen. herc. o. .955_955> Agnosce prolem - quid tamen tantum manus
<sen. herc. o. .956> Vestrae abstulerunt? claudite Elysium mihi,
<sen. herc. o. .957> Quaecumque fidae coniuges nemoris sacri
<sen. herc. o. .958> Lucos tenetis; si qua respersit manus
<sen. herc. o. .959> Viri cruore nec memor castae facis
<sen. herc. o. .960_960> Stricto cruenta Belias ferro stetit,
<sen. herc. o. .961> In me suas agnoscat et laudet manus:
<sen. herc. o. .962> In hanc abire coniugum turbam libet -
<sen. herc. o. .963> Sed et illa fugiet turba tam diras manus.
<sen. herc. o. .964> Inuicte coniunx, innocens animus mihi,
<sen. herc. o. .965_965> Scelesta manus est. pro nimis mens credula,
<sen. herc. o. .966> Pro Nesse fallax atque semiferi doli!
<sen. herc. o. .967> Auferre cupiens paelici eripui mihi.
<sen. herc. o. .968> Recede, Titan, tuque quae blanda tenes
<sen. herc. o. .969> In luce miseros uita: cariturae Hercule
<sen. herc. o. .970_970> Lux uilis ista est. exigat poenas sibi
<sen. herc. o. .971> Reddamque uitam - fata an extendo mea
<sen. herc. o. .972> Mortemque, coniunx, ad tuas seruo manus?
<sen. herc. o. .973> Virtusne superest aliqua et armatae manus
<sen. herc. o. .974> Intendere arcum tela missurum ualent?
<sen. herc. o. .975_975> An arma cessant teque languenti manu
<sen. herc. o. .976> Non audit arcus? si potes letum dare,
<sen. herc. o. .977> Animosa coniunx dexteram expecto tuam.
<sen. herc. o. .978> Mors differatur: frange ut insontem Lichan,
<sen. herc. o. .979> Alias in urbes sparge et ignotum tibi
<sen. herc. o. .980_980> Inmitte in orbem; perde ut Arcadiae nefas
<sen. herc. o. .981> Et quidquid aliud cessit - at ab illis tamen,
<sen. herc. o. .982> Coniunx, redisti.
<sen. herc. o. .982_> Parce iam, mater, precor,
<sen. herc. o. .983> Ignosce fatis; error a culpa uacat.
<sen. herc. o. .984> Si uera pietas, Hylle, quaerenda est tibi,
<sen. herc. o. .985_985> Iam perime matrem - pauida quid tremuit manus?
<sen. herc. o. .986> Quid ora flectis? haec erit pietas scelus.
<sen. herc. o. .987> Ignaue dubitas? Herculem eripui tibi:
<sen. herc. o. .988> Haec, haec peremit dextra, cui debes patri
<sen. herc. o. .989> Auum Tonantem. maius eripui decus,
<sen. herc. o. .990_990> Quam luce tribui. si tibi ignotum est nefas,
<sen. herc. o. .991> A matre disce. seu tibi iugulo placet
<sen. herc. o. .992> Mersisse ferrum siue maternum libet
<sen. herc. o. .993> Inuadere uterum, mater intrepidum tibi
<sen. herc. o. .994> Praebebit animum. non erit tantum scelus
<sen. herc. o. .995_995> A te peractum: dextera sternar tua,
<sen. herc. o. .996> Sed mente nostra. natus Alcidae times?
<sen. herc. o. .997> Ita nulla peragas iussa, nec frangens mala
<sen. herc. o. .998> Erres per orbem, si qua nascetur fera
<sen. herc. o. .999> Referas parentem: dexteram intrepidam para.
<sen. herc. o. .1000_1000> Patet ecce plenum pectus aerumnis: feri. -
<sen. herc. o. .1001> Scelus remitto, dexterae parcent tuae
<sen. herc. o. .1002> Eumenides ipsae: uerberum crepuit sonus.
<sen. herc. o. .1003> Quaenam ista torquens angue uibrato comam
<sen. herc. o. .1004> Temporibus atras squalidis pinnas quatit?
<sen. herc. o. .1005_1005> Quid me flagranti, dira, persequeris face,
<sen. herc. o. .1006> Megaera? poenas poscis Alcidae? dabo.
<sen. herc. o. .1007> Iamne inferorum, diua, sedere arbitri?
<sen. herc. o. .1008> Sed ecce laxas carceris uideo fores.
<sen. herc. o. .1009> Quis iste saxum immane detritis gerit
<sen. herc. o. .1010_1010> Iam senior umeris? ecce iam uictus lapis
<sen. herc. o. .1011> Quaerit relabi. membra quis praebet rotae?
<sen. herc. o. .1012> Hic ecce pallens dira Tisiphone stetit,
<sen. herc. o. .1013> Causam reposcit; parce uerberibus, precor,
<sen. herc. o. .1014> Megaera, parce, sustine Stygias faces:
<sen. herc. o. .1015_1015> Scelus est amoris. Sed quid hoc? tellus labat
<sen. herc. o. .1016> Et aula tectis crepuit excussis - minax
<sen. herc. o. .1017> Vnde iste coetus? totus in uultus meos
<sen. herc. o. .1018> Decurrit orbis, hinc et hinc populi fremunt
<sen. herc. o. .1019> Totusque poscit uindicem mundus suum.
<sen. herc. o. .1020_1020> Iam parcite, urbes. quo fugam praeceps agam?
<sen. herc. o. .1021> Mors sola portus dabitur aerumnis meis.
<sen. herc. o. .1022> Testor nitentis flammeam Phoebi rotam
<sen. herc. o. .1023> Superosque testor: Herculem in terris adhuc
<sen. herc. o. .1024> Moritura linquo.
<sen. herc. o. .1024_> Fugit attonita, ei mihi.
<sen. herc. o. .1025_1025> Peracta iam pars matris est: statuit mori;
<sen. herc. o. .1026> Nunc nostra superest, mortis auferre impetum.
<sen. herc. o. .1027> O misera pietas: si mori matrem uetas,
<sen. herc. o. .1028> Patri es scelestus; si mori pateris, tamen
<sen. herc. o. .1029> In matre peccas - urget hinc illinc scelus.
<sen. herc. o. .1030_1030> Inhibenda tamen est: pergam et eripiam neci.
<sen. herc. o. .1031> Verum est quod cecinit sacer
<sen. herc. o. .1032> Thressae sub Rhodopes iugis
<sen. herc. o. .1033> Aptans Pieriam chelyn
<sen. herc. o. .1034> Orpheus, Calliopae genus,
<sen. herc. o. .1035_1035> Aeternum fieri nihil.
<sen. herc. o. .1036> Illius stetit ad modos
<sen. herc. o. .1037> Torrentis rapidi fragor,
<sen. herc. o. .1038> Oblitusque sequi fugam
<sen. herc. o. .1039> Amisit liquor impetum;
<sen. herc. o. .1040_1040> Et dum fluminibus mora est,
<sen. herc. o. .1041> Defecisse putant Getae
<sen. herc. o. .1042> Hebrum Bistones ultimi.
<sen. herc. o. .1043> Aduexit uolucrem nemus
<sen. herc. o. .1044> Et silua residens uenit;
<sen. herc. o. .1045_1045> Aut si qua aera peruolat
<sen. herc. o. .1046> Auditis uaga cantibus
<sen. herc. o. .1047> Ales deficiens cadit.
<sen. herc. o. .1048> Abrumpit scopulos Athos
<sen. herc. o. .1049> Centauros obiter ferens
<sen. herc. o. .1050_1050> Et iuxta Rhodopen stetit
<sen. herc. o. .1051> Laxata niue cantibus;
<sen. herc. o. .1052> Et quercum fugiens suam
<sen. herc. o. .1053> Ad uatem properat Dryas.
<sen. herc. o. .1054> Ad cantus ueniunt tuos
<sen. herc. o. .1055_1055> Ipsis cum latebris ferae
<sen. herc. o. .1056> Iuxtaque inpauidum pecus
<sen. herc. o. .1057> Sedit Marmaricus leo
<sen. herc. o. .1058> Nec dammae trepidant lupos
<sen. herc. o. .1059> Et serpens latebras fugit
<sen. herc. o. .1060_1060> Tunc oblita ueneni.
<sen. herc. o. .1061> Quin per Taenarias fores
<sen. herc. o. .1062> Manes cum tacitos adit
<sen. herc. o. .1063> Maerentem feriens chelyn,
<sen. herc. o. .1064> Cantu Tartara flebili
<sen. herc. o. .1065_1065> Et tristes Erebi deos
<sen. herc. o. .1066> Vicit nec timuit Stygis
<sen. herc. o. .1067> Iuratos superis lacus.
<sen. herc. o. .1068> Haesit non stabilis rota
<sen. herc. o. .1069> Victo languida turbine,
<sen. herc. o. .1070_1070> Increuit Tityi iecur,
<sen. herc. o. .1071> Dum cantus uolucres tenet;
<sen. herc. o. .1075_1075> Tunc primum Phrygius senex
<sen. herc. o. .1076> Vndis stantibus immemor
<sen. herc. o. .1077> Excussit rabidam sitim
<sen. herc. o. .1078> Nec pomis adhibet manus,
<sen. herc. o. .1081_1081> Et uinci lapis improbus
<sen. herc. o. .1082> Et uatem potuit sequi.
<sen. herc. o. .1072_1072> Audis tu quoque, nauita:
<sen. herc. o. .1073> Inferni ratis aequoris
<sen. herc. o. .1074> Nullo remigio uenit.
<sen. herc. o. .1079_1079> Sic cum uinceret inferos
<sen. herc. o. .1080_1080> Orpheus carmine funditus,
<sen. herc. o. .1083_1083> Consumptos iterum deae
<sen. herc. o. .1084> Supplent Eurydices colus.
<sen. herc. o. .1085_1085> Sed dum respicit immemor
<sen. herc. o. .1086> Nec credens sibi redditam
<sen. herc. o. .1087> Orpheus Eurydicen sequi,
<sen. herc. o. .1088> Cantus praemia perdidit:
<sen. herc. o. .1089> Quae nata est iterum perit.
<sen. herc. o. .1090_1090> Tunc solamina cantibus
<sen. herc. o. .1091> Quaerens flebilibus modis
<sen. herc. o. .1092> Haec Orpheus cecinit Getis:
<sen. herc. o. .1092bis_1092bis>" * * * * *
<sen. herc. o. .1093> Leges in superos datas
<sen. herc. o. .1094> Et qui tempora digerens
<sen. herc. o. .1095_1095> Quattuor praecipitis deus
<sen. herc. o. .1096> Anni disposuit uices;
<sen. herc. o. .1097> Nulli non auidi colus
<sen. herc. o. .1098> Parcas stamina nectere:
<sen. herc. o. .1099> Quod natum est properat mori."
<sen. herc. o. .1100_1100> Vati credere Thracio
<sen. herc. o. .1101> Deuictus iubet Hercules.
<sen. herc. o. .1102> Iam, iam legibus obrutis
<sen. herc. o. .1103> Mundo cum ueniet dies,
<sen. herc. o. .1104> Australis polus obruet
<sen. herc. o. .1105_1105> Quidquid per Libyam iacet
<sen. herc. o. .1106> Et sparsus Garamas tenet;
<sen. herc. o. .1107> Arctous polus obruet
<sen. herc. o. .1108> Quidquid subiacet axibus
<sen. herc. o. .1109> Et siccus Boreas ferit.
<sen. herc. o. .1110_1110> Amisso trepidus polo
<sen. herc. o. .1111> Titan excutiet diem.
<sen. herc. o. .1112> Caeli regia concidens
<sen. herc. o. .1113> Ortus atque obitus trahet
<sen. herc. o. .1114> Atque omnis pariter deos
<sen. herc. o. .1115_1115> Perdet mors aliqua et chaos,
<sen. herc. o. .1116> Et mors fata nouissima
<sen. herc. o. .1117> In se constituet sibi.
<sen. herc. o. .1118> Quis mundum capiet locus?
<sen. herc. o. .1119> Discedet uia Tartari,
<sen. herc. o. .1120_1120> Fractis ut pateat polis?
<sen. herc. o. .1121> An quod diuidit aethera
<sen. herc. o. .1122> A terris spatium sat est
<sen. herc. o. .1123> Et mundi nimium malis?
<sen. herc. o. .1124> Quis tantum capiet nefas
<sen. herc. o. .1125_1125> Fati, quis, superi, locus
<sen. herc. o. .1126> Pontum Tartara sidera
<sen. herc. o. .1127> Regna unus capiet tria?
<sen. herc. o. .1128> Sed quis non modicus fragor
<sen. herc. o. .1129> Aures attonitas mouet?
<sen. herc. o. .1130_1130> Est est Herculeus sonus.
<sen. herc. o. .1131> Conuerte, Titan clare, anhelantes equos,
<sen. herc. o. .1132> Emitte noctem: pereat hic mundo dies
<sen. herc. o. .1133> Quo morior, atra nube inhorrescat polus;
<sen. herc. o. .1134> Obsta nouercae. nunc, pater, caecum chaos
<sen. herc. o. .1135_1135> Reddi decebat, hinc et hinc compagibus
<sen. herc. o. .1136> Ruptis uterque debuit frangi polus;
<sen. herc. o. .1137> Quid parcis astris? Herculem amittis, pater.
<sen. herc. o. .1138> Nunc partem in omnem, Iuppiter, specta poli,
<sen. herc. o. .1139> Ne quis Gyges Thessalica iaculetur iuga
<sen. herc. o. .1140_1140> Et fiat Othrys pondus Encelado leue.
<sen. herc. o. .1141> Laxabit atri carceris iam iam fores
<sen. herc. o. .1142> Pluton superbus, uincula excutiet patri
<sen. herc. o. .1143> Caelumque reddet. ille qui pro fulmine
<sen. herc. o. .1144> Tuisque facibus natus in terris eram,
<sen. herc. o. .1145_1145> Ad Styga reuertor: surget Enceladus ferox
<sen. herc. o. .1146> Mittetque quo nunc premitur in superos onus.
<sen. herc. o. .1147> Regnum omne, genitor, aetheris dubium tibi
<sen. herc. o. .1148> Mors nostra faciet - antequam spolium tui
<sen. herc. o. .1149> Caelum omne fiat, conde me tota, pater,
<sen. herc. o. .1150_1150> Mundi ruina, frange quem perdis polum.
<sen. herc. o. .1151> Non uana times, gnate Tonantis:
<sen. herc. o. .1152> Nunc Thessalicam Pelion Ossam
<sen. herc. o. .1153> Premet et Pindo congestus Athos
<sen. herc. o. .1154> Nemus aetheriis inseret astris;
<sen. herc. o. .1155_1155> Vincet scopulos inde Typhoeus
<sen. herc. o. .1156> Et Tyrrhenam feret Inarimen;
<sen. herc. o. .1157> Feret Aetnaeos inde caminos
<sen. herc. o. .1158> Scindetque latus montis aperti
<sen. herc. o. .1159> Nondum Enceladus fulmine uictus:
<sen. herc. o. .1160_1160> Iam te caeli regna secuntur.
<sen. herc. o. .1161> Ego qui relicta morte, contempta Styge,
<sen. herc. o. .1162> Per media Lethes stagna cum spolio redi
<sen. herc. o. .1163> Quo paene lapsis excidit Titan equis,
<sen. herc. o. .1164> Ego quem deorum regna senserunt tria,
<sen. herc. o. .1165_1165> Morior nec ullus per meum stridet latus
<sen. herc. o. .1166> Transmissus ensis, haut meae telum necis
<sen. herc. o. .1167> Saxum est nec instar montis abrupti lapis
<sen. herc. o. .1168> Aut totus Othrys, non truci rictu gigas
<sen. herc. o. .1169> Pindo cadauer obruit toto meum:
<sen. herc. o. .1170_1170> Sine hoste uincor, quodque me torquet magis
<sen. herc. o. .1171>(O misera ) summus Alcidae dies
<sen. herc. o. .1172> Nullum malum prosternit; inpendo, ei mihi,
<sen. herc. o. .1173> In nulla uitam facta. pro mundi arbiter
<sen. herc. o. .1174> Superique quondam dexterae testes meae,
<sen. herc. o. .1175_1175> Pro cuncta tellus, Herculis uestri placet
<sen. herc. o. .1176> Mortem perire? dirus o nobis pudor,
<sen. herc. o. .1177> O turpe fatum: femina Herculeae necis
<sen. herc. o. .1178> Auctor feretur! morior Alcides quibus!
<sen. herc. o. .1179> Inuicta si me cadere feminea manu
<sen. herc. o. .1180_1180> Voluere fata perque tam turpes colus
<sen. herc. o. .1181> Mea mors cucurrit, cadere placuisset mihi
<sen. herc. o. .1182> Iunonis odio: feminae caderem manu,
<sen. herc. o. .1183> Sed caelum habentis. si nimis superis fuit,
<sen. herc. o. .1184> Scythico sub axe genita domuisset meas
<sen. herc. o. .1185_1185> Vires Amazon - feminae cuius manu
<sen. herc. o. .1186> Iunonis hostis uincor! hinc grauior tui,
<sen. herc. o. .1187> Nouerca, pudor est. quid diem hunc laetum uocas?
<sen. herc. o. .1188> Quid tale tellus genuit iratae tibi?
<sen. herc. o. .1189> Mortalis odia femina excessit tua.
<sen. herc. o. .1190_1190> Adhuc furebas esse te Alcidae imparem:
<sen. herc. o. .1191> Victa es duobus - pudeat irarum deos.
<sen. herc. o. .1192> Vtinam meo cruore satiasset suos
<sen. herc. o. .1193> Nemeaea rictus pestis aut centum anguibus
<sen. herc. o. .1194> Vallatus hydram tabe pauissem mea,
<sen. herc. o. .1195_1195> Vtinam fuissem praeda Centauris datus
<sen. herc. o. .1196> Aut inter umbras uinctus aeterno miser
<sen. herc. o. .1197> Saxo sederem! spolia nunc traxi ultima
<sen. herc. o. .1198> Fato stupente, nunc ab inferna Styge
<sen. herc. o. .1199> Lucem recepi, Ditis euici moras -
<sen. herc. o. .1200_1200> Vbique mors me fugit, ut titulo inclitae
<sen. herc. o. .1201> Mortis carerem. pro ferae, uictae ferae!
<sen. herc. o. .1202> Non me triformis sole conspecto canis
<sen. herc. o. .1203> Ad Styga reuexit, non sub Hesperio polo
<sen. herc. o. .1204> Hibera uicit turba pastoris feri,
<sen. herc. o. .1205_1205> Non gemina serpens - perdidi mortem, ei mihi,
<sen. herc. o. .1206> Totiens honestam: titulus extremus quis est!
<sen. herc. o. .1207> Viden ut laudis conscia uirtus
<sen. herc. o. .1208> Non Lethaeos horreat amnes?
<sen. herc. o. .1209> Pudet auctoris, non morte dolet:
<sen. herc. o. .1210_1210> Cupit extremum finire diem
<sen. herc. o. .1211> Vasta tumidi mole gigantis
<sen. herc. o. .1212> Et montiferum Titana pati
<sen. herc. o. .1213> Rabidaeue necem debere ferae.
<sen. herc. o. .1214> Sed tua causa est, miserande, manus,
<sen. herc. o. .1215_1215> Quod nulla fera est nullusque gigas:
<sen. herc. o. .1216> Iam quis dignus necis Herculeae
<sen. herc. o. .1217> Superest auctor nisi dextra tui?
<sen. herc. o. .1218> Eheu quis intus scorpios, quis feruida
<sen. herc. o. .1219> Plaga reuulsus cancer infixus meas
<sen. herc. o. .1220_1220> Vrit medullas? sanguinis quondam capax
<sen. herc. o. .1221> Tumidi uigor pulmonis arentes fibras
<sen. herc. o. .1222> Distendit, ardet felle siccato iecur
<sen. herc. o. .1223> Totumque lentus sanguinem auexit uapor.
<sen. herc. o. .1224> Primam cutem consumpsit, hinc aditum nefas
<sen. herc. o. .1225_1225> In membra fecit, abstulit pestis latus,
<sen. herc. o. .1226> Exedit artus penitus et totas malum
<sen. herc. o. .1227> Hausit medullas: ossibus uacuis sedet;
<sen. herc. o. .1228> Nec ossa durant ipsa, sed compagibus
<sen. herc. o. .1229> Discussa ruptis mole conlapsa fluunt.
<sen. herc. o. .1230_1230> Defecit ingens corpus et pesti satis
<sen. herc. o. .1231> Herculea non sunt membra - pro, quantum est malum
<sen. herc. o. .1232> Quod esse uastum fateor, o dirum nefas!
<sen. herc. o. .1233> En cernite, urbes, cernite ex illo Hercule
<sen. herc. o. .1234> Quid iam supersit. Herculem agnoscis, pater?
<sen. herc. o. .1235_1235> Hisne ego lacertis colla Nemeaei mali
<sen. herc. o. .1236> Elisa pressi? tensus hac arcus manu
<sen. herc. o. .1237> Astris ab ipsis detulit Stymphalidas?
<sen. herc. o. .1238> His ego citatam gressibus uici feram
<sen. herc. o. .1239> Radiante clarum fronte gestantem caput?
<sen. herc. o. .1240_1240> His fracta Calpe manibus emisit fretum?
<sen. herc. o. .1241> His tot ferae, tot scelera, tot reges iacent?
<sen. herc. o. .1242> His mundus umeris sedit? haec moles mei est,
<sen. herc. o. .1243> Haecne illa ceruix? has ego opposui manus
<sen. herc. o. .1244> Caelo ruenti? quis mea custos manu
<sen. herc. o. .1245_1245> Trahetur ultra Stygius? ubi uires prius
<sen. herc. o. .1246> Memet sepultae? quid patrem appello Iouem?
<sen. herc. o. .1247> Quid per Tonantem uindico caelum mihi?
<sen. herc. o. .1248> Iam, iam meus credetur Amphitryon pater.
<sen. herc. o. .1249> Quaecumque pestis uiscere in nostro lates,
<sen. herc. o. .1250_1250> Procede - quid me uulnere occulto petis?
<sen. herc. o. .1251> Quis te sub axe frigido pontus Scythes,
<sen. herc. o. .1252> Quae pigra Tethys genuit aut Maurum premens
<sen. herc. o. .1253> Hibera Calpe litus? o dirum malum!
<sen. herc. o. .1254> Vtrumne serpens squalidum crista caput
<sen. herc. o. .1255_1255> Vibrans an aliquod et mihi ignotum malum?
<sen. herc. o. .1256> Numquid cruore es genita Lernaeae ferae
<sen. herc. o. .1257> An te reliquit Stygius in terris canis?
<sen. herc. o. .1258> Omne es malum nullumque - quis uoltus tibi est?
<sen. herc. o. .1259> Concede saltem scire quo peream malo;
<sen. herc. o. .1260_1260> Quaecumque pestis siue quaecumque es fera,
<sen. herc. o. .1261> Palam timere. quis tibi in medias locum
<sen. herc. o. .1262> Fecit medullas? ecce direpta cute
<sen. herc. o. .1263> Viscera manus detexit; ulterior tamen
<sen. herc. o. .1264> Inuenta latebra est - o malum simile Herculi!
<sen. herc. o. .1265_1265> Vnde iste fletus? unde in has lacrimae genas?
<sen. herc. o. .1266> Inuictus olim uoltus et numquam malis
<sen. herc. o. .1267> Lacrimas suis praebere consuetus (pudet)
<sen. herc. o. .1268> Iam flere didicit. quis dies fletum Herculis,
<sen. herc. o. .1269> Quae terra uidit? siccus aerumnas tuli.
<sen. herc. o. .1270_1270> Tibi illa uirtus, quae tot elisit mala,
<sen. herc. o. .1271> Tibi cessit uni; prima et ante omnis mihi
<sen. herc. o. .1272> Fletum abstulisti: durior saxo horrido
<sen. herc. o. .1273> Et chalybe uoltus et uaga Symplegade
<sen. herc. o. .1274> Victus minas infregit et lacrimam expulit.
<sen. herc. o. .1275_1275> Flentem, gementem, summe pro rector poli,
<sen. herc. o. .1276> Me terra uidit, quodque me torquet magis,
<sen. herc. o. .1277> Nouerca uidit. - urit ecce iterum fibras,
<sen. herc. o. .1278> Incaluit ardor: unde nunc fulmen mihi?
<sen. herc. o. .1279> Quid non possit superare dolor?
<sen. herc. o. .1280_1280> Quondam Getico durior Haemo
<sen. herc. o. .1281> Nec Parrhasio lentior axe
<sen. herc. o. .1282> Saeuo cessit membra dolori
<sen. herc. o. .1283> Fessumque mouens per colla caput
<sen. herc. o. .1284> Latus alterno pondere flectit.
<sen. herc. o. .1285_1285> Fletum uirtus saepe resorbet:
<sen. herc. o. .1286> Sic arctoas laxare niues
<sen. herc. o. .1287> Quamuis tepido sidere Titan
<sen. herc. o. .1288> Non tamen audet uincitque nefas
<sen. herc. o. .1289> Solis adulti glaciale iubar.
<sen. herc. o. .1290_1290> Conuerte uoltus ad meas clades, pater:
<sen. herc. o. .1291> Numquam ad tuas confugit Alcides manus,
<sen. herc. o. .1292> Non cum per artus hydra fecundum meos
<sen. herc. o. .1293> Caput explicaret; inter infernos lacus
<sen. herc. o. .1294> Possessus atra nocte cum Fato steti
<sen. herc. o. .1295_1295> Nec inuocaui; tot feras uici horridas,
<sen. herc. o. .1296> Reges, tyrannos, non tamen uoltus meos
<sen. herc. o. .1297> In astra torsi: semper haec nobis manus
<sen. herc. o. .1298> Votum spopondit; nulla propter me sacro
<sen. herc. o. .1299> Micuere caelo fulmina - hic aliquid dies
<sen. herc. o. .1300_1300> Optare iussit. primus audierit preces
<sen. herc. o. .1301> Idemque summus: unicum fulmen peto;
<sen. herc. o. .1302> Giganta crede (non minus caelum mihi
<sen. herc. o. .1303> Asserere potui - dum patrem uerum imputo,
<sen. herc. o. .1304> Caelo peperci) siue crudelis, pater,
<sen. herc. o. .1305_1305> Siue es misericors, commoda nato manum
<sen. herc. o. .1306> Properante morte et occupa hanc laudem tibi.
<sen. herc. o. .1307> Vel si piget manusque detrectat nefas,
<sen. herc. o. .1308> Emitte Siculo uertice ardentes, pater,
<sen. herc. o. .1309> Titanas, in me qui manu Pindum ferant
<sen. herc. o. .1310_1310> Ossaque qui me monte proiecto opprimant.
<sen. herc. o. .1311> Abrumpat Erebi claustra, me stricto petat
<sen. herc. o. .1312> Bellona ferro; mitte Gradiuum trucem,
<sen. herc. o. .1313> Armetur in me dirus: est frater quidem,
<sen. herc. o. .1314> Sed ex nouerca. Tu quoque, Alcidae soror
<sen. herc. o. .1315_1315> Tantum ex parente, cuspidem in fratrem tuum
<sen. herc. o. .1316> Iaculare, Pallas. Supplices tendo manus
<sen. herc. o. .1317> Ad te, nouerca: sparge tu saltem, precor,
<sen. herc. o. .1318> Telum: perire feminae possum manu.
<sen. herc. o. .1319> Iam fracta, iam satiata quid pascis minas?
<sen. herc. o. .1320_1320> Quid quaeris ultra? supplicem Alciden uides,
<sen. herc. o. .1321> Et nulla tellus, nulla me uidit fera
<sen. herc. o. .1322> Te deprecantem. nunc mihi irata satis
<sen. herc. o. .1323> Opus est nouerca - nunc tuus cessat dolor?
<sen. herc. o. .1324> Nunc odia ponis? parcis ubi uotum est mori.
<sen. herc. o. .1325_1325> O terra et urbes, non facem quisquam Herculi,
<sen. herc. o. .1326> Non arma tradet? tela subtrahitis mihi?
<sen. herc. o. .1327> Ita nulla saeuas terra concipiat feras
<sen. herc. o. .1328> Post me sepultum, nec meas umquam manus
<sen. herc. o. .1329> Imploret orbis, si qua nascentur mala
<sen. herc. o. .1330_1330> Nascatur alius: undique infelix caput
<sen. herc. o. .1331> Mactate saxis, uincite aerumnas meas.
<sen. herc. o. .1332> Ingrate cessas orbis? excidimus tibi?
<sen. herc. o. .1333> Adhuc malis ferisque suppositus fores,
<sen. herc. o. .1334> Ni me tulisses. uindicem uestrum malis
<sen. herc. o. .1335_1335> Eripite, populi: tempus hoc uobis datur
<sen. herc. o. .1336> Pensare merita - mors erit pretium omnium.
<sen. herc. o. .1337> Quas misera terras mater Alcidae petam?
<sen. herc. o. .1338> Vbi natus, ubinam est? certa si uisus notat,
<sen. herc. o. .1339> Reclinis ecce corde anhelante aestuat;
<sen. herc. o. .1340_1340> Gemit: peractum est. membra complecti ultima,
<sen. herc. o. .1341> O nate, liceat; spiritus fugiens meo
<sen. herc. o. .1342> Legatur ore: bracchia, amplexus cape.
<sen. herc. o. .1343> Vbi membra sunt? ubi illa quae mundum tulit
<sen. herc. o. .1344> Stelligera ceruix? quis tibi exiguam tui
<sen. herc. o. .1345_1345> Partem reliquit?
<sen. herc. o. .1345_> Herculem spectas quidem,
<sen. herc. o. .1346> Mater, sed umbram et uile nescioquid mei.
<sen. herc. o. .1347> Agnosce, mater - ora quid flectis retro
<sen. herc. o. .1348> Vultumque mergis? Herculem dici tuum
<sen. herc. o. .1349> Partum erubescis?
<sen. herc. o. .1349_> Quis feram mundus nouam,
<sen. herc. o. .1350_1350> Quae terra genuit? quodue tam dirum nefas
<sen. herc. o. .1351> De te triumphat? uictor Herculeus quis est?
<sen. herc. o. .1352> Nuptae iacentem cernis Alciden dolis.
<sen. herc. o. .1353> Quis tantus est qui uincat Alciden dolus?
<sen. herc. o. .1354> Quicumque, mater, feminae iratae sat est.
<sen. herc. o. .1355_1355> Et unde in artus pestis aut ossa incidit?
<sen. herc. o. .1356> Aditum uenenis palla femineis dedit.
<sen. herc. o. .1357> Vbinam ista palla est? membra nudata intuor.
<sen. herc. o. .1358> Consumpta mecum est.
<sen. herc. o. .1358_> Tantane inuenta est lues?
<sen. herc. o. .1359> Errare mediis crede uisceribus meis,
<sen. herc. o. .1360_1360> O mater, hydram et mille cum Lerna feras.
<sen. herc. o. .1361> Quae tanta nubes flamma Sicanias secans,
<sen. herc. o. .1362> Quae Lemnos ardens, quae plaga igniferi poli
<sen. herc. o. .1363> Vetans flagranti currere in zona diem?
<sen. herc. o. .1364> In ipsa me iactate, pro comites, freta
<sen. herc. o. .1365_1365> Mediosque in amnes - quis sat est Hister mihi?
<sen. herc. o. .1366> Non ipse terris maior Oceanus meos
<sen. herc. o. .1367> Franget uapores, omnis in nostris malis
<sen. herc. o. .1368> Deficiet umor, omnis arescet latex.
<sen. herc. o. .1369> Quid, rector Erebi, me remittebas Ioui?
<sen. herc. o. .1370_1370> Decuit tenere: redde me tenebris tuis,
<sen. herc. o. .1371> Talem subactis Herculem ostende inferis.
<sen. herc. o. .1372> Nil inde ducam, quid times iterum Herculem?
<sen. herc. o. .1373> Inuade, mors, non trepida: iam possum mori.
<sen. herc. o. .1374> Compesce lacrimas saltem et aerumnas doma
<sen. herc. o. .1375_1375> Malisque tantis Herculem indomitum refer
<sen. herc. o. .1376> Mortemque differ: quos soles uince inferos.
<sen. herc. o. .1377> Si me catenis horridus uinctum suis
<sen. herc. o. .1378> Praeberet auidae Caucasus uolucri dapem,
<sen. herc. o. .1379> Scythia gemente flebilis gemitus mihi
<sen. herc. o. .1380_1380> Non excidisset; si uagae Symplegades
<sen. herc. o. .1381> Vtraque premerent rupe, redeuntis minas
<sen. herc. o. .1382> Ferrem ruinae; Pindus incumbat mihi
<sen. herc. o. .1383> Atque Haemus et qui Thracios fluctus Athos
<sen. herc. o. .1384> Frangit Iouisque fulmen excipiens Mimas:
<sen. herc. o. .1385_1385> Non ipse si in me, mater, hic mundus ruat
<sen. herc. o. .1386> Superque nostros flagret incensus toros
<sen. herc. o. .1387> Phoebeus axis, degener mentem Herculis
<sen. herc. o. .1388> Clamor domaret; mille decurrant ferae
<sen. herc. o. .1389> Pariterque lacerent, hinc feris clangoribus
<sen. herc. o. .1390_1390> Aetheria me Stymphalis, hinc taurus minax
<sen. herc. o. .1391> Ceruice tota pulset et quidquid fuit
<sen. herc. o. .1392> Solum quoque ingens; surgat hinc illinc nemus
<sen. herc. o. .1393> Artusque nostros dirus immittat Sinis:
<sen. herc. o. .1394> Sparsus silebo - non ferae excutient mihi,
<sen. herc. o. .1395_1395> Non arma gemitus, nil quod impelli potest.
<sen. herc. o. .1396> Non uirus artus, nate, femineum coquit,
<sen. herc. o. .1397> Sed dura series operis et longus tibi
<sen. herc. o. .1398> Pauit cruentos forsitan morbos labor.
<sen. herc. o. .1399> Vbi morbus, ubinam est? estne adhuc aliquid mali
<sen. herc. o. .1400_1400> In orbe mecum? ueniat huc - aliquis mihi
<sen. herc. o. .1401> Intendat arcus: nuda sufficiet manus.
<sen. herc. o. .1402a_1402a> Procedat agedum * * * *
<sen. herc. o. .1402b_1402b>* * *
<sen. herc. o. .1402b_> Ei mihi, sensus quoque
<sen. herc. o. .1403_1403> Excussit illi nimius impulsos dolor.
<sen. herc. o. .1407_1407> Dolor iste furor est: Herculem solus domat.
<sen. herc. o. .1404_1404> Remouete quaeso tela et infestas, precor,
<sen. herc. o. .1405_1405> Rapite hinc sagittas: igne suffuso genae
<sen. herc. o. .1406> Scelus minantur. quas petam latebras anus? -
<sen. herc. o. .1408_1408> Cur deinde latebras aut fugam uecors petam?
<sen. herc. o. .1409> Obire forti meruit Alcmene manu:
<sen. herc. o. .1410_1410> Vel scelere pereat, antequam letum mihi
<sen. herc. o. .1411> Ignauus aliquis mandat ac turpis manus
<sen. herc. o. .1412> De me triumphat. - ecce lassatus malis
<sen. herc. o. .1413> Sopore fessas alligat uenas dolor
<sen. herc. o. .1414> Grauique anhelum pectus impulsu quatit.
<sen. herc. o. .1415_1415> Fauete, superi. si mihi gnatum inclutum
<sen. herc. o. .1416> Miserae negastis, uindicem saltem, precor,
<sen. herc. o. .1417> Seruate terris. abeat excussus dolor
<sen. herc. o. .1418> Corpusque uires reparet Herculeum nouas.
<sen. herc. o. .1419> Pro lux acerba, pro capax scelerum dies!
<sen. herc. o. .1420_1420> Nurus Tonantis occidit, natus iacet,
<sen. herc. o. .1421> Nepos supersum; scelere materno hic perit,
<sen. herc. o. .1422> Fraude illa capta est - quis per annorum uices
<sen. herc. o. .1423> Totoque in aeuo poterit aerumnas senex
<sen. herc. o. .1424> Referre tantas? unus eripuit dies
<sen. herc. o. .1425_1425> Parentem utrumque; cetera ut sileam mala
<sen. herc. o. .1426> Parcamque fatis, Herculem amitto patrem.
<sen. herc. o. .1427> Compesce uoces, inclutum Alcidae genus
<sen. herc. o. .1428> Miseraeque fato similis Alcmenae nepos:
<sen. herc. o. .1429> Longus dolorem forsitan uincet sopor.
<sen. herc. o. .1430_1430> Sed ecce, lassam deserit mentem quies
<sen. herc. o. .1431> Redditque morbo corpus et luctum mihi.
<sen. herc. o. .1432> Quid hoc? rigenti cernitur Trachin iugo
<sen. herc. o. .1433> An inter astra positus euasi genus
<sen. herc. o. .1434> Mortale tandem? quis mihi caelum parat?
<sen. herc. o. .1435_1435> Te te, pater, iam uideo, placatam quoque
<sen. herc. o. .1436> Specto nouercam. quis sonus nostras ferit
<sen. herc. o. .1437> Caelestis aures? Iuno me generum uocat.
<sen. herc. o. .1438> Video nitentem regiam clari aetheris
<sen. herc. o. .1439> Phoebique tritam flammea zonam rota.
<sen. herc. o. .1440_1440> Cubile uideo Noctis; hinc tenebras uocat.
<sen. herc. o. .1441> Quid hoc? quis axem cludit et ab ipsis, pater,
<sen. herc. o. .1442> Deducit astris? ora Phoebeus modo
<sen. herc. o. .1443> Afflabat axis, tam prope a caelo fui -
<sen. herc. o. .1444> Trachina uideo; quis mihi terras dedit?
<sen. herc. o. .1445_1445> Oete modo infra steterat ac totus fuit
<sen. herc. o. .1446> Suppositus orbis; tam bene excideras, dolor!
<sen. herc. o. .1447> Cogis fateri - parce et hanc uocem occupa.
<sen. herc. o. .1448> Haec, Hylle, dona matris? hoc munus parat?
<sen. herc. o. .1449> Vtinam liceret stipite ingesto impiam
<sen. herc. o. .1450_1450> Effringere animam quale Amazonium malum
<sen. herc. o. .1451> Circa niualis Caucasi domui latus.
<sen. herc. o. .1452> O cara Megara, tune cum furerem mihi
<sen. herc. o. .1453> Coniunx fuisti? stipitem atque arcus date,
<sen. herc. o. .1454> Dextra inquinetur, laudibus maculam imprimam,
<sen. herc. o. .1455_1455> Summus legatur femina Herculeus labor.
<sen. herc. o. .1456> Compesce diras, genitor, irarum minas;
<sen. herc. o. .1457> Habet, peractum est, quas petis poenas dedit:
<sen. herc. o. .1458> Sua perempta dextera mater iacet.
<sen. herc. o. .1459> Cecidit dolose: manibus irati Herculis
<sen. herc. o. .1460_1460> Occidere meruit; perdidit comitem Lichas.
<sen. herc. o. .1461> Saeuire in ipsum corpus exanime impetus
<sen. herc. o. .1462> Atque ira cogit. cur minis nostris caret
<sen. herc. o. .1463> Ipsum cadauer? pabulum accipiant ferae.
<sen. herc. o. .1464> Plus misera laeso doluit, hinc aliquid quoque
<sen. herc. o. .1465_1465> Detrahere uelles: occidit dextra sua,
<sen. herc. o. .1466> Tuo dolore; plura quam poscis tulit.
<sen. herc. o. .1467> Sed non cruentae sceleribus nuptae iaces
<sen. herc. o. .1468> Nec fraude matris: Nessus hos struxit dolos
<sen. herc. o. .1469> Ictus sagittis qui tuis uitam expulit.
<sen. herc. o. .1470_1470> Cruore tincta est palla semiferi, pater,
<sen. herc. o. .1471> Nessusque nunc has exigit poenas sibi.
<sen. herc. o. .1472> Bene est, peractum est, fata se nostra explicant;
<sen. herc. o. .1473> Lux ista summa est: quercus hanc sortem mihi
<sen. herc. o. .1474> Fatidica quondam dederat et Parnassio
<sen. herc. o. .1475_1475> Cirrhaea quatiens templa mugitu nemus:
<sen. herc. o. .1476>"Dextra perempti uictor, Alcide, uiri
<sen. herc. o. .1477> Olim iacebis; hic tibi emenso freta
<sen. herc. o. .1478> Terrasque et umbras finis extremus datur."
<sen. herc. o. .1479> Nil querimur ultra: decuit hunc finem dari,
<sen. herc. o. .1480_1480> Ne quis superstes Herculis uictor foret.
<sen. herc. o. .1481> Nunc mors legatur clara memoranda incluta,
<sen. herc. o. .1482> Me digna prorsus: nobilem hunc faciam diem.
<sen. herc. o. .1483> Caedatur omnis silua et Oetaeum nemus
<sen. herc. o. .1484> Succumbat: ingens Herculem accipiat rogus,
<sen. herc. o. .1485_1485> Sed ante mortem. Tu, genus Poeantium,
<sen. herc. o. .1486> Hoc triste nobis, iuuenis, officium appara:
<sen. herc. o. .1487> Herculea totum flamma succendat diem.
<sen. herc. o. .1488> Ad te preces nunc, Hylle, supremas fero:
<sen. herc. o. .1489> Est clara captas inter, in uoltu genus
<sen. herc. o. .1490_1490> Regnumque referens, Euryto uirgo edita
<sen. herc. o. .1491> Iole: tuis hanc facibus et thalamis para.
<sen. herc. o. .1492> Victor cruentus abstuli patriam lares
<sen. herc. o. .1493> Nihilque miserae praeter Alciden dedi -
<sen. herc. o. .1494> Et ipse rapitur. penset aerumnas suas,
<sen. herc. o. .1495_1495> Iouis nepotem foueat et natum Herculis;
<sen. herc. o. .1496> Tibi illa pariat quidquid ex nobis habet.
<sen. herc. o. .1497> Tuque ipsa planctus pone funereos, precor,
<sen. herc. o. .1498> O clara genetrix: uiuet Alcides tibi.
<sen. herc. o. .1499> Virtute nostra paelicem feci tuam
<sen. herc. o. .1500_1500> Credi nouercam, siue nascenti Herculi
<sen. herc. o. .1501> Nox illa certa est siue mortalis meus
<sen. herc. o. .1502> Pater est. licet sit falsa progenies mei,
<sen. herc. o. .1503> Materna culpa cesset et crimen Iouis,
<sen. herc. o. .1504> Merui parentem: contuli caelo decus,
<sen. herc. o. .1505_1505> Natura me concepit in laudes Iouis.
<sen. herc. o. .1506> Quin ipse, quamquam Iuppiter, credi meus
<sen. herc. o. .1507> Pater esse gaudet; parce iam lacrimis, parens:
<sen. herc. o. .1508> Superba matres inter Argolicas eris.
<sen. herc. o. .1509> Quid tale Iuno genuit aetherium gerens
<sen. herc. o. .1510_1510> Sceptrum et Tonanti nupta? mortali tamen
<sen. herc. o. .1511> Caelum tenens inuidit, Alciden suum
<sen. herc. o. .1512> Dici esse uoluit. Perage nunc, Titan, uices
<sen. herc. o. .1513> Solus relictus: ille qui uester comes
<sen. herc. o. .1514> Vbique fueram, Tartara et manes peto.
<sen. herc. o. .1515_1515> Hanc tamen ad imos perferam laudem inclutam,
<sen. herc. o. .1516> Quod nulla pestis fudit Alciden palam
<sen. herc. o. .1517> Omnemque pestem uicit Alcides palam.
<sen. herc. o. .1518> O decus mundi, radiate Titan,
<sen. herc. o. .1519> Cuius ad primos Hecate uapores
<sen. herc. o. .1520_1520> Lassa nocturnae leuat ora bigae:
<sen. herc. o. .1521> Dic sub Aurora positis Sabaeis,
<sen. herc. o. .1522> Dic sub occasu positis Hiberis,
<sen. herc. o. .1523> Quique feruenti quatiuntur axe,
<sen. herc. o. .1524> Quique sub plaustro patiuntur ursae,
<sen. herc. o. .1525_1525> Dic ad aeternos properare manes
<sen. herc. o. .1526> Herculem et regnum canis inquieti,
<sen. herc. o. .1527> Vnde non umquam remeabit ille.
<sen. herc. o. .1528> Sume quos nubes radios sequantur,
<sen. herc. o. .1529> Pallidus maestas speculare terras
<sen. herc. o. .1530_1530> Et caput turpes nebulae pererrent.
<sen. herc. o. .1531> Quando, pro Titan, ubi, quo sub axe
<sen. herc. o. .1532> Herculem in terris alium sequeris?
<sen. herc. o. .1533> Quas manus orbis miser inuocabit,
<sen. herc. o. .1534> Si qua sub Lerna numerosa pestis
<sen. herc. o. .1535_1535> Sparget in centum rabiem dracones,
<sen. herc. o. .1536> Arcadum si quis, populi uetusti,
<sen. herc. o. .1537> Fecerit siluas aper inquietas,
<sen. herc. o. .1538> Thraciae si quis Rhodopes alumnus
<sen. herc. o. .1539> Durior terris Helices niuosae
<sen. herc. o. .1540_1540> Sparget humano stabulum cruore?
<sen. herc. o. .1541> Quis dabit pacem populo timenti,
<sen. herc. o. .1542> Si quid irati superi per urbes
<sen. herc. o. .1543> Iusserint nasci? iacet omnibus par,
<sen. herc. o. .1544> Quem parem tellus genuit Tonanti.
<sen. herc. o. .1545_1545> Planctus immensas resonet per urbes
<sen. herc. o. .1546> Et comas nullo cohibente nodo
<sen. herc. o. .1547> Femina exertos feriat lacertos,
<sen. herc. o. .1548> Solaque obductis foribus deorum
<sen. herc. o. .1549> Templa securae pateant nouercae.
<sen. herc. o. .1550_1550> Vadis ad Lethen Stygiumque litus,
<sen. herc. o. .1551> Vnde te nullae referent carinae;
<sen. herc. o. .1552> Vadis ad manes miserandus, unde
<sen. herc. o. .1553> Morte deuicta tuleras triumphum;
<sen. herc. o. .1554> Vmbra nudatis uenies lacertis
<sen. herc. o. .1555_1555> Languido uultu tenuique collo,
<sen. herc. o. .1556> Teque non solum feret illa puppis,
<sen. herc. o. .1556bis_1556bis>* * * *
<sen. herc. o. .1557> Non tamen uilis eris inter umbras:
<sen. herc. o. .1558> Aeacon iuxta geminosque Cretas
<sen. herc. o. .1559> Facta discernes feriens tyrannos.
<sen. herc. o. .1560_1560> Parcite, o dites, inhibete dextras:
<sen. herc. o. .1561> Laudis est purum tenuisse ferrum,
<sen. herc. o. .1562> Dumque regnabas, minimum procellis
<sen. herc. o. .1563> In tuas urbes licuisse Fati.
<sen. herc. o. .1564> Sed locum uirtus habet inter astra.
<sen. herc. o. .1565_1565> Sedis arctoae spatium tenebis
<sen. herc. o. .1566> An grauis Titan ubi promit aestus?
<sen. herc. o. .1567> An sub occasu tepido nitebis,
<sen. herc. o. .1568> Vnde commisso resonare ponto
<sen. herc. o. .1569> Audies Calpen? loca quae sereni
<sen. herc. o. .1570_1570> Deprimes caeli? quis erit recepto
<sen. herc. o. .1571> Tutus Alcide locus inter astra?
<sen. herc. o. .1572> Horrido tantum procul a leone
<sen. herc. o. .1573> Det pater sedes calidoque cancro,
<sen. herc. o. .1574> Ne tuo uultu tremefacta leges
<sen. herc. o. .1575_1575> Astra conturbent trepidetque Titan.
<sen. herc. o. .1576> Vere dum flores uenient tepenti
<sen. herc. o. .1578_1578> Et comam siluis reuocabit aestas
<sen. herc. o. .1579> Pomaque autumno fugiente cedent
<sen. herc. o. .1577_1577> Et comam siluis hiemes recident,
<sen. herc. o. .1581_1581> Tu comes Phoebo, comes ibis astris.
<sen. herc. o. .1580_1580> Nulla te terris rapiet uetustas:
<sen. herc. o. .1582_1582> Ante nascetur seges in profundo
<sen. herc. o. .1583> Vel fretum dulci resonabit unda,
<sen. herc. o. .1584> Ante descendet glacialis ursae
<sen. herc. o. .1585_1585> Sidus et ponto uetito fruetur,
<sen. herc. o. .1586> Quam tuas laudes populi quiescant.
<sen. herc. o. .1587> Te, pater rerum, miseri precamur:
<sen. herc. o. .1588> Nulla nascatur fera, nulla pestis,
<sen. herc. o. .1589> Non duces saeuos miseranda tellus
<sen. herc. o. .1590_1590> Horreat, nulla dominetur aula
<sen. herc. o. .1591> Qui putet solum decus esse regni
<sen. herc. o. .1592> Semper intensum tenuisse ferrum;
<sen. herc. o. .1593> Si quid in terris iterum timetur,
<sen. herc. o. .1594> Vindicem terrae petimus relictae.
<sen. herc. o. .1595_1595> Heu quid hoc? mundus sonat ecce caecum.
<sen. herc. o. .1596> Maeret Alciden pater? an deorum
<sen. herc. o. .1597> Clamor, an uox est timidae nouercae
<sen. herc. o. .1598> Hercule et uiso fugit astra Iuno?
<sen. herc. o. .1599> Passus an pondus titubauit Atlas?
<sen. herc. o. .1600_1600> An magis diri tremuere manes
<sen. herc. o. .1601> Herculem et uisum canis inferorum
<sen. herc. o. .1602> Fugit abruptis trepidus catenis?
<sen. herc. o. .1603> Fallimur: laeto uenit ecce uultu
<sen. herc. o. .1604> Quem tulit Poeans umerisque tela
<sen. herc. o. .1605_1605> Gestat et notas populis pharetras,
<sen. herc. o. .1606> Herculis heres.
<sen. herc. o. .1607> Effare casus, iuuenis, Herculeos precor
<sen. herc. o. .1608> Voltuue quonam tulerit Alcides necem.
<sen. herc. o. .1609> Quo nemo uitam.
<sen. herc. o. .1609_> Laetus adeone ultimos
<sen. herc. o. .1610_1610> Inuasit ignes?
<sen. herc. o. .1610_> Esse iam flammas nihil
<sen. herc. o. .1611> Ostendit ille. quid sub hoc mundo Hercules
<sen. herc. o. .1612> Immune uinci liquit? en domita omnia.
<sen. herc. o. .1613> Inter uapores quis fuit forti locus?
<sen. herc. o. .1614> Quod unum in orbe uicerat nondum malum,
<sen. herc. o. .1615_1615> Et flamma uicta est; haec quoque accessit feris:
<sen. herc. o. .1616> Inter labores ignis Herculeos abit.
<sen. herc. o. .1617> Edissere agedum, flamma quo uicta est modo?
<sen. herc. o. .1618> Vt omnis Oeten maesta corripuit manus,
<sen. herc. o. .1619> Huic fagus umbras perdit et toto iacet
<sen. herc. o. .1620_1620> Succisa trunco, flectit hic pinum ferox
<sen. herc. o. .1621> Astris minantem et nube de media uocat:
<sen. herc. o. .1622> Ruitura cautem mouit et siluam tulit
<sen. herc. o. .1623> Secum minorem. Chaonis quondam loquax
<sen. herc. o. .1624> Stat uasta late quercus et Phoebum uetat
<sen. herc. o. .1625_1625> Vltraque totos porrigit ramos nemus;
<sen. herc. o. .1626> Gemit illa multo uulnere impresso minax
<sen. herc. o. .1627> Frangitque cuneos, resilit incussus chalybs
<sen. herc. o. .1628> Volnusque ferrum patitur et rigidum est parum.
<sen. herc. o. .1629> Commota tandem cum cadens latam sui
<sen. herc. o. .1630_1630> Duxit ruinam, protinus radios locus
<sen. herc. o. .1631> Admisit omnis: sedibus pulsae suis
<sen. herc. o. .1632> Volucres pererrant nemore succiso diem
<sen. herc. o. .1633> Quaeruntque lassis garrulae pinnis domus.
<sen. herc. o. .1634> Iamque omnis arbor sonuit et sacrae quoque
<sen. herc. o. .1635_1635> Sensere quercus horridam ferro manum
<sen. herc. o. .1636> Nullique priscum profuit luco nemus.
<sen. herc. o. .1637> Aggeritur omnis silua et alternae trabes
<sen. herc. o. .1638> In astra tollunt Herculi angustum rogum:
<sen. herc. o. .1639> Raptura flammas pinus et robur tenax
<sen. herc. o. .1640_1640> Et breuior ilex. summa sed complet rogum
<sen. herc. o. .1641> Populea silua, frondis Herculeae nemus.
<sen. herc. o. .1642> At ille, ut ingens nemore sub Nasamonio
<sen. herc. o. .1643> Aegro reclinis pectore immugit leo,
<sen. herc. o. .1644> Fertur - quis illum credat ad flammas rapi?
<sen. herc. o. .1645_1645> Voltus petentis astra, non ignes erat.
<sen. herc. o. .1646> Vt pressit Oeten ac suis oculis rogum
<sen. herc. o. .1647> Lustrauit omnem, fregit impositus trabes.
<sen. herc. o. .1647bis_1647bis>* * * * * * *
<sen. herc. o. .1648> Arcumque poscit. "accipe haec" inquit, "sate
<sen. herc. o. .1649> Poeante, dona, et munus Alcidae cape.
<sen. herc. o. .1650_1650> Has hydra sensit, his iacent Stymphalides
<sen. herc. o. .1651> Et quidquid aliud eminus uici manu
<sen. herc. o. .1652> Victrice. felix iuuenis has numquam irritas
<sen. herc. o. .1653> Mittes in hostem, siue de media uoles
<sen. herc. o. .1654> Auferre uolucres nube, descendent aues
<sen. herc. o. .1655_1655> Et certa praedae tela de caelo fluent,
<sen. herc. o. .1656> Nec fallet umquam dexteram hic arcus tuam:
<sen. herc. o. .1657> Librare telum didicit et certam dare
<sen. herc. o. .1658> Fugam sagittis, ipsa non fallunt iter
<sen. herc. o. .1659> Emissa neruo tela; tu tantum, precor,
<sen. herc. o. .1660_1660> Accommoda ignes et facem extremam mihi.
<sen. herc. o. .1661> Hic nodus" inquit, "nulla quem cepit manus,
<sen. herc. o. .1662> Mecum per ignes flagret; hoc telum Herculem
<sen. herc. o. .1663> Tantum sequetur. hoc quoque acciperes" ait
<sen. herc. o. .1664>"Si ferre posses. adiuuet domini rogum."
<sen. herc. o. .1665_1665> Tum rigida secum spolia Nemeaei mali
<sen. herc. o. .1666> Arsura poscit; latuit in spolio rogus.
<sen. herc. o. .1667> Ingemuit omnis turba nec lacrimas dolor
<sen. herc. o. .1668> Cuiquam remisit. mater in luctum furens
<sen. herc. o. .1669> Diduxit auidum pectus atque utero tenus
<sen. herc. o. .1670_1670> Exerta uastos ubera in planctus ferit,
<sen. herc. o. .1671> Superosque et ipsum uocibus pulsans Iouem
<sen. herc. o. .1672> Impleuit omnem uoce feminea locum.
<sen. herc. o. .1673>"Deforme letum, mater, Herculeum facis,
<sen. herc. o. .1674> Compesce lacrimas" inquit, "introrsus dolor
<sen. herc. o. .1675_1675> Femineus abeat; Iuno cur laetum diem
<sen. herc. o. .1676> Te flente ducat? paelicis gaudet suae
<sen. herc. o. .1677> Spectare lacrimas. comprime infirmum iecur,
<sen. herc. o. .1678> Mater: nefas est ubera atque uterum tibi
<sen. herc. o. .1679> Laniare, qui me genuit." et dirum fremens,
<sen. herc. o. .1680_1680> Qualis per urbes duxit Argolicas canem,
<sen. herc. o. .1681> Cum uictor Erebi Dite contempto redit
<sen. herc. o. .1682> Tremente fato, talis incubuit rogo.
<sen. herc. o. .1683> Quis sic triumphans laetus in curru stetit
<sen. herc. o. .1684> Victor? quis illo gentibus uultu dedit
<sen. herc. o. .1685_1685> Leges tyrannus? quanta pax habitum tulit!
<sen. herc. o. .1686> Haesere lacrimae, cecidit impulsus dolor
<sen. herc. o. .1687> Nobis quoque ipsis, nemo periturum ingemit:
<sen. herc. o. .1688> Iam flere pudor est; ipsa quam sexus iubet
<sen. herc. o. .1689> Maerere, siccis haesit Alcmene genis
<sen. herc. o. .1690_1690> Stetitque nato paene iam similis parens.
<sen. herc. o. .1691> Nullasne in astra misit ad superos preces
<sen. herc. o. .1692> Arsurus aut in uota respexit Iouem?
<sen. herc. o. .1693> Iacuit sui securus et caelum intuens
<sen. herc. o. .1694> Quaesiuit oculis, arce an ex aliqua pater
<sen. herc. o. .1695_1695> Despiceret illum. tum manus tendens ait:
<sen. herc. o. .1696>"Quacumque parte prospicis natum, pater,
<sen. herc. o. .1697> Te te precor, cui nocte commissa dies
<sen. herc. o. .1698> Quieuit unus, si meas laudes canit
<sen. herc. o. .1699> Vtrumque Phoebi litus et Scythiae genus
<sen. herc. o. .1700_1700> Et omnis ardens ora quam torret dies,
<sen. herc. o. .1701> Si pace tellus plena, si nullae gemunt
<sen. herc. o. .1702> Vrbes nec aras impias quisquam inquinat,
<sen. herc. o. .1703> Si scelera desunt, spiritum admitte hunc, precor,
<sen. herc. o. .1704> In astra. non me noctis infernae locus
<sen. herc. o. .1705_1705> Nec maesta nigri regna conterrent Iouis,
<sen. herc. o. .1706> Sed ire ad illos umbra, quos uici, deos,
<sen. herc. o. .1707> Pater, erubesco. nube discussa diem
<sen. herc. o. .1708> Pande, ut deorum coetus ardentem Herculem
<sen. herc. o. .1709> Spectet; licet tu sidera et mundum neges
<sen. herc. o. .1710_1710> Vltro, pater, cogere: si uoces dolor
<sen. herc. o. .1711> Abstulerit ullas, pande tunc Stygios lacus
<sen. herc. o. .1712> Et redde fatis; approba natum prius:
<sen. herc. o. .1713> Vt dignus astris uidear, hic faciet dies.
<sen. herc. o. .1714> Leue est quod actum est; Herculem hic, genitor, dies
<sen. herc. o. .1715_1715> Inueniet aut damnabit." Haec postquam edidit,
<sen. herc. o. .1717_1717> Flammas poposcit. "hoc age, Alcidae comes,
<sen. herc. o. .1718> Non segnis" inquit "corripe Oetaeam facem.
<sen. herc. o. .1719> Quid dextra tremuit? num manus pauida impium
<sen. herc. o. .1720_1720> Scelus refugit? redde iam pharetras mihi,
<sen. herc. o. .1721> Ignaue iners eneruis - en nostros manus
<sen. herc. o. .1722> Quae tendat arcus! quid sedet pallor genis?
<sen. herc. o. .1723> Animo faces inuade quo Alciden uides
<sen. herc. o. .1724> Voltu iacere. respice arsurum, miser:
<sen. herc. o. .1716_1716> Nouerca cernat quo feram flammas modo.
<sen. herc. o. .1725_1725> Vocat ecce iam me genitor et pandit polos;
<sen. herc. o. .1726> Venio, pater" - uultusque non idem fuit.
<sen. herc. o. .1727> Tremente pinum dextera ardentem intuli.
<sen. herc. o. .1728> Refugit ignis et reluctantur faces
<sen. herc. o. .1729> Et membra uitant, sed recedentem Hercules
<sen. herc. o. .1730_1730> Insequitur ignem. Caucasum aut Pindum aut Athon
<sen. herc. o. .1731> Ardere credas: nullus erumpit sonus,
<sen. herc. o. .1732> Tantum ingemiscit ignis. o durum iecur!
<sen. herc. o. .1733> Typhon in illo positus immanis rogo
<sen. herc. o. .1734> Gemuisset ipse quique conuulsam solo
<sen. herc. o. .1735_1735> Imposuit umeris Ossan Enceladus ferox.
<sen. herc. o. .1736> At ille medias inter exurgens faces,
<sen. herc. o. .1737> Semiustus ac laniatus, intrepidum tuens:
<sen. herc. o. .1738>"Nunc es parens Herculea: sic stare ad rogum
<sen. herc. o. .1739> Te, mater" inquit, "sic decet fleri Herculem."
<sen. herc. o. .1740_1740> Inter uapores positus et flammae minas
<sen. herc. o. .1741> Immotus, inconcussus, in neutrum latus
<sen. herc. o. .1742> Correpta torquens membra adhortatur, monet,
<sen. herc. o. .1743> Gerit aliquid ardens. omnibus fortem addidit
<sen. herc. o. .1744> Animum ministris; urere ardentem putes.
<sen. herc. o. .1745_1745> Stupet omne uulgus, uix habent flammae fidem:
<sen. herc. o. .1746> Tam placida frons est, tanta maiestas uiro.
<sen. herc. o. .1747> Nec properat uri; cumque iam forti datum
<sen. herc. o. .1748> Leto satis pensauit, igniferas trabes
<sen. herc. o. .1749> Hinc inde traxit, minima quas flamma occupat
<sen. herc. o. .1750_1750> Totas in ignes uertit et quis plurimus
<sen. herc. o. .1751> Exundat ignis repetit intrepidus ferox.
<sen. herc. o. .1752> Tunc ora flammis implet: ast illi graues
<sen. herc. o. .1753> Luxere barbae; cumque iam uultum minax
<sen. herc. o. .1754> Appeteret ignis, lamberent flammae caput,
<sen. herc. o. .1755_1755> Non pressit oculos. Sed quid hoc? maestam intuor
<sen. herc. o. .1756> Sinu gerentem reliquias magni Herculis,
<sen. herc. o. .1757> Crinemque iactans squalidum Alcmene gemit.
<sen. herc. o. .1758> Timete, superi, fata: tam paruus cinis
<sen. herc. o. .1759> Herculeus, huc huc ille decreuit gigas!
<sen. herc. o. .1760_1760> O quanta, Titan, in nihil moles abit;
<sen. herc. o. .1761> Anilis, heu me, recipit Alciden sinus,
<sen. herc. o. .1762> Hic cumulus ille est: ecce uix totam Hercules
<sen. herc. o. .1763> Compleuit urnam; quam leue est pondus mihi,
<sen. herc. o. .1764> Cui totus aether pondus incubuit leue!
<sen. herc. o. .1765_1765> Ad Tartara olim regnaque, o nate, ultima
<sen. herc. o. .1766> Rediturus ibas - quando ab inferna Styge
<sen. herc. o. .1767> Remeabis iterum? non ut et spolium trahas
<sen. herc. o. .1768> Rursusque Theseus debeat lucem tibi -
<sen. herc. o. .1769> Sed quando solus? mundus impositus tuas
<sen. herc. o. .1770_1770> Compescet umbras teque Tartareus canis
<sen. herc. o. .1771> Inhibere poterit? quando Taenarias fores
<sen. herc. o. .1772> Pulsabis? aut quas mater ad fauces agar
<sen. herc. o. .1773> Qua mors aditur? uadis ad manes iter
<sen. herc. o. .1774> Habiturus unum. quid diem questu tero?
<sen. herc. o. .1775_1775> Quid misera duras uita? quid lucem hanc tenes?
<sen. herc. o. .1776> Quem parere rursus Herculem possum Ioui?
<sen. herc. o. .1777> Quis me parentem natus Alcmenen suam
<sen. herc. o. .1778> Tantus uocabit? o nimis felix, nimis,
<sen. herc. o. .1779> Thebane coniunx, Tartari intrasti loca
<sen. herc. o. .1780_1780> Florente nato teque uenientem inferi
<sen. herc. o. .1781> Timuere forsan, quod pater tanti Herculis,
<sen. herc. o. .1782> Vel falsus, aderas. Quas petam terras anus,
<sen. herc. o. .1783> Inuisa saeuis regibus (si quis tamen
<sen. herc. o. .1784> Rex est relictus ? ei miserae mihi!
<sen. herc. o. .1785_1785> Quicumque caesos ingemunt nati patres,
<sen. herc. o. .1786> A me petent supplicia, me cuncti obruent:
<sen. herc. o. .1787> Si quis minor Busiris aut si quis minor
<sen. herc. o. .1788> Antaeus urbes feruidae terret plagae,
<sen. herc. o. .1789> Ego praeda ducar; si quis Ismarius greges
<sen. herc. o. .1790_1790> Thracis cruenti uindicat, carpent greges
<sen. herc. o. .1791> Mea membra diri; forsitan poenas petet
<sen. herc. o. .1792> Irata Iuno: totus exurget dolor;
<sen. herc. o. .1793> Secura uicto tandem ab Alcide uacat,
<sen. herc. o. .1794> Paelex supersum - quanta supplicia expetet
<sen. herc. o. .1795_1795> Ne parere possim! fecit hic natus mihi
<sen. herc. o. .1796> Vterum timendum. Quae petam Alcmene loca?
<sen. herc. o. .1797> Quis me locus, quae regio, quae mundi plaga
<sen. herc. o. .1798> Defendet aut quas mater in latebras agar
<sen. herc. o. .1799> Vbique per te nota? si patriam petam
<sen. herc. o. .1800_1800> Laresque miseros, Argos Eurystheus tenet;
<sen. herc. o. .1801> Marita Thebas regna et Ismenon petam
<sen. herc. o. .1802> Thalamosque nostros, in quibus quondam Iouem
<sen. herc. o. .1803> Dilecta uidi? pro nimis felix, nimis,
<sen. herc. o. .1804> Si fulminantem et ipsa sensissem Iouem!
<sen. herc. o. .1805_1805> Vtinam meis uisceribus Alcides foret
<sen. herc. o. .1806> Exsectus infans! nunc datum est tempus, datum est
<sen. herc. o. .1807> Videre natum laude certantem Ioui,
<sen. herc. o. .1808> Vt hoc daretur, scire quid fatum mihi
<sen. herc. o. .1809> Eripere posset. quis memor uiuit tui,
<sen. herc. o. .1810_1810> O nate, populus? omne iam ingratum est genus.
<sen. herc. o. .1811> Petam Cleonas? Arcadum an populos petam
<sen. herc. o. .1812> Meritisque terram nobilem quaeram tuis?
<sen. herc. o. .1813> Hic dira serpens cecidit, hic ales fera,
<sen. herc. o. .1814> Hic sus cruentus, hic tua fractus manu
<sen. herc. o. .1815_1815> Qui te sepulto possidet caelum leo:
<sen. herc. o. .1816> Si grata terra est, populus Alcmenen tuam
<sen. herc. o. .1817> Defendat omnis. Thracias gentes petam
<sen. herc. o. .1818> Hebrique populos? haec quoque est meritis tuis
<sen. herc. o. .1819> Defensa tellus: stabula cum regno iacent.
<sen. herc. o. .1820_1820> Hic pax cruento rege prostrato data est:
<sen. herc. o. .1821> Vbi enim negata est? Quod tibi infelix anus
<sen. herc. o. .1822> Quaeram sepulcrum? de tuis totus rogis
<sen. herc. o. .1823> Contendat orbis. reliquias magni Herculis
<sen. herc. o. .1824> Quis populus aut quae templa, quae gentes rogant?
<sen. herc. o. .1825_1825> Quis, quis petit, quis poscit Alcmenes onus?
<sen. herc. o. .1826> Quae tibi sepulcra, nate, quis tumulus sat est?
<sen. herc. o. .1827> Hic totus orbis: fama erit titulus tibi.
<sen. herc. o. .1828> Quid, anime, trepidas? Herculis cineres tenes;
<sen. herc. o. .1829> Complectere ossa: reliquiae auxilium dabunt,
<sen. herc. o. .1830_1830> Erunt satis praesidia, terrebunt tuae
<sen. herc. o. .1831> Reges uel umbrae.
<sen. herc. o. .1831_> Debitos nato quidem
<sen. herc. o. .1832> Compesce fletus, mater Alcidae incluti.
<sen. herc. o. .1833> Non est gemendus nec graui urgendus prece,
<sen. herc. o. .1834> Virtute quisquis abstulit fatis iter:
<sen. herc. o. .1835_1835> Aeterna uirtus Herculem fleri uetat:
<sen. herc. o. .1836> Fortes uetant maerere, degeneres iubent.
<sen. herc. o. .1837> Sedabo questus uindice amisso parens
<sen. herc. o. .1838a_1838a> Terrae atque pelagi * * * *
<sen. herc. o. .1838b_1838b>* * * * quaque purpureus dies
<sen. herc. o. .1839_1839> Vtrumque clara spectat Oceanum rota?
<sen. herc. o. .1840_1840> Quot misera in uno condidi natos parens!
<sen. herc. o. .1841> Regno carebam, regna sed poteram dare.
<sen. herc. o. .1842> Vna inter omnes terra quas matres gerit
<sen. herc. o. .1843> Votis peperci, nil ego a superis peti,
<sen. herc. o. .1844> Incolume nato: quid dare Herculeus mihi
<sen. herc. o. .1845_1845> Non poterat ardor, quod deus quisquam mihi
<sen. herc. o. .1846> Negare poterat? uota in hac fuerant manu:
<sen. herc. o. .1847> Quidquid negaret Iuppiter, daret Hercules.
<sen. herc. o. .1848> Quid tale genetrix ulla mortalis tulit?
<sen. herc. o. .1849> Deriguit aliqua mater, ut toto stetit
<sen. herc. o. .1850_1850> Succisa fetu, bisque septenos gregem
<sen. herc. o. .1851> Deplanxit una: gregibus aequari meus
<sen. herc. o. .1852> Quot ille poterat! matribus miseris adhuc
<sen. herc. o. .1853> Exemplar ingens derat: Alcmene dabo.
<sen. herc. o. .1854> Cessate, matres, pertinax si quas dolor
<sen. herc. o. .1855_1855> Adhuc iubet lugere, quas luctus grauis
<sen. herc. o. .1856> In saxa uertit; cedite his cunctae malis.
<sen. herc. o. .1857> Agedum senile pectus, o miserae manus,
<sen. herc. o. .1858> Pulsate - et una funeri tanto sat est
<sen. herc. o. .1859> Grandaeua anus defecta, quod totus breui
<sen. herc. o. .1860_1860> Iam quaeret orbis? expedi in planctus tamen
<sen. herc. o. .1861> Defessa quamquam bracchia: inuidiam ut deis
<sen. herc. o. .1862> Lugendo facias, aduoca in planctus genus.
<sen. herc. o. .1863> Flete, Alcmenae magnique Iouis
<sen. herc. o. .1864> Plangite natum,
<sen. herc. o. .1865_1865> Cui concepto lux una perit
<sen. herc. o. .1866> Noctesque duas contulit Eos:
<sen. herc. o. .1867> Ipsa quiddam plus luce perit.
<sen. herc. o. .1868> Totae pariter plangite gentes,
<sen. herc. o. .1869> Quarum saeuos ille tyrannos
<sen. herc. o. .1870_1870> Iussit Stygias penetrare domos
<sen. herc. o. .1871> Populisque madens ponere ferrum.
<sen. herc. o. .1872> Fletum meritis reddite tantis,
<sen. herc. o. .1873> Totus, totus personet orbis.
<sen. herc. o. .1874> Fleat Alciden caerula Crete,
<sen. herc. o. .1875_1875> Magno tellus cara Tonanti:
<sen. herc. o. .1876> Centum populi bracchia pulsent.
<sen. herc. o. .1877> Nunc Curetes, nunc Corybantes
<sen. herc. o. .1878> Arma Idaea quassate manu:
<sen. herc. o. .1879> Armis illum lugere decet.
<sen. herc. o. .1880_1880> Nunc, nunc funus plangite uerum:
<sen. herc. o. .1881> Iacet Alcides non minor ipso,
<sen. herc. o. .1882> Creta, Tonante.
<sen. herc. o. .1883> Flete Herculeos, Arcades, obitus,
<sen. herc. o. .1884> Nondum Phoebe nascente genus:
<sen. herc. o. .1885_1885> Iuga Parthenii + Nemeaeque sonent
<sen. herc. o. .1886> Feriatque grauis Maenala planctus:
<sen. herc. o. .1887> Magno Alcidae poscit gemitum
<sen. herc. o. .1888> Stratus uestris saetiger agris
<sen. herc. o. .1889> Alesque sequi iussa sagittas
<sen. herc. o. .1890_1890> Totum pinnis furata diem.
<sen. herc. o. .1891> Flete, Argolicae, flete, Cleonae:
<sen. herc. o. .1892> Hic terrentem moenia quondam
<sen. herc. o. .1892bis_1892bis> Vestra leonem
<sen. herc. o. .1893> Fregit nostri dextera nati.
<sen. herc. o. .1894> Date, Bistoniae, uerbera, matres
<sen. herc. o. .1895_1895> Gelidusque sonet planctibus Hebrus:
<sen. herc. o. .1896> Flete Alciden, quod non stabulis
<sen. herc. o. .1897> Nascitur infans
<sen. herc. o. .1898> Nec uestra greges uiscera carpunt.
<sen. herc. o. .1899> Fleat Antaeo libera tellus
<sen. herc. o. .1900_1900> Et rapta fero plaga Geryonae:
<sen. herc. o. .1901> Mecum, miserae, plangite, gentes,
<sen. herc. o. .1902> Audiat ictus utraque Tethys.
<sen. herc. o. .1903> Vos quoque, mundi turba citati,
<sen. herc. o. .1904> Flete Herculeos, numina, casus:
<sen. herc. o. .1905_1905> Vestrum Alcides ceruice meus
<sen. herc. o. .1906> Mundum, superi, caelumque tulit,
<sen. herc. o. .1907> Dum stelligeri uector Olympi
<sen. herc. o. .1908> Pondere liber spirauit Atlans.
<sen. herc. o. .1909> Vbi nunc uestrae, Iuppiter, arces?
<sen. herc. o. .1910_1910> Vbi promissi regia mundi?
<sen. herc. o. .1911> Nempe Alcides mortalis obit,
<sen. herc. o. .1912> Nempe sepultus:
<sen. herc. o. .1913> Totiens telis facibusque tuis
<sen. herc. o. .1913bis_1913bis> Ille pepercit,
<sen. herc. o. .1914> Quotiens ignis spargendus erat.
<sen. herc. o. .1915_1915> In me saltem iaculare facem
<sen. herc. o. .1916> Semelenque puta.
<sen. herc. o. .1917> Iamne Elysias, o nate, domus,
<sen. herc. o. .1918> Iam litus habes,
<sen. herc. o. .1919> Ad quod populos natura uocat?
<sen. herc. o. .1920_1920> An post raptum Styx atra canem
<sen. herc. o. .1921> Praeclusit iter teque in primo
<sen. herc. o. .1922> Limine Ditis fata morantur?
<sen. herc. o. .1923> Quis nunc umbras, nate, tumultus
<sen. herc. o. .1923bis_1923bis> Manesque tenet?
<sen. herc. o. .1924> Fugit abducta nauita cumba
<sen. herc. o. .1925_1925> Et Centauris Thessala motis
<sen. herc. o. .1926> Ferit attonitos ungula manes
<sen. herc. o. .1927> Anguesque suos hydra sub undas
<sen. herc. o. .1928> Territa mergit
<sen. herc. o. .1929> Teque labores, o nate, timent?
<sen. herc. o. .1930_1930> Fallor, fallor uesana furens,
<sen. herc. o. .1931> Nec te manes umbraeque timent,
<sen. herc. o. .1932> Non Argolico rapta leoni
<sen. herc. o. .1933> Fulua pellis contecta iuba
<sen. herc. o. .1934> Laeuos operit dira lacertos
<sen. herc. o. .1935_1935> Vallantque feri tempora dentes:
<sen. herc. o. .1936> Donum pharetrae cessere tuae
<sen. herc. o. .1937> Telaque mittet iam dextra minor.
<sen. herc. o. .1938> Vadis inermis, nate, per umbras,
<sen. herc. o. .1939> Ad quas semper mansurus eris.
<sen. herc. o. .1940_1940> Quid me tenentem regna siderei poli
<sen. herc. o. .1941> Caeloque tandem redditum planctu iubes
<sen. herc. o. .1942> Sentire fatum? parce: iam uirtus mihi
<sen. herc. o. .1943> In astra et ipsos fecit ad superos iter.
<sen. herc. o. .1944> Vnde sonus trepidas aures ferit?
<sen. herc. o. .1945_1945> Vnde meas inhibet lacrimas fragor?
<sen. herc. o. .1946> Agnosco agnosco uictum est chaos.
<sen. herc. o. .1947> A Styge, nate, redis iterum mihi
<sen. herc. o. .1948> Fractaque non semel est mors horrida?
<sen. herc. o. .1949> Vicisti rursus noctis loca
<sen. herc. o. .1950_1950> Puppis et infernae uada tristia?
<sen. herc. o. .1951> Peruius est Acheron iam languidus
<sen. herc. o. .1952> Et remeare licet soli tibi,
<sen. herc. o. .1953> Nec te fata tenent post funera?
<sen. herc. o. .1954> An tibi praeclusit Pluton iter
<sen. herc. o. .1955_1955> Et pauidus regni metuit sibi?
<sen. herc. o. .1956> Certe ego te uidi flagrantibus
<sen. herc. o. .1957> Impositum siluis, cum plurimus
<sen. herc. o. .1958> In caelum fureret flammae metus:
<sen. herc. o. .1959> Arsisti certe, cur ultima
<sen. herc. o. .1960_1960> Non tenuere tuas umbras loca?
<sen. herc. o. .1961> Quid timuere tui manes, precor?
<sen. herc. o. .1962> Vmbra quoque es Diti nimis horrida?
<sen. herc. o. .1963> Non me gementis stagna Cocyti tenent
<sen. herc. o. .1964> Nec puppis umbras furua transuexit meas;
<sen. herc. o. .1965_1965> Iam parce, mater, questibus: manes semel
<sen. herc. o. .1966> Vmbrasque uidi; quidquid in nobis tui
<sen. herc. o. .1967> Mortale fuerat, ignis euictum tulit:
<sen. herc. o. .1968> Paterna caelo, pars data est flammis tua.
<sen. herc. o. .1969> Proinde planctus pone, quos nato paret
<sen. herc. o. .1970_1970> Genetrix inerti; luctus in turpes eat:
<sen. herc. o. .1971> Virtus in astra tendit, in mortem timor.
<sen. herc. o. .1972> Praesens ab astris, mater, Alcides cano:
<sen. herc. o. .1973> Poenas cruentus iam tibi Eurystheus dabit;
<sen. herc. o. .1974> Curru superbum uecta transcendes caput.
<sen. herc. o. .1975_1975> Me iam decet subire caelestem plagam:
<sen. herc. o. .1976> Inferna uici rursus Alcides loca.
<sen. herc. o. .1977> Mane parumper - cessit ex oculis, abit,
<sen. herc. o. .1978> In astra fertur. fallor an uultus putat
<sen. herc. o. .1979> Vidisse natum? misera mens incredula est.
<sen. herc. o. .1980_1980> Es numen et te mundus aeternum tenet:
<sen. herc. o. .1981> Credo triumphis. - regna Thebarum petam
<sen. herc. o. .1982> Nouumque templis additum numen canam.
<sen. herc. o. .1983> Numquam Stygias fertur ad umbras
<sen. herc. o. .1984> Inclita uirtus: uiuite fortes
<sen. herc. o. .1985_1985> Nec Lethaeos saeua per amnes
<sen. herc. o. .1985bis_1985bis> Vos fata trahent,
<sen. herc. o. .1986> Sed cum summas exiget horas
<sen. herc. o. .1987> Consumpta dies,
<sen. herc. o. .1988> Iter ad superos gloria pandet.
<sen. herc. o. .1989> Sed tu, domitor magne ferarum
<sen. herc. o. .1990_1990> Orbisque simul pacator, ades:
<sen. herc. o. .1991> Nunc quoque nostras aspice terras,
<sen. herc. o. .1992> Et si qua nouo belua uultu
<sen. herc. o. .1993> Quatiet populos terrore graui,
<sen. herc. o. .1994> Tu fulminibus frange trisulcis:
<sen. herc. o. .1995_1995> Fortius ipso genitore tuo
<sen. herc. o. .1996> Fulmina mitte.
