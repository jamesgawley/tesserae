<sidon. carm. 3.1> Quid faceret laetas segetes, quod tempus amandum
<sidon. carm. 3.2> Messibus et gregibus, uitibus atque apibus,
<sidon. carm. 3.3> Ad Maecenatis quondam sunt edita nomen;
<sidon. carm. 3.4> Hinc, Maro, post audes arma uirumque loqui.
<sidon. carm. 3.5_5> At mihi Petrus erit Maecenas temporis huius;
<sidon. carm. 3.6> Nam famae pelagus sidere curro suo.
<sidon. carm. 3.7> Si probat, emittit, si damnat carmina, celat,
<sidon. carm. 3.8> Nec nos ronchisono rhinocerote notat.
<sidon. carm. 3.9> I, liber; hic nostrum tutatur, crede, pudorem;
<sidon. carm. 3.10_10> Hoc censore etiam displicuisse placet.
<sidon. carm. 4.1> Tityrus ut quondam patulae sub tegmine fagi
<sidon. carm. 4.2> Volueret inflatos murmura per calamos,
<sidon. carm. 4.3> Praestitit afflicto ius uitae Caesar et agri,
<sidon. carm. 4.4> Nec stetit ad tenuem celsior ira reum;
<sidon. carm. 4.5_5> Sed rus concessum dum largo in principe laudat,
<sidon. carm. 4.6> Caelum pro terris rustica Musa dedit,
<sidon. carm. 4.7> Nec fuit inferius Phoebeia dona referre:
<sidon. carm. 4.8> Fecerat hic dominum, fecit et ille deum.
<sidon. carm. 4.9> Et tibi, Flacce, acies Bruti Cassique secuto
<sidon. carm. 4.10_10> Carminis est auctor qui fuit et ueniae.
<sidon. carm. 4.11> Sic mihi diuerso nuper sub Marte cadenti
<sidon. carm. 4.12> Iussisti, uictor, uictor ut essem animo.
<sidon. carm. 4.13> Seruiat ergo tibi seruati lingua poetae
<sidon. carm. 4.14> Atque meae uitae laus tua sit pretium.
<sidon. carm. 4.15_15> Non ego mordaci fodiam modo dente Maronem
<sidon. carm. 4.16> Nec ciuem carpam, terra Sabella, tuum.
<sidon. carm. 4.17> Res minor ingenio nobis, sed Caesare maior;
<sidon. carm. 4.18> Vincant eloquio, dummodo nos domino.
<sidon. carm. 5.1> Concipe praeteritos, respublica, mente triumphos:
<sidon. carm. 5.2> Imperium iam consul habet, quem purpura non plus
<sidon. carm. 5.3> Quam lorica operit, cuius diademata frontem
<sidon. carm. 5.4> Non luxu sed lege tegunt, meritisque laborum
<sidon. carm. 5.5_5> Post palmam palmata uenit; decora omnia regni
<sidon. carm. 5.6> Accumulant fasces et princeps consule crescit.
<sidon. carm. 5.7> Personat ergo tuum caelo, rure, urbibus, undis
<sidon. carm. 5.8> Exultans Europa sophos, quod rector haberis,
<sidon. carm. 5.9> Victor qui fueras. Fateor, trepidauerat orbis,
<sidon. carm. 5.10_10> Dum non uis uicisse tibi nimioque pudore
<sidon. carm. 5.11> Quod regnum mereare doles tristique repulsa
<sidon. carm. 5.12> Non moderanda subis quae defendenda putasti.
<sidon. carm. 5.13> Sederat exserto bellatrix pectore Roma,
<sidon. carm. 5.14> Cristatum turrita caput, cui pone capaci
<sidon. carm. 5.15_15> Casside prolapsus perfundit terga capillus.
<sidon. carm. 5.16> Laetitiam censura manet terrorque pudore
<sidon. carm. 5.17> Crescit, et inuita superat uirtute uenustas.
<sidon. carm. 5.18> Ostricolor pepli textus, quem fibula torto
<sidon. carm. 5.19> Mordax dente uorat; tum quicquid mamma refundit
<sidon. carm. 5.20_20> Tegminis, hoc patulo concludit gemma recessu.
<sidon. carm. 5.21> Hinc fulcit rutilus spatioso circite laeuum
<sidon. carm. 5.22> Vmbo latus; uideas hic crasso fusa metallo
<sidon. carm. 5.23> Antra Rheae fetamque lupam, quam fauce retecta
<sidon. carm. 5.24> Blandiri quoque terror erat; quamquam illa uorare
<sidon. carm. 5.25_25> Martigenas et picta timet. Pars proxima Thybrim
<sidon. carm. 5.26> Exprimit; hic scabri fusus sub pumice tofi
<sidon. carm. 5.27> Proflabat madidum per guttura glauca soporem;
<sidon. carm. 5.28> Pectus palla tegit, quam neuerat Ilia coniunx,
<sidon. carm. 5.29> Liquenti quae iuncta toro uult murmura lymphis
<sidon. carm. 5.30_30> Tollere et undosi somnum seruare mariti.
<sidon. carm. 5.31> Ista micant clipeo; cuspis trabe surgit eburna,
<sidon. carm. 5.32> Ebria caede uirum. Propter Bellona trophaeum
<sidon. carm. 5.33> Exstruit et quercum captiuo pondere curuat.
<sidon. carm. 5.34> Consurgit solium saxis, quae caesa rubenti
<sidon. carm. 5.35_35> Aethiopum de monte cadunt, ubi sole propinquo
<sidon. carm. 5.36> Natiua exustas afflauit purpura rupes.
<sidon. carm. 5.37> Iungitur hic Synnas, Nomadum lapis additur istic,
<sidon. carm. 5.38> Antiquum mentitus ebur; post caute Laconum
<sidon. carm. 5.39> Marmoris herbosi radians interuiret ordo.
<sidon. carm. 5.40_40> Ergo ut se mediam solio dedit, aduolat omnis
<sidon. carm. 5.41> Terra simul. Tum quaeque suos prouincia fructus
<sidon. carm. 5.42> Exposuit: fert Indus ebur, Chaldaeus amomum,
<sidon. carm. 5.43> Assyrius gemmas, Ser uellera, tura Sabaeus,
<sidon. carm. 5.44> Atthis mel, Phoenix palmas, Lacedaemon oliuum,
<sidon. carm. 5.45_45> Arcas equos, Epiros equas, pecuaria Gallus,
<sidon. carm. 5.46> Arma Chalybs, frumenta Libys, Campanus Iacchum,
<sidon. carm. 5.47> Aurum Lydus, Arabs guttam, Panchaia myrrham,
<sidon. carm. 5.48> Pontus castorea, blattam Tyrus, aera Corinthus;
<sidon. carm. 5.49> Sardinia argentum, naues Hispania defert
<sidon. carm. 5.50_50> Fulminis et lapidem: scopulos iaculabile fulgur
<sidon. carm. 5.51> Fucat et accensam silicem fecunda maritat
<sidon. carm. 5.52> Ira deum; quotiens caelum se commouet illic,
<sidon. carm. 5.53> Plus ibi terra ualet. Subito flens Africa nigras
<sidon. carm. 5.54> Procubuit lacerata genas et cernua frontem
<sidon. carm. 5.55_55> Iam male fecundas in uertice fregit aristas
<sidon. carm. 5.56> Ac sic orsa loqui: "Venio pars tertia mundi,
<sidon. carm. 5.57> Infelix felice uno. Famula satus olim
<sidon. carm. 5.58> Hic praedo et dominis extinctis barbara dudum
<sidon. carm. 5.59> Sceptra tenet tellure mea penitusque fugata
<sidon. carm. 5.60_60> Nobilitate furens quod non est non amat hospes.
<sidon. carm. 5.61> O Latii sopite uigor, tua moenia ridet
<sidon. carm. 5.62> Insidiis cessisse suis. Non concutis hastam?
<sidon. carm. 5.63> Non pro me uel capta doles? tua nempe putantur
<sidon. carm. 5.64> Surgere fata malis et celsior esse ruina.
<sidon. carm. 5.65_65> Sed melius, quod terror abit; iam uincere restat,
<sidon. carm. 5.66> Si pugnas, ut uicta soles. Porsenna superbum
<sidon. carm. 5.67> Tarquinium impingens compleuit milite Tusco
<sidon. carm. 5.68> Ianiculum quondam; sed dum perrumpere portas
<sidon. carm. 5.69> Obsidione parat, totam te pertulit uno
<sidon. carm. 5.70_70> Coclitis in clipeo; presserunt milia solum
<sidon. carm. 5.71> Multa uirum pendente uia; nec ponte soluto,
<sidon. carm. 5.72> Cum caderet, cecidit. Rex idem denique morte
<sidon. carm. 5.73> Admonitus scribae didicit sibi bella moueri
<sidon. carm. 5.74> Non solum cum bella forent; mox pace petita
<sidon. carm. 5.75_75> In regnum rediit, non tam feriente fugatus
<sidon. carm. 5.76> Quam flagrante uiro. Steterat nam corde gelato
<sidon. carm. 5.77> Scaeuola et apposito dextram damnauerat igni,
<sidon. carm. 5.78> Plus felix peccante manu, cum forte satelles
<sidon. carm. 5.79> Palleret constante reo tormentaque capti
<sidon. carm. 5.80_80> Is fugeret, qui tortor erat. Brennum tremuisti,
<sidon. carm. 5.81> Post melior; quodcumque tuum est, quodcumque uocaris,
<sidon. carm. 5.82> Iam solus Tarpeius erat; sed reppulit unus
<sidon. carm. 5.83> Tum quoque totam aciem, Senones dum garrulus anser
<sidon. carm. 5.84> Nuntiat et uigilat uestrum sine milite fatum.
<sidon. carm. 5.85_85> Me quoque (da ueniam quod bellum gessimus olim)
<sidon. carm. 5.86> Post Trebiam Cannasque domas, Romanaque tecta
<sidon. carm. 5.87> Hannibal ante meus quam nostra Scipio uidit.
<sidon. carm. 5.88> Quid merui? fatis cogor tibi bella mouere,
<sidon. carm. 5.89> Cum uolo, cum nolo. Trepidus te territat hostis,
<sidon. carm. 5.90_90> Sed tutus claudente freto, uelut hispidus alta
<sidon. carm. 5.91> Sus prope tesqua iacet claususque cacuminat albis
<sidon. carm. 5.92> Os nigrum telis grauidum; circumlatrat ingens
<sidon. carm. 5.93> Turba canum, si forte uelit concurrere campo;
<sidon. carm. 5.94> Ille per obiectos uepres tumet atque superbit,
<sidon. carm. 5.95_95> Vi tenuis fortisque loco, dum proximus heia
<sidon. carm. 5.96> Venator de colle sonat: uox nota magistri
<sidon. carm. 5.97> Lassatam reparat rabiem; tum uulnera caecus
<sidon. carm. 5.98> Fastidit sentire furor. Quid proelia differs?
<sidon. carm. 5.99> Quid mare formidas, pro cuius saepe triumphis
<sidon. carm. 5.100_100> Et caelum pugnare solet? quid quod tibi princeps
<sidon. carm. 5.101> Est nunc eximius, quem praescia saecula clamant
<sidon. carm. 5.102> Venturum excidio Libyae, qui tertius ex me
<sidon. carm. 5.103> Accipiet nomen? Debent hoc fata labori,
<sidon. carm. 5.104> Maioriane, tuo. Quem cur conscendere classem
<sidon. carm. 5.105_105> Ac portus intrare meos urbemque subire,
<sidon. carm. 5.106> Si iubeas, cupiam, paucis ex ordine fabor.
<sidon. carm. 5.107> Fertur, Pannoniae qua Martia pollet Acincus
<sidon. carm. 5.108> Illyricum rexisse solum cum tractibus Histri
<sidon. carm. 5.109> Huius auus; nam Theodosius(==(==THE.ODOSIUS)), quo tempore Sirmi
<sidon. carm. 5.110_110> Augustum sumpsit nomen, per utramque magistrum
<sidon. carm. 5.111> Militiam ad partes regni uenturus Eoas,
<sidon. carm. 5.112> Maiorianum habuit. Latiis sunt condita fastis
<sidon. carm. 5.113> Facta ducis, quotiens Scythicis illata colonis
<sidon. carm. 5.114> Classica presserunt Hypanim, Peucenque rigentem
<sidon. carm. 5.115_115> Mente salutatis irrisit lixa pruinis.
<sidon. carm. 5.116> Hunc socerum pater huius habet, uir clarus et uno
<sidon. carm. 5.117> Culmine militiae semper contentus, ut unum
<sidon. carm. 5.118> Casibus in dubiis iunctus sequeretur amicum.
<sidon. carm. 5.119> Non semel oblatis temptauit fascibus illum
<sidon. carm. 5.120_120> Aetio rapere aula suo, sed perstitit ille,
<sidon. carm. 5.121> Maior honoratis: coepit pretiosior esse
<sidon. carm. 5.122> Sic pretio non capta fides. Erat ille quod olim
<sidon. carm. 5.123> Quaestor consulibus: tractabat publica iure
<sidon. carm. 5.124> Aera suo tantumque modum seruabat ut illum
<sidon. carm. 5.125_125> Narraret rumor iam rebus parcere gnati.
<sidon. carm. 5.126> Senserat hoc sed forte ducis iam liuida coniunx
<sidon. carm. 5.127> Augeri famam pueri, suffusaque bili
<sidon. carm. 5.128> Coxerat internum per barbara corda uenenum.
<sidon. carm. 5.129> Ilicet explorat caelum totamque uolutis
<sidon. carm. 5.130_130> Percurrit mathesim numeris, interrogat umbras,
<sidon. carm. 5.131> Fulmina rimatur, fibras uidet, undique gaudens
<sidon. carm. 5.132> Secretum rapuisse deo. Sic torua Pelasgum
<sidon. carm. 5.133> Colchis in aplustri steterat trepidante marito
<sidon. carm. 5.134> Absyrtum sparsura patri facturaque caesi
<sidon. carm. 5.135_135> Germani plus morte nefas, dum funere pugnat
<sidon. carm. 5.136> Et fratrem sibi tela facit; uel cum obruit ignem
<sidon. carm. 5.137> Taurorum plus ipsa calens texitque trementem
<sidon. carm. 5.138> Frigida flamma uirum, quem defendente ueneno
<sidon. carm. 5.139> Inter flagrantes perhibent alsisse iuuencos.
<sidon. carm. 5.140_140> Ergo animi dudum impatiens, postquam audiit isti
<sidon. carm. 5.141> Imperium et longum statui, laniata lacertos
<sidon. carm. 5.142> Ingreditur qua strata uiri(==VI-RI+) uocemque furentem
<sidon. carm. 5.143> His rupit: "Secure iaces, oblite tuorum,
<sidon. carm. 5.144> O piger, et mundo princeps (sic saecula poscunt)
<sidon. carm. 5.145_145> Maiorianus erit. Clamant hoc sidera signis,
<sidon. carm. 5.146> Hoc homines uotis. Isti quid sidera quaero,
<sidon. carm. 5.147> Fatum aliud cui fecit amor? Nil fortius illo.
<sidon. carm. 5.148> Et puer est cupidus numquam sed parcus habendi;
<sidon. carm. 5.149> Pauper adhuc iam spargit opes, ingentia suadet
<sidon. carm. 5.150_150> Consilia et sequitur; totum quod cogitat altum est;
<sidon. carm. 5.151> Vrget quod sperat. Ludum si forte retexam,
<sidon. carm. 5.152> Consumpsit quicquid iaculis fecisse putaris
<sidon. carm. 5.153> Istius una dies: tribus hunc tremuere sagittis
<sidon. carm. 5.154> Anguis, ceruus, aper. Non sic librauit in hostem
<sidon. carm. 5.155_155> Spicula qui nato serpentis corpore cincto
<sidon. carm. 5.156> Plus timuit, cum succurrit, dum iactibus isdem
<sidon. carm. 5.157> Interitum uitamque daret stabilemque teneret
<sidon. carm. 5.158> Corde tremente manum, totamque exiret in artem
<sidon. carm. 5.159> Spe propiore metus, dans inter membra duorum
<sidon. carm. 5.160_160> Vnius mortem. Libeat decernere caestu:
<sidon. carm. 5.161> Cessit Eryx Siculus, simili nec floruit arte
<sidon. carm. 5.162> Sparta, Therapnaea pugilem cum gymnade pinguem
<sidon. carm. 5.163> Stratus Bebryciis Amycus suspexit harenis.
<sidon. carm. 5.164> Qui uigor in pedibus! frustra sibi natus Ophelte
<sidon. carm. 5.165_165> Sicaniam tribuit palmam, plantasque superbas
<sidon. carm. 5.166> Haud ita per siccam Nemeen citus extulit Arcas,
<sidon. carm. 5.167> Cuius in Aetolo uolitantem puluere matrem
<sidon. carm. 5.168> Horruit Hippomenes, multo qui caespite circi
<sidon. carm. 5.169> Contemptu praemissus erat, cum carceris antro
<sidon. carm. 5.170_170> Emicuit pernix populo trepidante uirago,
<sidon. carm. 5.171> Nil toto tactura gradu, cum pallidus ille
<sidon. carm. 5.172> Respiceret medium post se decrescere campum
<sidon. carm. 5.173> Et longas ad signa uias flatuque propinquo
<sidon. carm. 5.174> Pressus in hostili iam curreret anxius umbra,
<sidon. carm. 5.175_175> Donec ad anfractum metae iam iamque relictus
<sidon. carm. 5.176> Concita ter sparso fregit uestigia pomo.
<sidon. carm. 5.177> Qui uidet hunc equitem Ledaeum spernit alumnum
<sidon. carm. 5.178> Ac iuuenem, Stheneboea, tuum, cui terga uetustas
<sidon. carm. 5.179> Pennati largitur equi Lyciamque Chimaeram
<sidon. carm. 5.180_180> Quem superasse refert, uulnus cum sustulit unum
<sidon. carm. 5.181> Tres animas. Vitam tum si tibi fata dedissent,
<sidon. carm. 5.182> Maioriane ferox, uetuisses Castora frenos,
<sidon. carm. 5.183> Pollucem caestus, Alconem spicula nosse,
<sidon. carm. 5.184> Bellerofonteis insultaturus opimis.
<sidon. carm. 5.185_185> Si clipeum capiat, uincit Telamone creatum,
<sidon. carm. 5.186> Qui puppes inter Graias contra Hectoris ignem
<sidon. carm. 5.187> Ipsam etiam infidi classem defendit Vlixis.
<sidon. carm. 5.188> Missile si quanto iaculetur pondere quaeris,
<sidon. carm. 5.189> Segnius insertae trepidans pro fasce Camillae
<sidon. carm. 5.190_190> Excussit telum Metabus, nec turbine tanto
<sidon. carm. 5.191> Stridula Pelidae per Troilon exiit ornus;
<sidon. carm. 5.192> Nec sic Heroum tardantem busta Creontem
<sidon. carm. 5.193> Atticus Aegides rupit Marathonide quercu;
<sidon. carm. 5.194> Nec sic intortum uitiatae Phoebados ultrix
<sidon. carm. 5.195_195> In Danaos fulmen iecit, cum Graecia Troiae
<sidon. carm. 5.196> Noctem habuit similemque facem fixusque Capherei
<sidon. carm. 5.197> Cautibus inter aquas flammam ructabat Oileus.
<sidon. carm. 5.198> Parua loquor. Quid quod, quotiens tibi bella geruntur,
<sidon. carm. 5.199> Discipulus non miles adest? et fingit alumnum,
<sidon. carm. 5.200_200> Aemulus e contra spectat. Quod uiceris odit
<sidon. carm. 5.201> Et quos uincis amat; totus dormitat ad istum
<sidon. carm. 5.202> Magnus Alexander, patris quem gloria torsit.
<sidon. carm. 5.203> Quid faciam infelix? gnato quae regna parabo
<sidon. carm. 5.204> Exclusa sceptris Geticis, respublica si me
<sidon. carm. 5.205_205> Praeterit et paruus super hoc Gaudentius huius
<sidon. carm. 5.206> Calcatur fatis? Istum iam Gallia laudat
<sidon. carm. 5.207> Quodque per Europam est. Rigidis hunc abluit undis
<sidon. carm. 5.208> Rhenus, Arar, Rhodanus, Mosa, Matrona, Sequana, Ledus,
<sidon. carm. 5.209> Oltis, Elaris, Atax, Vacalis, Ligerimque bipenni
<sidon. carm. 5.210_210> Excisum per frusta bibit. Cum bella timentes
<sidon. carm. 5.211> Defendit Turonos, aberas; post tempore paruo
<sidon. carm. 5.212> Pugnastis pariter, Francus qua Cloio patentes
<sidon. carm. 5.213> Atrebatum terras peruaserat. Hic coeuntes
<sidon. carm. 5.214> Claudebant angusta uias arcuque subactum
<sidon. carm. 5.215_215> Vicum Helenam flumenque simul sub tramite longo
<sidon. carm. 5.216> Artus suppositis trabibus transmiserat agger.
<sidon. carm. 5.217> Illic te posito pugnabat ponte sub ipso
<sidon. carm. 5.218> Maiorianus eques. Fors ripae colle propinquo
<sidon. carm. 5.219> Barbaricus resonabat hymen Scythicisque choreis
<sidon. carm. 5.220_220> Nubebat flauo similis noua nupta marito.
<sidon. carm. 5.221> Hos ergo, ut perhibent, strauit; crepitabat ad ictus
<sidon. carm. 5.222> Cassis et oppositis hastarum uerbera thorax
<sidon. carm. 5.223> Arcebat squamis, donec conuersa fugatus
<sidon. carm. 5.224> Hostis terga dedit; plaustris rutilare uideres
<sidon. carm. 5.225_225> Barbarici uaga festa tori coniectaque passim
<sidon. carm. 5.226> Fercula captiuasque dapes cirroque madente
<sidon. carm. 5.227> Ferre coronatos redolentia serta lebetas.
<sidon. carm. 5.228> Ilicet increscit Mauors thalamique refringit
<sidon. carm. 5.229> Plus ardens Bellona faces; rapit esseda uictor
<sidon. carm. 5.230_230> Nubentemque nurum. Non sic Pholoetica monstra
<sidon. carm. 5.231> Atque Pelethronios Lapithas Semeleius Euhan
<sidon. carm. 5.232> Miscuit, Haemonias dum flammant orgia matres
<sidon. carm. 5.233> Et Venerem Martemque cient ac prima cruentos
<sidon. carm. 5.234> Consumunt ad bella cibos Bacchoque rotato
<sidon. carm. 5.235_235> Pocula tela putant, cum crudescente tumultu
<sidon. carm. 5.236> Polluit Emathium sanguis Centauricus Othryn.
<sidon. carm. 5.237> Nec plus nubigenum celebrentur iurgia fratrum:
<sidon. carm. 5.238> Hic quoque monstra domat, rutili quibus arce cerebri
<sidon. carm. 5.239> Ad frontem coma tracta iacet nudataque ceruix
<sidon. carm. 5.240_240> Saetarum per damna nitet, tum lumine glauco
<sidon. carm. 5.241> Albet aquosa acies ac uultibus undique rasis
<sidon. carm. 5.242> Pro barba tenues perarantur pectine cristae.
<sidon. carm. 5.243> Strictius assutae uestes procera cohercent
<sidon. carm. 5.244> Membra uirum, patet his altato tegmine poples,
<sidon. carm. 5.245_245> Latus et angustam suspendit balteus aluum.
<sidon. carm. 5.246> Excussisse citas uastum per inane bipennes
<sidon. carm. 5.247> Et plagae praescisse locum clipeosque rotare
<sidon. carm. 5.248> Ludus et intortas praecedere saltibus hastas
<sidon. carm. 5.249> Inque hostem uenisse prius. Puerilibus annis,
<sidon. carm. 5.250_250> Est belli maturus amor. Si forte premantur
<sidon. carm. 5.251> Seu numero seu sorte loci, mors obruit illos,
<sidon. carm. 5.252> Non timor; inuicti perstant animoque supersunt
<sidon. carm. 5.253> Iam prope post animam. Tales te teste fugauit
<sidon. carm. 5.254> Et laudante uiros. Quisnam ferat? omnia tecum,
<sidon. carm. 5.255_255> Te sine multa facit; pugnant pro principe cuncti:
<sidon. carm. 5.256> Quam timeo ne iam iste sibi! Si regna tenebit,
<sidon. carm. 5.257> Huic uincis quodcumque domas. Nil fata relinquunt
<sidon. carm. 5.258> Hic medium: percussor enim si respuis esse,
<sidon. carm. 5.259> Seruus eris. Certe recto si tramite seruat
<sidon. carm. 5.260_260> Sidera Chaldaeus, nouit si gramina Colchus,
<sidon. carm. 5.261> Fulgura si Tuscus, si Thessalus elicit umbras,
<sidon. carm. 5.262> Si Lyciae sortes sapiunt, si nostra uolatu
<sidon. carm. 5.263> Fata locuntur aues, doctis balatibus Hammon
<sidon. carm. 5.264> Si sanctum sub Syrte gemit, si denique uerum,
<sidon. carm. 5.265_265> Phoebe, Themis, Dodona, canis, post tempora nostra
<sidon. carm. 5.266> Iulius hic Augustus erit. Coniunctus amore
<sidon. carm. 5.267> Praeterea est iuueni, grandis quem spiritus armat
<sidon. carm. 5.268> Regis aui. Quo te uertas? ad culmina mundi
<sidon. carm. 5.269> Hic fatum fert, ambo animum. Consurge simulque
<sidon. carm. 5.270_270> Aggredere ignaros; neutrum mactare ualebis,
<sidon. carm. 5.271> Si iubeas utrumque mori; sed necte dolosas
<sidon. carm. 5.272> Blanditias uni, ferro tamen iste petatur.
<sidon. carm. 5.273> Quid loquor incassum? nihil est quod tanta cauemus:
<sidon. carm. 5.274> Vt regnet, uicturus erit!" Commotus in iras
<sidon. carm. 5.275_275> Aetius sic pauca refert "Compesce furentis
<sidon. carm. 5.276> Impia uota animi. Mortem mandare ualebo
<sidon. carm. 5.277> Insontis, taceam nostri? quisquamne precatur
<sidon. carm. 5.278> Vt sine criminibus crimen fiat bene nasci?
<sidon. carm. 5.279> Ad poenam quis fata uocet? Tua uiscera ferro,
<sidon. carm. 5.280_280> Maioriane, petam, Phoebus si nocte refulget,
<sidon. carm. 5.281> Luna die, duplex ponto si plaustra nouatur
<sidon. carm. 5.282> Parrhasis, Atlantem Tanais, si Bagrada cernit
<sidon. carm. 5.283> Caucason, Hercynii nemoris si stipite lintris
<sidon. carm. 5.284> Texta Nabataeum pro Rheno sulcat Hydaspen,
<sidon. carm. 5.285_285> Si bibit Hispanus Gangen tepidisque ab Erythris
<sidon. carm. 5.286> Ad Tartesiacum uenit Indus aquator Hiberum,
<sidon. carm. 5.287> Si se Pollucis perfundit sanguine Castor,
<sidon. carm. 5.288> Thesea Pirithoi, Pyladen si strauit Orestae
<sidon. carm. 5.289> Vel furibunda manus, raperet cum Taurica sacra
<sidon. carm. 5.290_290> Matricida pius. Sed ne spreuisse dolorem
<sidon. carm. 5.291> Forte tuum uidear, uiuat careatque parumper
<sidon. carm. 5.292> Militia. Heu! potuit nobis, nisi triste putasses,
<sidon. carm. 5.293> Fortunam debere suam." Sic fatur et illum
<sidon. carm. 5.294> Rure iubet patrio suetos mutare labores,
<sidon. carm. 5.295_295> Fatorum currente rota, quo disceret agri
<sidon. carm. 5.296> Quid possessorem maneat, quos denique mores
<sidon. carm. 5.297> Ius ciuile paret, ne solam militis artem
<sidon. carm. 5.298> Ferret ad imperium. Suspenderat ilicet arma
<sidon. carm. 5.299> Emeritus iuuenis, sterilis ieiunia terrae
<sidon. carm. 5.300_300> Vomere fecundans. Sic quondam consule curuo
<sidon. carm. 5.301> Vertebas campos, paulum si pace sequestra
<sidon. carm. 5.302> Classica laxasses, fortis cui laeua regebat
<sidon. carm. 5.303> Stiuam post aquilas, humili dum iuncta camino
<sidon. carm. 5.304> Victoris fumum biberet palmata bubulci.
<sidon. carm. 5.305_305> Principis interea gladio lacrimabile fatum
<sidon. carm. 5.306> Clauserat Aetius; cuius quo tutius ille
<sidon. carm. 5.307> Magna Palatinis coniungeret agmina turmis,
<sidon. carm. 5.308> Euocat hunc precibus. Sed non se poena moratur
<sidon. carm. 5.309> Sanguinis effusi (numerum collegerat ergo,
<sidon. carm. 5.310_310> Non animum populi); ferri mala crimina ferro
<sidon. carm. 5.311> Soluit et in uestram plus concidit ille ruinam.
<sidon. carm. 5.312> Iam tunc imperium praesentis principis aurea(==A.URE.A)
<sidon. carm. 5.313> Voluebant bona fata colu; sed publica damna
<sidon. carm. 5.314> Inuidiam fugere uiri. Quicumque fuerunt
<sidon. carm. 5.315_315> Nomen in Augustum lecti, tenuere relictum
<sidon. carm. 5.316> Caesaribus solium; postquam tu capta laboras,
<sidon. carm. 5.317> Hic quod habet fecit. Traianum Nerua uocauit,
<sidon. carm. 5.318> Cum pignus iam uictor erat: Germanicus esset
<sidon. carm. 5.319> Vt titulis, meritis fuerat. Res ordine currit;
<sidon. carm. 5.320_320> Hanc ambit famam, quisquis sic incipit. Olim
<sidon. carm. 5.321> Post Capreas Tiberi, post turpia numina Gai,
<sidon. carm. 5.322> Censuram Claudi, citharam thalamosque Neronis,
<sidon. carm. 5.323> Post speculi immanis pompam, quo se ille uidebat,
<sidon. carm. 5.324> Hinc turpis, quod pulcher, Otho, post quina Vitelli
<sidon. carm. 5.325_325> Milia famosi uentris damnata barathro,
<sidon. carm. 5.326> His titulis princeps lectus similique labore
<sidon. carm. 5.327> Vespasianus erat. Sed ne fortasse latronis
<sidon. carm. 5.328> Me clausam uirtute putes, consumpsit in illo
<sidon. carm. 5.329> Vim gentis uitae uitium; Scythicam feritatem
<sidon. carm. 5.330_330> Non uires sed uota tenent, spoliisque potitus
<sidon. carm. 5.331> Immensis robur luxu iam perdidit omne
<sidon. carm. 5.332> Quo ualuit dum pauper erat. Mea uiscera pro se
<sidon. carm. 5.333> In me nunc armat; laceror tot capta per annos
<sidon. carm. 5.334> Iure suo, uirtute mea, fecundaque poenis
<sidon. carm. 5.335_335> Quos patiar pario. Propriis nil conficit armis:
<sidon. carm. 5.336> Gaetulis, Nomadis, Garamantibus Autololisque,
<sidon. carm. 5.337> Arzuge, Marmarida, Psyllo, Nasamone timetur
<sidon. carm. 5.338> Segnis, et ingenti ferrum iam nescit ab auro.
<sidon. carm. 5.339> Ipsi autem color exsanguis, quem crapula uexat
<sidon. carm. 5.340_340> Et pallens pinguedo tenet, ganeaque perenni
<sidon. carm. 5.341> Pressus acescentem stomachus non explicat auram.
<sidon. carm. 5.342> Par est uita suis. Non sic Barcaeus opimam
<sidon. carm. 5.343> Hannibal ad Capuam periit, cum fortia bello
<sidon. carm. 5.344> Inter delicias mollirent corpora Baiae
<sidon. carm. 5.345_345> Et se Lucrinas qua uergit Gaurus in undas
<sidon. carm. 5.346> Bracchia Massylus iactaret nigra natator.
<sidon. carm. 5.347> Atque ideo hunc dominum saltem post saecula tanta
<sidon. carm. 5.348> Vltorem mihi redde, precor, ne dimicet ultra
<sidon. carm. 5.349> Carthago Italiam contra." Sic fata dolore
<sidon. carm. 5.350_350> Ingemuit lacrimisque preces adiuuit obortis.
<sidon. carm. 5.351> His haec Roma refert: "Longas succinge querelas,
<sidon. carm. 5.352> O deuota mihi; uindex tibi nomine diuum
<sidon. carm. 5.353> Maiorianus erit. Sed paucis pauca retexam.
<sidon. carm. 5.354> Ex quo Theodosius(==(==THE.ODOSIUS)) communia iura fugato
<sidon. carm. 5.355_355> Reddidit auctoris fratri, cui guttura fregit
<sidon. carm. 5.356> Post in se uertenda manus, mea Gallia rerum
<sidon. carm. 5.357> Ignoratur adhuc dominis ignaraque seruit(==SERVIT).
<sidon. carm. 5.358> Ex illo multum periit, quia principe clauso,
<sidon. carm. 5.359> Quisquis erat, miseri diuersis partibus orbis
<sidon. carm. 5.360_360> Vastari sollemne fuit. Quae uita placeret,
<sidon. carm. 5.361> Cum rector moderandus erat? contempta tot annos
<sidon. carm. 5.362> Nobilitas iacuit; pretium respublica forti
<sidon. carm. 5.363> Rettulit inuidiam. Princeps haec omnia noster
<sidon. carm. 5.364> Corrigit atque tuum uires ex gentibus addens
<sidon. carm. 5.365_365> Ad bellum per bella uenit; nam maximus isse est,
<sidon. carm. 5.366> Non pugnasse labor. Terimus cur tempora uerbis?
<sidon. carm. 5.367> Peruenit et uincit." Tali sermone peractum
<sidon. carm. 5.368> Concilium, uerbisque deae famulante metallo
<sidon. carm. 5.369> Aurea concordes traxerunt fila sorores.
<sidon. carm. 5.370_370> Hos me, quos cecini, Romae Libyaeque labores
<sidon. carm. 5.371> Vota hominum docuere loqui; iam tempus ad illa
<sidon. carm. 5.372> Ferre pedem, quae fanda mihi uel Apolline muto:
<sidon. carm. 5.373> Pro Musis Mars uester erit. Conscenderat Alpes
<sidon. carm. 5.374> Raetorumque iugo per longa silentia ductus
<sidon. carm. 5.375_375> Romano exierat populato trux Alamannus
<sidon. carm. 5.376> Perque Cani quondam dictos de nomine campos
<sidon. carm. 5.377> In praedam centum nouies dimiserat hostes.
<sidon. carm. 5.378> Iamque magister eras; Burconem dirigis illuc
<sidon. carm. 5.379> Exigua comitante manu. Sed sufficit istud,
<sidon. carm. 5.380_380> Cum pugnare iubes; certa est uictoria nostris
<sidon. carm. 5.381> Te mandasse acies, peragit fortuna triumphum
<sidon. carm. 5.382> Non populo, sed amore tuo; nolo agmina campo
<sidon. carm. 5.383> Quo mittis paucos. Felix te respicit iste
<sidon. carm. 5.384> Euentus belli. Certatum est iure magistri,
<sidon. carm. 5.385_385> Augusti fato. Nuper post hostis aperto
<sidon. carm. 5.386> Errabat lentus pelago, postquam ordine uobis
<sidon. carm. 5.387> Ordo omnis regnum dederat, plebs, curia, miles
<sidon. carm. 5.388> Et collega simul. Campanam flantibus Austris
<sidon. carm. 5.389> Ingrediens terram securum milite Mauro
<sidon. carm. 5.390_390> Agricolam aggreditur; pinguis per transtra sedebat
<sidon. carm. 5.391> Vandalus opperiens praedam, quam iusserat illuc
<sidon. carm. 5.392> Captiuo capiente trahi. Sed uestra repente
<sidon. carm. 5.393> Inter utrumque hostem dederant sese agmina planis
<sidon. carm. 5.394> Quae pelagus collemque secant portumque reducto
<sidon. carm. 5.395_395> Efficiunt flexu fluuii. Perterrita primum
<sidon. carm. 5.396> Montes turba petit, trabibus quae clausa relictis
<sidon. carm. 5.397> Praedae praeda fuit. Tum concitus agmine toto
<sidon. carm. 5.398> In pugnam pirata coit: pars lintre cauata
<sidon. carm. 5.399> Iam dociles exponit equos, pars ferrea texta
<sidon. carm. 5.400_400> Concolor induitur, teretes pars explicat arcus
<sidon. carm. 5.401> Spiculaque infusum ferro latura uenenum,
<sidon. carm. 5.402> Quae feriant bis missa semel. Iam textilis anguis
<sidon. carm. 5.403> Discurrit per utramque aciem, cui guttur adactis
<sidon. carm. 5.404> Turgescit zephyris; patulo mentitur hiatu
<sidon. carm. 5.405_405> Iratam pictura famem, pannoque furorem
<sidon. carm. 5.406> Aura facit, quotiens crassatur uertile tergum
<sidon. carm. 5.407> Flatibus et nimium iam non capit aluus inane.
<sidon. carm. 5.408> At tuba terrisono strepuit graue rauca fragore,
<sidon. carm. 5.409> Responsat clamor lituis, uirtusque repente
<sidon. carm. 5.410_410> Ignauis uel parua furit. Cadit undique ferrum,
<sidon. carm. 5.411> Hinc tamen in iugulos: hunc torta falarica iactu
<sidon. carm. 5.412> Praeterit ad mortem uix cessatura secundam;
<sidon. carm. 5.413> Hunc conti rotat ictus equo; ruit aclyde fossus
<sidon. carm. 5.414> Ille ueruque alius; iacet hic simul alite telo,
<sidon. carm. 5.415_415> Absentem passus dextram; pars poplite secto
<sidon. carm. 5.416> Mortis ad inuidiam uiuit, partemque cerebri
<sidon. carm. 5.417> Hic galeae cum parte rapit, fortique lacerto
<sidon. carm. 5.418> Dissicit ancipiti miserabile sinciput ense.
<sidon. carm. 5.419> Vt primum uersis dat tergum Vandalus armis,
<sidon. carm. 5.420_420> Succedit caedes pugnae: discrimine nullo
<sidon. carm. 5.421> Sternuntur passim campis, et fortia quaeque
<sidon. carm. 5.422> Fecit iners. Trepidante fuga, mare pallidus intrat
<sidon. carm. 5.423> Et naues pertransit eques, turpique natatu
<sidon. carm. 5.424> De pelago ad cymbam rediit. Sic tertia Pyrrhi
<sidon. carm. 5.425_425> Quondam pugna fuit: caesis cum milibus illum
<sidon. carm. 5.426> Dentatus premeret, lacerae uix fragmina classis
<sidon. carm. 5.427> Traxit in Epirum, qui Chaonas atque Molossos,
<sidon. carm. 5.428> Qui Thracum Macetumque manus per litora uestra
<sidon. carm. 5.429> Sparserat et cuius uires Oenotria pallens
<sidon. carm. 5.430_430> Ipsaque, quae petiit, trepidauerat uncta Tarentus.
<sidon. carm. 5.431> Hostibus expulsis campum qui maximus exstat
<sidon. carm. 5.432> Iam lustrare uacat; uideas hic strage sub illa
<sidon. carm. 5.433> Vtrorumque animos: nullus non pectore caesus,
<sidon. carm. 5.434> Quisquis uester erat; nullus non terga foratus,
<sidon. carm. 5.435_435> Illorum quisquis. Clamant hoc uulnera primi
<sidon. carm. 5.436> Praedonum tum forte ducis, cui regis auari
<sidon. carm. 5.437> Narratur nupsisse soror, qui puluere caeco
<sidon. carm. 5.438> Clausus et elisus pilis uestigia turpis
<sidon. carm. 5.439> Gestat adhuc probrosa fugae. Sic agmina uestro
<sidon. carm. 5.440_440> Cum spoliis campum retinent et Marte fruuntur.
<sidon. carm. 5.441> Interea duplici texis dum litore classem
<sidon. carm. 5.442> Inferno superoque mari, cadit omnis in aequor
<sidon. carm. 5.443> Silua tibi nimiumque diu per utrumque recisus,
<sidon. carm. 5.444> Appennine, latus, naualique arbore diues
<sidon. carm. 5.445_445> Non minus in pelagus nemorum quam mittis aquarum.
<sidon. carm. 5.446> Gallia continuis quamquam sit lassa tributis,
<sidon. carm. 5.447> Hoc censu placuisse cupit nec pondera sentit
<sidon. carm. 5.448> Quae prodesse probat. Non tantis maior Atrides
<sidon. carm. 5.449> Carpathium texit ratibus, cum Doricus hostis
<sidon. carm. 5.450_450> Sigeas rapturus opes Rhoeteia clausit
<sidon. carm. 5.451> Pergama; nec tantae Seston iuncturus Abydo
<sidon. carm. 5.452> Xerxes classis erat, tumidas cum sterneret undas
<sidon. carm. 5.453> Et pontum sub ponte daret, cum stagna superbo
<sidon. carm. 5.454> Irrupit temerata gradu turmaeque frequentes
<sidon. carm. 5.455_455> Hellespontiaco persultauere profundo.
<sidon. carm. 5.456> Nec sic Leucadio classis Mareotica portu
<sidon. carm. 5.457> Actiacas abscondit aquas, in bella mariti
<sidon. carm. 5.458> Dum uenit a Phario dotalis turba Canopo,
<sidon. carm. 5.459> Cum patrio Cleopatra ferox circumdata sistro
<sidon. carm. 5.460_460> Milite uel piceo fuluas onerata carinas
<sidon. carm. 5.461> Dorida diffusam premeret Ptolomaide gaza.
<sidon. carm. 5.462> Hoc tu non cultu pugnas, sed more priorum,
<sidon. carm. 5.463> Dite magis ferro, merito cui subiacet aurum
<sidon. carm. 5.464> Diuitis ignaui. Tales ne sperne rebelles:
<sidon. carm. 5.465_465> Etsi non acies, decorant tamen ista triumphos.
<sidon. carm. 5.466> Nec me Lageam stirpem memorasse pigebit
<sidon. carm. 5.467> Hostis ad exemplum uestri; namque auguror isdem
<sidon. carm. 5.468> Regnis fortunam similem, cum luxus in illa
<sidon. carm. 5.469> Parte sit aequalis nec peior Caesar in ista.
<sidon. carm. 5.470_470> Ilicet aggrederis quod nullus tempore nostro
<sidon. carm. 5.471> Augustus potuit: rigidum septemplicis Histri
<sidon. carm. 5.472> Agmen in arma rapis. Nam quicquid languidus axis
<sidon. carm. 5.473> Cardine Sithonio sub Parrhase parturit ursa,
<sidon. carm. 5.474> Hoc totum tua signa pauet; Bastarna, Suebus,
<sidon. carm. 5.475_475> Pannonius, Neurus, Chunus, Geta, Dacus, Halanus,
<sidon. carm. 5.476> Bellonotus, Rugus, Burgundio, Vesus, Alites,
<sidon. carm. 5.477> Bisalta, Ostrogothus, Pirustes, Sarmata, Moschus
<sidon. carm. 5.478> Post aquilas uenere tuas; tibi militat omnis
<sidon. carm. 5.479> Caucasus et Scythicae potor Tanaiticus undae.
<sidon. carm. 5.480_480> Quid faciat fortuna uiri? quascumque minatur,
<sidon. carm. 5.481> Has tremuit iam Roma manus; modo principe sub te,
<sidon. carm. 5.482> Ne metuat, prope parua putat, nisi seruiat illi
<sidon. carm. 5.483> Quod timuit regnante alio. Iam castra mouebas
<sidon. carm. 5.484> Et te diuersis stipabant milia signis,
<sidon. carm. 5.485_485> Obsequium gens una negat, quae nuper ab Histro
<sidon. carm. 5.486> Rettulit indomitum solito truculentior agmen,
<sidon. carm. 5.487> Quod dominis per bella caret, populoque superbo
<sidon. carm. 5.488> Tuldila plectendas in proelia suggerit iras.
<sidon. carm. 5.489> Hic tu uix armis positis iterum arma retractas:
<sidon. carm. 5.490_490> Bistonides ueluti Ciconum cum forte pruinas
<sidon. carm. 5.491> Ogygiis complent thiasis, seu Strymonos aruis
<sidon. carm. 5.492> Seu se per Rhodopen seu qua nimbosus in aequor
<sidon. carm. 5.493> Voluit(==VOLVIT) Hyperboreis in cautibus Hismarus Hebrum
<sidon. carm. 5.494> Dat somno uaga turba, simul lassata quiescunt
<sidon. carm. 5.495_495> Orgia et ad biforem reboat nec tibia flatum.
<sidon. carm. 5.496> Vix requies; iam fronde ligans rotat enthea thyrsum
<sidon. carm. 5.497> Bassaris et maculis Erythraeae nebridos horrens
<sidon. carm. 5.498> Excitat Odrysios ad marcida tympana mystas.
<sidon. carm. 5.499> Tu tamen hanc differs poenam, sed sanguinis auctor
<sidon. carm. 5.500_500> Maioris, dum parcis, eras. Non pertulit ultra
<sidon. carm. 5.501> Hoc pro te plus cauta manus uestrumque pudorem
<sidon. carm. 5.502> Spreuit pro uobis; primi cadit hostia belli
<sidon. carm. 5.503> Quisque rebellis erat. Praedam quoque diuidis illis,
<sidon. carm. 5.504> Mens deuota quibus fuerat; quae territa seruit(==SERVIT)
<sidon. carm. 5.505_505> Exemplo, gaudet pretio. Pharsalica Caesar
<sidon. carm. 5.506> Arua petens subitas ferro compescuit iras;
<sidon. carm. 5.507> Sed sua membra secans et causae mole coactus
<sidon. carm. 5.508> Fleuit quos feriit. Vestris haec proficit armis
<sidon. carm. 5.509> Seditio; quodcumque iubes, nisi barbarus audit,
<sidon. carm. 5.510_510> Hinc cadit, ut miles timeat. Iam tempore brumae
<sidon. carm. 5.511> Alpes marmoreas atque occurrentia iuncto
<sidon. carm. 5.512> Saxa polo rupesque uitri siccamque minantes
<sidon. carm. 5.513> Per scopulos pluuiam primus pede carpis et idem
<sidon. carm. 5.514> Lubrica praemisso firmas uestigia conto.
<sidon. carm. 5.515_515> Coeperat ad rupis medium quae maxima turba est
<sidon. carm. 5.516> Interno squalere gelu, quod colle supino
<sidon. carm. 5.517> Artatis conclusa uiis reptare rigenti
<sidon. carm. 5.518> Non poterat reuoluta solo. Fors unus ab illo
<sidon. carm. 5.519> Agmine, canentem cuius rota triuerat Histrum,
<sidon. carm. 5.520_520> Exclamat: "Gladios malo et sollemne quieta
<sidon. carm. 5.521> Quod frigus de morte uenit; mea torpor inerti
<sidon. carm. 5.522> Membra rigore ligat; quodam mihi corpus adustum
<sidon. carm. 5.523> Frigoris igne perit. Sequimur sine fine labori
<sidon. carm. 5.524> Instantem iuuenem; quisquis fortissimus ille est
<sidon. carm. 5.525_525> Aut rex aut populus castris modo clausus aprica
<sidon. carm. 5.526> Vel sub pelle iacet; nos anni uertimus usum.
<sidon. carm. 5.527> Quod iubet hic, lex rebus erit; non flectitur umquam
<sidon. carm. 5.528> A coeptis damnumque putat, si temporis iras
<sidon. carm. 5.529> Vel per damna timet. Qua dicam gente creatum,
<sidon. carm. 5.530_530> Quem Scytha non patior? cuius lac tigridis infans
<sidon. carm. 5.531> Hyrcana sub rupe bibit? quae sustulit istum
<sidon. carm. 5.532> Axe meo grauior tellus? en uertice summo
<sidon. carm. 5.533> Algentes cogit turmas ac frigora ridet,
<sidon. carm. 5.534> Dum solus plus mente calet. Cum classica regis
<sidon. carm. 5.535_535> Arctoi sequerer, Romani principis arma
<sidon. carm. 5.536> Caesareumque larem luxu torpere perenni
<sidon. carm. 5.537> Audieram; dominos nil prodest isse priores,
<sidon. carm. 5.538> Si rex hic quoque fortis erat." Maiora parantem
<sidon. carm. 5.539> Dicere de scopulo uerbis accendis amaris:
<sidon. carm. 5.540_540>"Quisquis es, oppositi metuis qui lubrica cliui,
<sidon. carm. 5.541> Frange cutem pendentis aquae scalptoque fluento
<sidon. carm. 5.542> Sit tibi lympha gradus. Turpes depone querelas:
<sidon. carm. 5.543> Otia frigus habent. Numquid mihi membra biformis
<sidon. carm. 5.544> Hylaei natura dedit? num Pegasus alis
<sidon. carm. 5.545_545> Adiuuit, quicquid gradior, pennasque uolanti
<sidon. carm. 5.546> Dat Calais Zetusque mihi, quem ninguida cernis
<sidon. carm. 5.547> Calcantem iam dorsa iugi? uos frigora frangunt,
<sidon. carm. 5.548> Vos Alpes? iam iam studeam pensare pruinas:
<sidon. carm. 5.549> Aestatem sub Syrte dabo." Sic agmina uoce
<sidon. carm. 5.550_550> Erigis exemploque leuas primusque labores
<sidon. carm. 5.551> Aggrederis, quoscumque iubes; tum cetera paret
<sidon. carm. 5.552> Turba libens, seruit(==SERVIT) propriis cum legibus auctor.
<sidon. carm. 5.553> Qui tibi praeterea comites quantusque magister
<sidon. carm. 5.554> Militiae, uestrum post uos qui compulit agmen,
<sidon. carm. 5.555_555> Sed non inuitum! dignus, cui cederet uni
<sidon. carm. 5.556> Sylla acie, genio Fabius, pietate Metellus,
<sidon. carm. 5.557> Appius eloquio, ui Fuluius, arte Camillus.
<sidon. carm. 5.558> Si praefecturae quantus moderetur honorem
<sidon. carm. 5.559> Vir quaeras, tendit patulos qua Gallia fines,
<sidon. carm. 5.560_560> Vix habuit mores similes cui teste senatu
<sidon. carm. 5.561> In se etiam tractum commiserat Vlpius ensem.
<sidon. carm. 5.562> Qui dictat modo iura Getis, sub iudice uestro
<sidon. carm. 5.563> Pellitus rauum praeconem suspicit hospes.
<sidon. carm. 5.564> Quid loquar hic illum qui scrinia sacra gubernat,
<sidon. carm. 5.565_565> Qui, cum ciuilis dispenset partis habenas,
<sidon. carm. 5.566> Sustinet armati curas, interprete sub quo
<sidon. carm. 5.567> Flectitur ad uestras gens effera condiciones?
<sidon. carm. 5.568> Quid laudare Petrum paruis, temeraria Clio,
<sidon. carm. 5.569> Viribus aggrederis? cuius dignatur ab ore
<sidon. carm. 5.570_570> Caesar in orbe loqui, licet et quaestore diserto
<sidon. carm. 5.571> Polleat; attamen hic nuper, placidissime princeps,
<sidon. carm. 5.572> Obside percepto, nostrae de moenibus urbis
<sidon. carm. 5.573> Visceribus miseris insertum depulit ensem.
<sidon. carm. 5.574> Et quia lassatis nimium spes unica rebus
<sidon. carm. 5.575_575> Venisti, nostris, petimus, succurre ruinis
<sidon. carm. 5.576> Lugdunumque tuam, dum praeteris, aspice uictor.
<sidon. carm. 5.577> Otia post nimios poscit te fracta labores;
<sidon. carm. 5.578> Cui pacem das, redde animum: lassata iuuenci
<sidon. carm. 5.579> Ceruix deposito melius post sulcat aratro
<sidon. carm. 5.580_580> Telluris glebam solidae. Boue, fruge, colono,
<sidon. carm. 5.581> Ciuibus exhausta est. Stantis fortuna latebat;
<sidon. carm. 5.582> Dum capitur, uae quanta fuit! post gaudia, princeps,
<sidon. carm. 5.583> Delectat meminisse mali. Populatibus, igni
<sidon. carm. 5.584> Etsi concidimus, ueniens tamen omnia tecum
<sidon. carm. 5.585_585> Restituis: fuimus uestri quia causa triumphi,
<sidon. carm. 5.586> Ipsa ruina placet. Cum uictor scandere currum
<sidon. carm. 5.587> Incipies crinemque sacrum tibi more priorum
<sidon. carm. 5.588> Nectet muralis, uallaris, ciuica laurus
<sidon. carm. 5.589> Et regum aspicient Capitolia fulua catenas,
<sidon. carm. 5.590_590> Cum uesties(==VESTJES) Romam spoliis, cum diuite cera
<sidon. carm. 5.591> Pinges Cinyphii captiua mapalia Bocchi,
<sidon. carm. 5.592> Ipse per obstantes populos raucosque fragores
<sidon. carm. 5.593> Praecedam et tenui, sicut nunc, carmine dicam
<sidon. carm. 5.594> Te geminas Alpes, te Syrtes, te mare magnum,
<sidon. carm. 5.595_595> Te freta, te Libycas pariter domuisse cateruas,
<sidon. carm. 5.596> Ante tamen uicisse mihi. Quod lumina flectis
<sidon. carm. 5.597> Quodque serenato miseros iam respicis ore,
<sidon. carm. 5.598> Exsultare libet: memini, cum parcere uelles,
<sidon. carm. 5.599> Hic tibi uultus erat; mitis dat signa uenustas.
<sidon. carm. 5.600_600> Annue, sic uestris respiret Byrsa trophaeis,
<sidon. carm. 5.601> Sic Parthus certum fugiat Maurusque timore
<sidon. carm. 5.602> Albus eat; sic Susa tremant positisque pharetris
<sidon. carm. 5.603> Exarmata tuum circumstent Bactra tribunal.
<sidon. carm. 9.1> LARGAM SOLLIVS HANC APOLLINARIS
<sidon. carm. 9.2> FELICI DOMINO PIOQVE FRATRI
<sidon. carm. 9.3> DICIT SIDONIVS SVVS SALVTEM.
<sidon. carm. 9.4> Dic, dic quod peto, Magne, dic, amabo,
<sidon. carm. 9.5_5> Felix nomine, mente, honore, forma,
<sidon. carm. 9.6> Natis, coniuge, fratribus, parente,
<sidon. carm. 9.7> Germanis genitoris atque matris
<sidon. carm. 9.8> Et summo patruelium Camillo:
<sidon. carm. 9.9> Quid nugas temerarias amici,
<sidon. carm. 9.10_10> Sparsit quas tenerae iocus iuuentae,
<sidon. carm. 9.11> In formam redigi iubes libelli,
<sidon. carm. 9.12> Ingentem simul et repente fascem
<sidon. carm. 9.13> Conflari inuidiae et perire chartam?
<sidon. carm. 9.14> Mandatis famulor, sed ante testor
<sidon. carm. 9.15_15> Lector quas patieris hic salebras.
<sidon. carm. 9.16> Non nos currimus aggerem uetustum
<sidon. carm. 9.17> Nec quicquam inuenies ubi priorum
<sidon. carm. 9.18> Antiquas terat orbitas Thalia.
<sidon. carm. 9.19> Non hic antipodas salumque rubrum,
<sidon. carm. 9.20_20> Non hic Memnonios canemus Indos,
<sidon. carm. 9.21> Aurorae face ciuica perustos;
<sidon. carm. 9.22> Non Artaxata, Susa, Bactra, Carrhas,
<sidon. carm. 9.23> Non coctam Babylona personabo,
<sidon. carm. 9.24> Quae largum fluuio patens alumno
<sidon. carm. 9.25_25> Inclusum bibit hinc et inde Tigrim.
<sidon. carm. 9.26> Non hic Assyriis Ninum priorem,
<sidon. carm. 9.27> Non Medis caput Arbacen profabor,
<sidon. carm. 9.28> Nec quam diuite, cum refugit hostem,
<sidon. carm. 9.29> Arsit Sardanapallus in fauilla.
<sidon. carm. 9.30_30> Non Cyrum Astyagis loquar nepotem,
<sidon. carm. 9.31> Nutritum ubere quem ferunt canino,
<sidon. carm. 9.32> Cuius non ualuit rapacitatem
<sidon. carm. 9.33> Vel Lydi satiare gaza Croesi;
<sidon. carm. 9.34> Cuius nec feritas subacta tunc est,
<sidon. carm. 9.35_35> Caesis milibus ante cum ducentis
<sidon. carm. 9.36> In uallis Scythicae coactus artum
<sidon. carm. 9.37> Orbatae ad Tomyris ueniret utrem.
<sidon. carm. 9.38> Non hic Cecropios leges triumphos,
<sidon. carm. 9.39> Vel si quo Marathon rubet duello
<sidon. carm. 9.40_40> Aut, cum milia mille concitaret,
<sidon. carm. 9.41> Inflatum numerositate Xerxen,
<sidon. carm. 9.42> Atque hunc fluminibus satis profundis
<sidon. carm. 9.43> Confestim ebibitis adhuc sitisse;
<sidon. carm. 9.44> Nec non Thermopylas et Hellis undas
<sidon. carm. 9.45_45> Spretis obicibus soli salique
<sidon. carm. 9.46> Insanis equitasse cum cateruis
<sidon. carm. 9.47> Admissoque in Athon tumente ponto
<sidon. carm. 9.48> Iuxta frondiferae cacumen Alpis
<sidon. carm. 9.49> Scalptas classibus isse per cauernas.
<sidon. carm. 9.50_50> Non prolem Garamantici Tonantis,
<sidon. carm. 9.51> Regnis principibusque principantem,
<sidon. carm. 9.52> Porrectas Asiae loquar paterno
<sidon. carm. 9.53> Actum fulmine peruolasse terras
<sidon. carm. 9.54> Et primum Darii tumultuantes
<sidon. carm. 9.55_55> Praefectos satrapasque perculisse,
<sidon. carm. 9.56> Mox ipsum solio patrum superbum
<sidon. carm. 9.57> Cognatosque sibi deos crepantem
<sidon. carm. 9.58> Captis coniuge, liberis, parente
<sidon. carm. 9.59> In casus hominis redire iussum,
<sidon. carm. 9.60_60> Qui cum maxima bella concitasset
<sidon. carm. 9.61> Tota et Persidis undique gregatae
<sidon. carm. 9.62> Vno constituisset arma campo,
<sidon. carm. 9.63> Hoc solum perhibetur assecutus,
<sidon. carm. 9.64> Dormire ut melius liberet hosti.
<sidon. carm. 9.65_65> Non uectos Minyas loquente silua
<sidon. carm. 9.66> Dicam Phasiaco stetisse portu,
<sidon. carm. 9.67> Forma percita cum ducis Pelasgi
<sidon. carm. 9.68> Molliret rabidos uirago tauros,
<sidon. carm. 9.69> Nec tum territa, cum suus colonus
<sidon. carm. 9.70_70> Post anguis domiti satos molares
<sidon. carm. 9.71> Armatas tremebundus inter herbas
<sidon. carm. 9.72> Florere in segetem stuperet hostem
<sidon. carm. 9.73> Et pugnantibus hinc et hinc aristis
<sidon. carm. 9.74> Supra belliferas madere glebas
<sidon. carm. 9.75_75> Culmosos uiridi cruore fratres.
<sidon. carm. 9.76> Non hic terrigenam loquar cohortem
<sidon. carm. 9.77> Admixto mage uiuidam ueneno,
<sidon. carm. 9.78> Cui praeter speciem modo carentem
<sidon. carm. 9.79> Angues corporibus uoluminosis
<sidon. carm. 9.80_80> Alte squamea crura porrigentes
<sidon. carm. 9.81> In uestigia fauce desinebant.
<sidon. carm. 9.82> Sic formae triplicis procax iuuentus
<sidon. carm. 9.83> Tellurem pede proterens uoraci
<sidon. carm. 9.84> Currebat capitum stupenda gressu
<sidon. carm. 9.85_85> Et cum classica numinum sonabant
<sidon. carm. 9.86> Mox contra tonitrus resibilante
<sidon. carm. 9.87> Audebat superos ciere planta.
<sidon. carm. 9.88> Nec Phlegrae legis ampliata rura,
<sidon. carm. 9.89> Missi dum uolitant per astra montes
<sidon. carm. 9.90_90> Pindus, Pelion, Ossa, Olympus, Othrys
<sidon. carm. 9.91> Cum siluis, gregibus, feris, pruinis,
<sidon. carm. 9.92> Saxis, fontibus, oppidis leuati
<sidon. carm. 9.93> Vibrantum spatiosiore dextra.
<sidon. carm. 9.94> Non hic Herculis excolam labores,
<sidon. carm. 9.95_95> Cui sus, cerua, leo, Gigas, Amazon,
<sidon. carm. 9.96> Hospes, taurus, Eryx, aues, Lycus, fur,
<sidon. carm. 9.97> Nessus, Libs, iuga, poma, uirgo, serpens,
<sidon. carm. 9.98> Oete, Thraces equi, boues Hiberae,
<sidon. carm. 9.99> Luctator fluuius, canis triformis
<sidon. carm. 9.100_100> Portatusque polus polum dederunt.
<sidon. carm. 9.101> Non hic Elida nobilem quadrigis
<sidon. carm. 9.102> Nec notam minus amnis ex amore
<sidon. carm. 9.103> Versu prosequar, ut per ima ponti
<sidon. carm. 9.104> Alpheus fluat atque transmarina
<sidon. carm. 9.105_105> In fluctus cadat unda coniugales.
<sidon. carm. 9.106> Non hic Tantaleam domum retexam,
<sidon. carm. 9.107> Qua mixtum Pelopea per parentem est
<sidon. carm. 9.108> Prolis facta soror nouoque monstro
<sidon. carm. 9.109> Infamem genuit pater nepotem;
<sidon. carm. 9.110_110> Nil maestum hic canitur; nec esculentam
<sidon. carm. 9.111> Fletus pingimus ad dapem Thyestae,
<sidon. carm. 9.112> Fratris crimine qui miser uoratis
<sidon. carm. 9.113> Viuum pignoribus fuit sepulcrum,
<sidon. carm. 9.114> Cum post has epulas repente flexis
<sidon. carm. 9.115_115> Titan curribus occidens ad ortum
<sidon. carm. 9.116> Conuiuam fugeret, diem fugaret.
<sidon. carm. 9.117> Nec Phryx pastor erit tibi legendus,
<sidon. carm. 9.118> Decrescens cui Dindymon reciso
<sidon. carm. 9.119> Fertur uertice texuisse classem,
<sidon. carm. 9.120_120> Cum iussu Veneris patrocinantis
<sidon. carm. 9.121> Terras Oebalias et hospitales
<sidon. carm. 9.122> Raptor depopulatus est Amyclas,
<sidon. carm. 9.123> Praedam trans pelagus petens sequacem.
<sidon. carm. 9.124> Sed nec Pergama nec decenne bellum
<sidon. carm. 9.125_125> Nec saeuas Agamemnonis phalangas
<sidon. carm. 9.126> Nec periuria persequar Sinonis,
<sidon. carm. 9.127> Arx quo Palladio dicata signo
<sidon. carm. 9.128> Pellaci reserata proditore
<sidon. carm. 9.129> Portantem pedites equum recepit.
<sidon. carm. 9.130_130> Non hic Maeoniae stilo Camenae
<sidon. carm. 9.131> Ciuis Dulichiique Thessalique
<sidon. carm. 9.132> Virtutem sapientiamque narro,
<sidon. carm. 9.133> Quorum hic Peliaco putatur antro
<sidon. carm. 9.134> Venatu, fidibus, palaestra et herbis
<sidon. carm. 9.135_135> Sub Saturnigena sene institutus,
<sidon. carm. 9.136> Dum nunc lustra terens puer ferarum
<sidon. carm. 9.137> Passim per Pholoen iacet niuosam,
<sidon. carm. 9.138> Nunc praesepibus accubans amatis
<sidon. carm. 9.139> Dormit mollius in iuba magistri;
<sidon. carm. 9.140_140> Inde Scyriadum datus parenti
<sidon. carm. 9.141> Falsae nomina pertulisse Pyrrhae
<sidon. carm. 9.142> Atque inter tetricae choros Mineruae
<sidon. carm. 9.143> Occultos Veneri rotasse thyrsos;
<sidon. carm. 9.144> Postremo ad Phrygiae sonum rapinae
<sidon. carm. 9.145_145> Tractus laudibus Hectoris trahendi.
<sidon. carm. 9.146> Ast illum, cui contigit paternam
<sidon. carm. 9.147> Quartum post Ithacam redire lustrum,
<sidon. carm. 9.148> Nec Zmyrnae satis explicat uolumen.
<sidon. carm. 9.149> Nam quis continuare possit illos
<sidon. carm. 9.150_150> Quos terra et pelago tulit labores:
<sidon. carm. 9.151> Raptum Palladium, repertum Achillem,
<sidon. carm. 9.152> Captum praepetibus Dolona plantis
<sidon. carm. 9.153> Et Rhesi niueas prius quadrigas
<sidon. carm. 9.154> Xanthi quam biberent fluenta tractas,
<sidon. carm. 9.155_155> Ereptam quoque quam deus patronus,
<sidon. carm. 9.156> Philocteta, tibi dedit pharetram,
<sidon. carm. 9.157> Aiacem Telamonium furentem
<sidon. carm. 9.158> Quod sese ante rates agente causam
<sidon. carm. 9.159> Pugnacis tulit eloquens coronam,
<sidon. carm. 9.160_160> Vitatum hinc Polyphemon atque Circen
<sidon. carm. 9.161> Et Laestrygonii famem tyranni,
<sidon. carm. 9.162> Tum pomaria diuitis Calypso et
<sidon. carm. 9.163> Sirenas pereuntibus placentes,
<sidon. carm. 9.164> Vitatas tenebras facemque Naupli
<sidon. carm. 9.165_165> Et Scyllae rabidum uoracis inguen
<sidon. carm. 9.166> Vel Tauromenitana quos Charybdis
<sidon. carm. 9.167> Ructato scopulos cauat profundo?
<sidon. carm. 9.168> Non diuos specialibus fauentes
<sidon. carm. 9.169> Agris, urbibus insulisque canto,
<sidon. carm. 9.170_170> Saturnum Latio Iouemque Cretae
<sidon. carm. 9.171> Iunonemque Samo Rhodoque Solem,
<sidon. carm. 9.172> Hennae Persephonen, Mineruam Hymetto,
<sidon. carm. 9.173> Vulcanum Liparae, Papho Dionen,
<sidon. carm. 9.174> Argis Persea, Lampsaco Priapum,
<sidon. carm. 9.175_175> Thebis Euhion Ilioque Vestam,
<sidon. carm. 9.176> Thymbrae Delion, Arcadem Lycaeo,
<sidon. carm. 9.177> Martem Thracibus ac Scythis Dianam,
<sidon. carm. 9.178> Quos fecere deos dicata templa,
<sidon. carm. 9.179> Tus, sal, far, mola uel superfluarum
<sidon. carm. 9.180_180> Consecratio caerimoniarum.
<sidon. carm. 9.181> Non cum Triptolemo uerendam Eleusin,
<sidon. carm. 9.182> Qui primas populis dedere aristas
<sidon. carm. 9.183> Pastis Chaonium per ilicetum,
<sidon. carm. 9.184> Non Apin Mareoticum sonabo
<sidon. carm. 9.185_185> Ad Memphitica sistra concitari.
<sidon. carm. 9.186> Non dicam Lacedaemonos iuuentam
<sidon. carm. 9.187> Vnctas Tyndaridis dicasse luctas,
<sidon. carm. 9.188> Doctos quos patriis palen Therapnis
<sidon. carm. 9.189> Gymnas Bebrycii tremit theatri;
<sidon. carm. 9.190_190> Non sortes Lyciasque Caeritumque,
<sidon. carm. 9.191> Responsa aut Themidis priora Delphis,
<sidon. carm. 9.192> Nec quae fulmine Tuscus expiato
<sidon. carm. 9.193> Saeptum numina quaerit ad bidental;
<sidon. carm. 9.194> Nec quos Euganeum bibens Timauum
<sidon. carm. 9.195_195> Colle Antenoreo uidebat augur
<sidon. carm. 9.196> Diuos Thessalicam mouere pugnam;
<sidon. carm. 9.197> Nec quos Amphiaraus et Melampus
<sidon. carm. 9.0_>............
<sidon. carm. 9.198> Ex ipsis rapuit deos fauillis
<sidon. carm. 9.199> Per templum male fluctuante flamma
<sidon. carm. 9.200_200> Gaudens lumine perdito Metellus.
<sidon. carm. 9.201> Non hic Cinyphius canetur Hammon
<sidon. carm. 9.202> Mitratum caput eleuans harenis,
<sidon. carm. 9.203> Vix se post hecatombion litatum
<sidon. carm. 9.204> Suetus promere Syrtium barathro.
<sidon. carm. 9.205_205> Non hic Dindyma nec crepante buxo
<sidon. carm. 9.206> Curetas Berecynthiam sonantes,
<sidon. carm. 9.207> Non Bacchum trieterica exserentem
<sidon. carm. 9.208> Describam et tremulas furore festo
<sidon. carm. 9.209> Ire in Bassaridas uel infulatos
<sidon. carm. 9.210_210> Aram ad turicremam rotare mystas.
<sidon. carm. 9.211> Non hic Hesiodea pinguis Ascrae
<sidon. carm. 9.212> Spectes carmina Pindarique chordas;
<sidon. carm. 9.213> Non hic socciferi iocos Menandri,
<sidon. carm. 9.214> Non laesi Archilochi feros iambos,
<sidon. carm. 9.215_215> Vel plus Stesichori graues Camenas,
<sidon. carm. 9.216> Aut quod composuit puella Lesbis;
<sidon. carm. 9.217> Non quod Mantua contumax Homero
<sidon. carm. 9.218> Adiecit Latiaribus loquelis,
<sidon. carm. 9.219> Aequari sibimet subinde liuens
<sidon. carm. 9.220_220> Busto Parthenopam Maroniano;
<sidon. carm. 9.221> Non quod post saturas epistularum
<sidon. carm. 9.222> Sermonumque sales nouumque epodon,
<sidon. carm. 9.223> Libros carminis ac poeticam artem
<sidon. carm. 9.224> Phoebi laudibus et uagae Dianae
<sidon. carm. 9.225_225> Conscriptis uoluit sonare Flaccus;
<sidon. carm. 9.226> Non quod Papinius tuus meusque
<sidon. carm. 9.227> Inter Labdacios sonat furores
<sidon. carm. 9.228> Aut cum forte pedum minore rhythmo
<sidon. carm. 9.229> Pingit gemmea prata siluularum.
<sidon. carm. 9.230_230> Non quod Corduba praepotens alumnis
<sidon. carm. 9.231> Facundum ciet, hic putes legendum,
<sidon. carm. 9.232> Quorum unus colit hispidum Platona
<sidon. carm. 9.233> Incassumque suum monet Neronem,
<sidon. carm. 9.234> Orchestram quatit alter Euripidis,
<sidon. carm. 9.235_235> Pictum faecibus Aeschylon secutus
<sidon. carm. 9.236> Aut plaustris solitum sonare Thespin,
<sidon. carm. 9.237> Qui post pulpita trita sub cothurno
<sidon. carm. 9.238> Ducebant olidae marem capellae;
<sidon. carm. 9.239> Pugnam tertius ille Gallicani
<sidon. carm. 9.240_240> Dixit Caesaris, ut gener socerque
<sidon. carm. 9.241> Cognata impulerint in arma Romam,
<sidon. carm. 9.242> Tantum dans lacrimas suis Philippis,
<sidon. carm. 9.243> Vt credat Cremerae leuem ruinam,
<sidon. carm. 9.244> Infra et censeat Alliam dolendam
<sidon. carm. 9.245_245> Ac Brenni in trutina Iouem redemptum,
<sidon. carm. 9.246> Postponat Trebiam grauesque Cannas,
<sidon. carm. 9.247> Stragem nec Trasimenicam loquatur,
<sidon. carm. 9.248> Fratres Scipiadas putet silendos,
<sidon. carm. 9.249> Quos Tartesiacus retentat orbis,
<sidon. carm. 9.250_250> Euphraten taceat male appetitum,
<sidon. carm. 9.251> Crassorum et madidas cruore Carrhas
<sidon. carm. 9.252> Vel quos, Spartace, consulum solebas
<sidon. carm. 9.253> Victrici gladios fugare sica,
<sidon. carm. 9.254> Ipsum nec fleat ille plus duellum,
<sidon. carm. 9.255_255> Quod post Cimbrica turbidus trophaea
<sidon. carm. 9.256> Et uinctum Nasamonium Iugurtham,
<sidon. carm. 9.257> Dum quaerit Mithridaticum triumphum,
<sidon. carm. 9.258> Arpinas uoluit mouere Sullae.
<sidon. carm. 9.259> Non Gaetulicus hic tibi legetur,
<sidon. carm. 9.260_260> Non Marsus, Pedo, Silius, Tibullus,
<sidon. carm. 9.261> Non quod Sulpiciae iocus Thaliae
<sidon. carm. 9.262> Scripsit blandiloquum suo Caleno,
<sidon. carm. 9.263> Non Persi rigor aut lepos Properti,
<sidon. carm. 9.264> Sed nec centimeter Terentianus.
<sidon. carm. 9.265_265> Non Lucilius hic Lucretiusque est,
<sidon. carm. 9.266> Non Turnus, Memor, Ennius, Catullus,
<sidon. carm. 9.267> Stella et Septimius Petroniusque
<sidon. carm. 9.268> Aut mordax sine fine Martialis,
<sidon. carm. 9.269> Non qui tempore Caesaris secundi
<sidon. carm. 9.270_270> Aeterno incoluit Tomos reatu,
<sidon. carm. 9.271> Nec qui consimili deinde casu
<sidon. carm. 9.272> Ad uulgi tenuem strepentis auram
<sidon. carm. 9.273> Irati fuit histrionis exsul,
<sidon. carm. 9.274> Non Pelusiaco satus Canopo,
<sidon. carm. 9.275_275> Qui ferruginei toros mariti
<sidon. carm. 9.276> Et Musa canit inferos superna,
<sidon. carm. 9.277> Nec qui iam patribus fuere nostris
<sidon. carm. 9.278> Primo tempore maximi sodales,
<sidon. carm. 9.279> Quorum unus Bonifatium secutus
<sidon. carm. 9.280_280> Nec non praecipitem Sebastianum
<sidon. carm. 9.281> Natales puer horruit Cadurcos
<sidon. carm. 9.282> Plus Pandionias amans Athenas;
<sidon. carm. 9.283> Cuius si uarium legas poema,
<sidon. carm. 9.284> Tunc Phoebum uel Hyantias puellas
<sidon. carm. 9.285_285> Potato madidas ab Hippocrene,
<sidon. carm. 9.286> Tunc Amphiona filiumque Maiae,
<sidon. carm. 9.287> Tunc uatem Rhodopeium sonare
<sidon. carm. 9.288> Collato modulamine arbitreris.
<sidon. carm. 9.289> Non tu hic nunc legeris tuumque fulmen,
<sidon. carm. 9.290_290> O dignissime Quintianus alter,
<sidon. carm. 9.291> Spernens qui Ligurum solum et penates
<sidon. carm. 9.292> Mutato lare Gallias amasti,
<sidon. carm. 9.293> Inter classica, signa, pila, turmas
<sidon. carm. 9.294> Laudans Aetium uacansque libro,
<sidon. carm. 9.295_295> In castris hederate laureatis.
<sidon. carm. 9.296> Sed nec tertius ille nunc legetur,
<sidon. carm. 9.297> Baetin qui patrium semel relinquens
<sidon. carm. 9.298> Vndosae petiit sitim Rauennae,
<sidon. carm. 9.299> Plosores cui fulgidam Quirites
<sidon. carm. 9.300_300> Et carus popularitate princeps
<sidon. carm. 9.301> Traiano statuam foro locarunt.
<sidon. carm. 9.302> Sed ne tu mihi comparare temptes,
<sidon. carm. 9.303> Quos multo minor ipse plus adoro,
<sidon. carm. 9.304> Paulinum Ampeliumque Symmachumque,
<sidon. carm. 9.305_305> Messalam ingenii satis profundi
<sidon. carm. 9.306> Et nulli modo Martium secundum,
<sidon. carm. 9.307> Dicendi arte noua parem uetustis
<sidon. carm. 9.308> Petrum et cum loquitur nimis stupendum,
<sidon. carm. 9.309> Vel quem municipalibus poetis
<sidon. carm. 9.310_310> Praeponit bene uilicum senatus,
<sidon. carm. 9.311> Nostrum aut quos retinet solum disertos,
<sidon. carm. 9.312> Dulcem Anthedion et mihi magistri
<sidon. carm. 9.313> Musas sat uenerabiles Hoeni,
<sidon. carm. 9.314> Acrem Lampridium, catum Leonem
<sidon. carm. 9.315_315> Praestantemque tuba Seuerianum
<sidon. carm. 9.316> Et sic scribere non minus ualentem,
<sidon. carm. 9.317> Marcus Quintilianus ut solebat.
<sidon. carm. 9.318> Nos ualde sterilis modos Camenae
<sidon. carm. 9.319> Rarae credimus hos breuique chartae,
<sidon. carm. 9.320_320> Quae scombros merito piperque portet.
<sidon. carm. 9.321> Nam quisnam deus hoc dabit reiectae,
<sidon. carm. 9.322> Vt uel suscipiens bonos odores,
<sidon. carm. 9.323> Nardum ac pinguia Nicerotianis
<sidon. carm. 9.324> Quae fragrant alabastra tincta sucis,
<sidon. carm. 9.325_325> Indo cinnamon ex rogo petitum,
<sidon. carm. 9.326> Quo Phoenix iuuenescit occidendo,
<sidon. carm. 9.327> Costum, malobathrum, rosas, amomum,
<sidon. carm. 9.328> Myrrham, tus opobalsamumque seruet?
<sidon. carm. 9.329> Quapropter facinus meum tuere
<sidon. carm. 9.330_330> Et condiscipuli tibi obsequentis
<sidon. carm. 9.331> Incautum, precor, asseras pudorem.
<sidon. carm. 9.332> Germanum tamen ante sed memento,
<sidon. carm. 9.333> Doctrinae columen, Probum aduocare,
<sidon. carm. 9.334> Isti qui ualet exarationi
<sidon. carm. 9.335_335> Destrictum bonus applicare theta.
<sidon. carm. 9.336> Noui sed bene, non refello culpam,
<sidon. carm. 9.337> Nec doctis placet impudens poeta;
<sidon. carm. 9.338> Sed nec turgida contumeliosi
<sidon. carm. 9.339> Lectoris nimium uerebor ora,
<sidon. carm. 9.340_340> Si tamquam grauior seueriorque
<sidon. carm. 9.341> Nostrae Terpsichores iocum refutans
<sidon. carm. 9.342> Rugato Cato tertius labello
<sidon. carm. 9.343> Narem rhinoceroticam minetur.
<sidon. carm. 9.344> Non te terreat hic nimis peritus;
<sidon. carm. 9.345_345> Verum si cupias probare, tanta
<sidon. carm. 9.346> Nullus scit, mihi crede, quanta nescit.
<sidon. carm. 1.1> Cum iuuenem super astra Iouem Natura locaret
<sidon. carm. 1.2> Susciperetque nouus regna uetusta deus,
<sidon. carm. 1.3> Certauere suum uenerari numina numen
<sidon. carm. 1.4> Disparibusque modis par cecinere sophos.
<sidon. carm. 1.5> Mars clangente tuba patris praeconia dixit
<sidon. carm. 1.6> Laudauitque sono fulmina fulmineo;
<sidon. carm. 1.7> Arcas et Arcitenens fidibus strepuere sonoris,
<sidon. carm. 1.8> Doctior hic citharae pulsibus, ille lyrae;
<sidon. carm. 1.9> Castalidumque chorus uario modulamine plausit,
<sidon. carm. 1.10> Carminibus, cannis, pollice, uoce, pede.
<sidon. carm. 1.11> Sed post caelicolas etiam mediocria fertur
<sidon. carm. 1.12> Cantica semideum sustinuisse deus.
<sidon. carm. 1.13> Tunc Faunis Dryades Satyrisque Mimallones aptae
<sidon. carm. 1.14> Fuderunt lepidum, rustica turba, melos.
<sidon. carm. 1.15> Alta cicuticines liquerunt Maenala Panes
<sidon. carm. 1.16> Postque chelyn placuit fistula rauca Ioui.
<sidon. carm. 1.17> Hos inter Chiron, ad plectra sonantia saltans,
<sidon. carm. 1.18> Flexit inepta sui membra facetus equi;
<sidon. carm. 1.19> Semifer audiri meruit meruitque placere,
<sidon. carm. 1.20> Quamuis hinnitum, dum canit, ille daret.
<sidon. carm. 1.21> Ergo sacrum diues et pauper lingua litabat
<sidon. carm. 1.22> Summaque tunc uoti uictima cantus erat.
<sidon. carm. 1.23> Sic nos, o Caesar, nostri spes maxima saecli,
<sidon. carm. 1.24> Post magnos proceres paruula tura damus,
<sidon. carm. 1.25> Audacter docto coram Victore canentes,
<sidon. carm. 1.26> Aut Phoebi aut uestro qui solet ore loqui;
<sidon. carm. 1.27> Qui licet aeterna sit uobis quaestor in aula,
<sidon. carm. 1.28> Aeternum nobis ille magister erit.
<sidon. carm. 1.29> Ergo colat uariae te, princeps, hostia linguae;
<sidon. carm. 1.30> Nam noua templa tibi pectora nostra facis.
<sidon. carm. 10.1> Flucticolae cum festa nurus Pagasaea per antra
<sidon. carm. 10.2> Rupe sub Emathia Pelion explicuit,
<sidon. carm. 10.3> Angustabat humum superum satis ampla supellex;
<sidon. carm. 10.4> Certabant gazis hinc polus hinc pelagus;
<sidon. carm. 10.5_5> Ducebatque choros uiridi prope tectus amictu
<sidon. carm. 10.6> Caeruleae pallae concolor ipse socer;
<sidon. carm. 10.7> Nympha quoque in thalamos ueniens de gurgite nuda
<sidon. carm. 10.8> Vestiti coepit membra timere uiri.
<sidon. carm. 10.9> Tum diuum quicumque aderat terrore remoto
<sidon. carm. 10.10_10> Quo quis pollebat lusit in officio.
<sidon. carm. 10.11> Iuppiter emisit tepidum sine pondere fulmen
<sidon. carm. 10.12> Et dixit: "Melius nunc Cytherea calet".
<sidon. carm. 10.13> Pollux tum caestu laudatus, Castor habenis,
<sidon. carm. 10.14> Pallas tum cristis, Delia tum pharetris;
<sidon. carm. 10.15_15> Alcides claua, Mauors tum lusit in hasta,
<sidon. carm. 10.16> Arcas tum uirga, nebride tum Bromius.
<sidon. carm. 10.17> Hic et Pipliadas induxerat optimus Orpheus
<sidon. carm. 10.18> Chordis, uoce, manu, carminibus, calamis.
<sidon. carm. 10.19> Ambitiosus Hymen totas ibi contulit artes;
<sidon. carm. 10.20_20> Qui non ingenio, fors placuit genio.
<sidon. carm. 10.21> Fescennina tamen non sunt admissa, priusquam
<sidon. carm. 10.22> Intonuit solita noster Apollo lyra.
<sidon. carm. 11.1 [et 3]_1 [et 3]> Inter Cyaneas cautes, ubi forte uagantem,
<sidon. carm. 11.[4]_[4]> Dum fugit, et fixit trepidus Symplegada Tiphys,
<sidon. carm. 11.[5]_[5]> Atque recurrentem ructatam ad rauca Maleam,
<sidon. carm. 11.[1]_[1]>[..........Ephyraea cacumina ...
<sidon. carm. 11.[2]_[2]> Qua super Idalium leuat Orithyon in aethram
<sidon. carm. 11.[3]_[3]> Exesi sale montis apex, ...]
<sidon. carm. 11.6_6> Exit in Isthmiacum pelagus claudentibus alis
<sidon. carm. 11.7> Saxorum de rupe sinus, quo saepe recessu
<sidon. carm. 11.8> Sic tamquam toto coeat de lumine caeli,
<sidon. carm. 11.9> Artatur collecta dies tremulasque per undas
<sidon. carm. 11.10_10> Insequitur secreta uadi, transmittitur alto
<sidon. carm. 11.11> Perfusus splendore latex, mirumque relatu,
<sidon. carm. 11.12> Lympha bibit solem tenuique inserta fluento
<sidon. carm. 11.13> Perforat arenti radio lux sicca liquorem.
<sidon. carm. 11.14> Profecit studio spatium; nam Lemnius illic
<sidon. carm. 11.15_15> Ceu templum lusit Veneri fulmenque relinquens
<sidon. carm. 11.16> Hic ferrugineus fumauit saepe Pyragmon.
<sidon. carm. 11.17> Hic lapis est de quinque locis dans quinque colores,
<sidon. carm. 11.18> Aethiops, Phrygius, Parius, Poenus, Lacedaemon,
<sidon. carm. 11.19> Purpureus, uiridis, maculosus, eburnus et albus.
<sidon. carm. 11.20_20> Postes chrysolithi fuluus diffulgurat ardor;
<sidon. carm. 11.21> Myrrhina, sardonyches, amethystus Hiberus, iaspis
<sidon. carm. 11.22> Indus, Chalcidicus, Scythicus, beryllus, achates
<sidon. carm. 11.23> Attollunt duplices argenti cardine ualuas,
<sidon. carm. 11.24> Per quas inclusi lucem uomit umbra smaragdi;
<sidon. carm. 11.25_25> Limina crassus onyx crustat propterque hyacinthi
<sidon. carm. 11.26> Caerula concordem iaciunt in stagna colorem.
<sidon. carm. 11.27> Exterior non compta silex, sed prominet alte
<sidon. carm. 11.28> Asper ab adsiduo lympharum uerbere pumex.
<sidon. carm. 11.29> Interiore loco simulauit Mulciber auro
<sidon. carm. 11.30_30> Exstantes late scopulos atque arte magistra
<sidon. carm. 11.31> Ingenti cultu naturae inculta fefellit,
<sidon. carm. 11.32> Huic operi insistens, quod necdum nouerat illa
<sidon. carm. 11.33> Quae post Lemniacis damnauit furta catenis.
<sidon. carm. 11.34> Squameus huc Triton duplicis confinia dorsi
<sidon. carm. 11.35_35> Qua coeunt supra sinuamina tortilis alui,
<sidon. carm. 11.36> Inter aquas calido portabat corde Dionen.
<sidon. carm. 11.37> Sed premit adiecto radiantis pondere conchae
<sidon. carm. 11.38> Semiferi Galatea latus, quod pollice fixo
<sidon. carm. 11.39> Vellit, et occulto spondet conubia tactu;
<sidon. carm. 11.40_40> Tum gaudens torquente ioco subridet amator
<sidon. carm. 11.41> Vulnere iamque suam parcenti pistre flagellat.
<sidon. carm. 11.42> Pone subit turmis flagrantibus agmen Amorum;
<sidon. carm. 11.43> Hic cohibet delphina rosis, uiridique iuuenco
<sidon. carm. 11.44> Hic uectus spretis pendet per cornua frenis;
<sidon. carm. 11.45_45> Hi stantes motu titubant plantaque madenti
<sidon. carm. 11.46> Labuntur firmantque pedum uestigia pennis.
<sidon. carm. 11.47> Illa recuruato demiserat ora lacerto
<sidon. carm. 11.48> Mollia; marcebant uiolae grauiorque sopore
<sidon. carm. 11.49> Coeperat attritu florum descendere ceruix.
<sidon. carm. 11.50_50> Solus de numero fratrum qui pulchrior ille est
<sidon. carm. 11.51> Deerat Amor, dum festa parat celeberrima Gallis,
<sidon. carm. 11.52> Quae socer Ommatius, magnorum maior auorum
<sidon. carm. 11.53> Patriciaeque nepos gentis, natae generoque
<sidon. carm. 11.54> Excolit auspiciis faustis. Sed fulsit ut ille
<sidon. carm. 11.55_55> Forte dies, matrem celeri petit ipse uolatu,
<sidon. carm. 11.56> Cui fax, arcus, gorytus pendebat. At ille
<sidon. carm. 11.57> Cernuus et laeuae pendens in margine palmae
<sidon. carm. 11.58> Libratos per inane pedes aduerberat alis,
<sidon. carm. 11.59> Oscula sic matris carpens somnoque refusae
<sidon. carm. 11.60_60> Semisopora leui scalpebat lumina penna.
<sidon. carm. 11.61> Tum prior his alacer coepit: "Noua gaudia porto
<sidon. carm. 11.62> Felicis praedae, genetrix. Calet ille superbus
<sidon. carm. 11.63> Ruricius nostris facibus dulcique ueneno
<sidon. carm. 11.64> Tactus uotiuum suspirat corde dolorem.
<sidon. carm. 11.65_65> Esset si praesens aetas, impenderet illi
<sidon. carm. 11.66> Lemnias imperium, Cressa stamen labyrinthi,
<sidon. carm. 11.67> Alceste uitam, Circe herbas, poma Calypso,
<sidon. carm. 11.68> Scylla comas, Atalanta pedes, Medea furores,
<sidon. carm. 11.69> Hippodame ceras, cygno Ioue nata coronam;
<sidon. carm. 11.70_70> Huic Dido in ferrum, simul in suspendia Phyllis,
<sidon. carm. 11.71> Euadne in flammas et Sestias isset in undas."
<sidon. carm. 11.72> His haec illa refert: "Gaudemus, nate, rebellem
<sidon. carm. 11.73> Quod uincis laudasque uirum; sed forma puellae est
<sidon. carm. 11.74> Quam si spectasset quondam Stheneboeius heros,
<sidon. carm. 11.75_75> Non pro contemptu domuisset monstra Chimaerae;
<sidon. carm. 11.76> Thermodontiaca uel qui genetrice superbus
<sidon. carm. 11.77> Spreuit Gnosiacae temeraria uota nouercae,
<sidon. carm. 11.78> Hac uisa occiderat, fateor, sed crimine uero;
<sidon. carm. 11.79> Et si iudicio forsan mihi quarta fuisset,
<sidon. carm. 11.80_80> Me quoque Rhoetea damnasset pastor in Ida;
<sidon. carm. 11.81>"Vincere" uel "si optas, istam da, malo, puellam"
<sidon. carm. 11.82> Dixerat: hanc dederam formam pro munere formae.
<sidon. carm. 11.83> Tantus honor geniusque genis; collata rubori
<sidon. carm. 11.84> Pallida blatta latet depressaque lumine uultus
<sidon. carm. 11.85_85> Nigrescunt uincto baccarum fulgura collo.
<sidon. carm. 11.86> Te quoque multimodis ambisset, Hiberia, ludis,
<sidon. carm. 11.87> Axe Pelops, cursu Hippomenes luctaque Achelous,
<sidon. carm. 11.88> Aeneas bellis spectatus, Gorgone Perseus;
<sidon. carm. 11.89> Nec minor haec species totiens cui Iuppiter esset
<sidon. carm. 11.90_90> Delia, taurus, olor, Satyrus, draco, fulmen et aurum.
<sidon. carm. 11.91> Quare age, iungantur; nam census, forma genusque
<sidon. carm. 11.92> Conueniunt: nil hic dispar tua fixit harundo.
<sidon. carm. 11.93> Sed quid uota moror?" Dixit currumque poposcit,
<sidon. carm. 11.94> Cui dederant crystalla iugum, quae frigore primo
<sidon. carm. 11.95_95> Orbis adhuc teneri, glacies ubi Caucason auget,
<sidon. carm. 11.96> Strinxit Hyperboreis Tanaitica crusta pruinis
<sidon. carm. 11.97> Naturam sumens gemmae quia perdidit undae.
<sidon. carm. 11.98> Perforat hunc fuluo formatus temo metallo;
<sidon. carm. 11.99> Miserat hoc fluuius cuius sub gurgite Nymphae
<sidon. carm. 11.100_100> Mygdonium fouere Midam, qui pauper in auro
<sidon. carm. 11.101> Ditauit uersis Pactoli flumina uotis.
<sidon. carm. 11.102> Splendet perspicuo radios rota margine cingens
<sidon. carm. 11.103> Marmaricae de fauce ferae, dum belua curuis
<sidon. carm. 11.104> Dentibus excussis gemit exarmarier ora;
<sidon. carm. 11.105_105> Misit et hoc munus tepidas qui nudus Erythras,
<sidon. carm. 11.106> Concolor Aethiopi uel crinem pinguis amomo,
<sidon. carm. 11.107> Fluxus odoratis uexat uenatibus Indus.
<sidon. carm. 11.108> Illa tamen pasci suetos per Cypron olores
<sidon. carm. 11.109> Vittata stringit myrto, quis cetera tensis
<sidon. carm. 11.110_110> Lactea puniceo sinuantur colla corallo.
<sidon. carm. 11.111> Ergo iter aggressi: pendens rota sulcat inanem
<sidon. carm. 11.112> Aera et in liquido non soluitur orbita tractu.
<sidon. carm. 11.113> Hic triplex uno comitatur Gratia nexu,
<sidon. carm. 11.114> Hic redolet patulo Fortunae Copia cornu,
<sidon. carm. 11.115_115> Hic spargit calathis, sed flores Flora perennes,
<sidon. carm. 11.116> Hic Cererem Siculam Pharius comitatur Osiris,
<sidon. carm. 11.117> Hic grauidos Pomona sinus pro tempore portat,
<sidon. carm. 11.118> Hic Pallas madidis uenit inter prela trapetis,
<sidon. carm. 11.119> Hic distincta latus maculosa nebride Thyias
<sidon. carm. 11.120_120> Indica Echionio Bromii rotat orgia thyrso,
<sidon. carm. 11.121> Hic et Sigeis specubus qui Dindyma ludit,
<sidon. carm. 11.122> Iam sectus recalet Corybas, cui gutture rauo
<sidon. carm. 11.123> Ignem per bifores regemunt caua buxa cauernas.
<sidon. carm. 11.124> Sic uentum ad thalamos: tus, nardum, balsama, myrrhae
<sidon. carm. 11.125_125> Hic sunt, hic Phoenix busti dat cinnama uiui.
<sidon. carm. 11.126> Proxima quin etiam festorum afflata calore
<sidon. carm. 11.127> Iam minus alget hiemps, speciemque tenentia uernam
<sidon. carm. 11.128> Hoc dant uota loco quod non dant tempora mundo.
<sidon. carm. 11.129> Tum Paphie dextram iuuenis dextramque puellae
<sidon. carm. 11.130_130> Complectens paucis cecinit sollemnia dictis,
<sidon. carm. 11.131> Ne facerent uel uerba moram: "Feliciter aeuum
<sidon. carm. 11.132> Ducite concordes; sint nati sintque nepotes;
<sidon. carm. 11.133> Cernat et in proauo sibimet quod pronepos(==PRO+NEPOS) optet."
<sidon. carm. 12.1> Quid me, etsi ualeam, parare carmen
<sidon. carm. 12.2> Fescenninicolae iubes Diones
<sidon. carm. 12.3> Inter crinigeras situm cateruas
<sidon. carm. 12.4> Et Germanica uerba sustinentem,
<sidon. carm. 12.5_5> Laudantem tetrico subinde uultu
<sidon. carm. 12.6> Quod Burgundio cantat esculentus,
<sidon. carm. 12.7> Infundens acido comam butyro?
<sidon. carm. 12.8> Vis dicam tibi quid poema frangat?
<sidon. carm. 12.9> Ex hoc barbaricis abacta plectris
<sidon. carm. 12.10_10> Spernit senipedem stilum Thalia,
<sidon. carm. 12.11> Ex quo septipedes uidet patronos.
<sidon. carm. 12.12> Felices oculos tuos et aures
<sidon. carm. 12.13> Felicemque libet uocare nasum,
<sidon. carm. 12.14> Cui non allia sordidumque cepe
<sidon. carm. 12.15_15> Ructant mane nouo decem apparatus,
<sidon. carm. 12.16> Quem non ut uetulum patris parentem
<sidon. carm. 12.17> Nutricisque uirum die nec orto
<sidon. carm. 12.18> Tot tantique petunt simul Gigantes,
<sidon. carm. 12.19> Quot uix Alcinoi culina ferret.
<sidon. carm. 12.20_20> Sed iam Musa tacet tenetque habenas
<sidon. carm. 12.21> Paucis hendecasyllabis iocata,
<sidon. carm. 12.22> Ne quisquam satiram uel hos uocaret.
<sidon. carm. 13.1> Amphitryoniaden perhibet ueneranda uetustas,
<sidon. carm. 13.2> Dum releuat terras, promeruisse polos.
<sidon. carm. 13.3> Sed licet in nuda toruus confregerit ulna
<sidon. carm. 13.4> Ille Cleonaeae guttura raua ferae,
<sidon. carm. 13.5_5> Et quamquam ardenti gladio uix strauerit hydram,
<sidon. carm. 13.6> Cum duplices pareret uulnere mors animas,
<sidon. carm. 13.7> Captiuumque ferens silua ex Erymanthide monstrum
<sidon. carm. 13.8> Exarmata feri riserit ora suis,
<sidon. carm. 13.9> Collaque flammigenae disrumpens fumida furis
<sidon. carm. 13.10_10> Tandem directas iusserit ire boues,
<sidon. carm. 13.11> Taurus, cerua, Gigas, hospes, luctator, Amazon,
<sidon. carm. 13.12> Cres, canis, Hesperides sint monimenta uiri,
<sidon. carm. 13.13> Nulla tamen fuso prior est Geryone(==GE+RY+O-NE) pugna,
<sidon. carm. 13.14> Vni tergeminum cui tulit ille caput.
<sidon. carm. 13.15_15> Haec quondam Alcides; at tu Tirynthius alter,
<sidon. carm. 13.16> Sed princeps, magni maxima cura dei,
<sidon. carm. 13.17> Quem draco, ceruus, aper paribus sensere sagittis,
<sidon. carm. 13.18> Cum dens, cum uirus, cum fuga nil ualuit,
<sidon. carm. 13.19> Geryones nos esse puta monstrumque tributum:
<sidon. carm. 13.20_20> Hinc capita, ut uiuam, tu mihi tolle tria.
<sidon. carm. 13.21> Has supplex famulus preces dicauit
<sidon. carm. 13.22> Responsum opperiens pium ac salubre.
<sidon. carm. 13.23> Vt reddas patriam simulque uitam
<sidon. carm. 13.24> Lugdunum exonerans suis ruinis,
<sidon. carm. 13.25_25> Hoc te Sidonius tuus precatur:
<sidon. carm. 13.26> Sic te Sidonio recocta fuco
<sidon. carm. 13.27> Multos purpura uestiat per annos;
<sidon. carm. 13.28> Sic lustro imperii perennis acto
<sidon. carm. 13.29> Quinquennalia fascibus dicentur;
<sidon. carm. 13.30_30> Sic ripae duplicis tumore fracto
<sidon. carm. 13.31> Detonsus Vachalim bibat Sygamber.
<sidon. carm. 13.32> Quod si contuleris tuo poetae,
<sidon. carm. 13.33> Mandem perpetuis legenda fastis
<sidon. carm. 13.34> Quaecumque egregiis geris triumphis.
<sidon. carm. 13.35_35> Nam nunc Musa loquax tacet tributo,
<sidon. carm. 13.36> Quae pro Vergilio Terentioque
<sidon. carm. 13.37> Sextantes legit unciasque fisci,
<sidon. carm. 13.38> Marsyaeque timet manum ac rudentem,
<sidon. carm. 13.39> Qui Phoebi ex odio uetustiore
<sidon. carm. 13.40_40> Nunc suspendia uatibus minatur.
<sidon. carm. 14.1> Prosper conubio dies coruscat,
<sidon. carm. 14.2> Quem Clotho niueis benigna pensis,
<sidon. carm. 14.3> Albus quem picei lapillus Indi,
<sidon. carm. 14.4> Quem pacis simul arbor et iuuentae
<sidon. carm. 14.5_5> Aeternumque uirens oliua signet.
<sidon. carm. 14.6> Eia, Calliope, nitente palma
<sidon. carm. 14.7> Da sacri laticis loquacitatem,
<sidon. carm. 14.8> Quem fodit pede Pegasus uolanti
<sidon. carm. 14.9> Cognato madidus iubam ueneno.
<sidon. carm. 14.10_10> Non hic impietas, nec hanc puellam
<sidon. carm. 14.11> Donat mortibus ambitus procorum;
<sidon. carm. 14.12> Non hic Oenomai cruenta circo
<sidon. carm. 14.13> Audit pacta Pelops nec insequentem
<sidon. carm. 14.14> Pallens Hippomenes ad ima metae
<sidon. carm. 14.15_15> Tardat Schoenida ter cadente pomo;
<sidon. carm. 14.16> Non hic Herculeas uidet palaestras
<sidon. carm. 14.17> Aetola Calydon stupens ab arce,
<sidon. carm. 14.18> Cum cornu fluuii superbientis
<sidon. carm. 14.19> Alcides premeret, subinde fessum
<sidon. carm. 14.20_20> Vndoso refouens ab hoste pectus;
<sidon. carm. 14.21> Sed doctus iuuenis decensque uirgo,
<sidon. carm. 14.22> Ortu culmina Galliae tenentes,
<sidon. carm. 14.23> Iunguntur; cito, diua, necte chordas
<sidon. carm. 14.24> Nec, quod detonuit Camena maior,
<sidon. carm. 14.25_25> Nostram pauperiem silere cogas.
<sidon. carm. 14.26> Ad taedas Thetidis probante Phoebo
<sidon. carm. 14.27> Et Chiron cecinit minore plectro,
<sidon. carm. 14.28> Nec risit pia turba rusticantem,
<sidon. carm. 14.29> Quamuis saepe senex biformis illic
<sidon. carm. 14.30_30> Carmen rumperet hinniente cantu.
<sidon. carm. 15.1> Forte procellosi remeans ex arce Capherei,
<sidon. carm. 15.2> Phoebados Iliacae raptum satis ulta pudorem,
<sidon. carm. 15.3> Pallas Erechtheo Xanthum mutabat Hymetto.
<sidon. carm. 15.4> Aurato micat aere caput maiusque serenum
<sidon. carm. 15.5_5> De terrore capit; posito nam fulmine necdum
<sidon. carm. 15.6> Cinyphio Tritone truces hilarauerat artus.
<sidon. carm. 15.7> Gorgo tenet pectus medium, factura uidenti
<sidon. carm. 15.8> Et truncata moras; nitet insidiosa superbum
<sidon. carm. 15.9> Effigies uiuitque anima pereunte uenustas;
<sidon. carm. 15.10_10> Alta cerastarum spiris caput asperat atrum
<sidon. carm. 15.11> Congeries, torquet maculosa uolumina mordax
<sidon. carm. 15.12> Crinis, et irati dant sibila taetra capilli.
<sidon. carm. 15.13> Squameus ad mediam thorax non peruenit aluum
<sidon. carm. 15.14> Post chalybem pendente peplo; tegit extima limbi
<sidon. carm. 15.15_15> Circite palla pedes, qui cum sub ueste mouentur,
<sidon. carm. 15.16> Crispato rigidae crepitant in syrmate rugae.
<sidon. carm. 15.17> Laeuam parma tegit Phlegraei plena tumultus:
<sidon. carm. 15.18> Hic rotat excussum uibrans in sidera Pindum
<sidon. carm. 15.19> Enceladus, rabido fit missilis Ossa Thyphoeo;
<sidon. carm. 15.20_20> Porphyrion Pangaea rapit, Rhodopenque Damastor
<sidon. carm. 15.21> Strymonio cum fonte leuat, ueniensque superne
<sidon. carm. 15.22> Intorto calidum restinguit flumine fulmen;
<sidon. carm. 15.23> Hic Pallas Pallanta petit, cui Gorgone uisa
<sidon. carm. 15.24> Inuenit solidum iam lancea tarda cadauer;
<sidon. carm. 15.25_25> Hic Lemnon pro fratre Mimas contra aegida torquet,
<sidon. carm. 15.26> Impulsumque quatit iaculabilis insula caelum;
<sidon. carm. 15.27> Plurimus hic Briareus populoso corpore pugnat,
<sidon. carm. 15.28> Cognatam portans aciem, cui uertice ab uno
<sidon. carm. 15.29> Cernas ramosis palmas fruticare lacertis.
<sidon. carm. 15.30_30> Nec species solas monstris, dedit arte furorem
<sidon. carm. 15.31> Mulciber atque ipsas timuit quas finxerat iras.
<sidon. carm. 15.32> Hastam dextra tenet, nuper quam ualle Aracynthi
<sidon. carm. 15.33> Ipsa sibi posita Pallas protraxit oliua.
<sidon. carm. 15.34> Hoc steterat genio, super ut uestigia diuae
<sidon. carm. 15.35_35> Labentes teneat Marathonia baca trapetas.
<sidon. carm. 15.36> Hic duo templa micant; quorum supereminet unus
<sidon. carm. 15.37> Vt meritis sic sede locus, qui continet alta
<sidon. carm. 15.38> Scrutantes ratione uiros quid machina caeli,
<sidon. carm. 15.39> Quid tellus, quid fossa maris, quid turbidus aer,
<sidon. carm. 15.40_40> Quid noctis lucisque uices, quid menstrua lunae
<sidon. carm. 15.41> Incrementa parent, totidem cur damna sequantur.
<sidon. carm. 15.42> Ilicet hic summi resident septem sapientes,
<sidon. carm. 15.43> Innumerabilium primordia philosophorum:
<sidon. carm. 15.44> Thales Mileto genitus uadimonia damnat;
<sidon. carm. 15.45_45> Lindie tu Cleobule iubes modus optimus ut sit;
<sidon. carm. 15.46> Tu meditans totum decoras, Periandre, Corinthon;
<sidon. carm. 15.47> Atticus inde Solon "ne quid nimis" approbat unum,
<sidon. carm. 15.48> Prienaee Bia, plures ais esse malignos;
<sidon. carm. 15.49> Tu Mytilene satus cognoscere, Pittace, tempus,
<sidon. carm. 15.50_50> Noscere sese ipsum, Chilon Spartane, docebas.
<sidon. carm. 15.51> Asserit hic Samius post docta silentia lustri
<sidon. carm. 15.52> Pythagoras solidum princeps quod musica mundum
<sidon. carm. 15.53> Temperet et certis concentum reddat ab astris,
<sidon. carm. 15.54> Signaque zodiacus quae circulus axe supremo
<sidon. carm. 15.55_55> Terna quater retinet proprio non currere motu,
<sidon. carm. 15.56> Aequis inter se spatiis tamen esse locata
<sidon. carm. 15.57> Fixaque signifero pariter quoque cernua ferri,
<sidon. carm. 15.58> Praecipuumque etiam septem uaga sidera cantum
<sidon. carm. 15.59> Hinc dare, perfectus numerus quod uterque habeatur,
<sidon. carm. 15.60_60> Hoc numero affirmans, hoc ordine cuncta rotari:
<sidon. carm. 15.61> Falciferi zonam ire senis per summa polorum,
<sidon. carm. 15.62> Martis contiguum medio Ioue pergere sidus,
<sidon. carm. 15.63> Post hos iam quarto se flectere tramite Solem,
<sidon. carm. 15.64> Sic placidam Paphien seruare diastema quintum,
<sidon. carm. 15.65_65> Arcadium sextum, Lunam sic orbe supremo
<sidon. carm. 15.66> Ter denas tropico prope currere climate myras.
<sidon. carm. 15.67> Si quos ergo chelys, si quos lyra, tibia si quos
<sidon. carm. 15.68> Ediderint cum uoce modos, exemplar ad istud
<sidon. carm. 15.69> Ponderibus positis, quantum proportio suadet,
<sidon. carm. 15.70_70> Interualla sequi septeni sideris edit;
<sidon. carm. 15.71> Harmoniam dicens etiam quod quattuor istis
<sidon. carm. 15.72> Sic sedeant elementa modis ut pondere magnis
<sidon. carm. 15.73> Sit locus inferior media tellure (quod autem
<sidon. carm. 15.74> Perfecte medium est, imum patet esse rotundi);
<sidon. carm. 15.75_75> Hinc fieri ut terram leuior superemicet unda,
<sidon. carm. 15.76> Altior his quoque sit qui purior eminet aer,
<sidon. carm. 15.77> Omnia concludat caelum leuitate suprema,
<sidon. carm. 15.78> Pendeat et totum simul hoc ab origine centri.
<sidon. carm. 15.79> Thales hic etiam numeris perquirit et astris
<sidon. carm. 15.80_80> Defectum ut Phoebi nec non Lunaeque laborem
<sidon. carm. 15.81> Nuntiet anterius; sed rebus inutile ponit
<sidon. carm. 15.82> Principium, dum credit aquis subsistere mundum.
<sidon. carm. 15.83> Huius discipuli uersa est sententia dicens
<sidon. carm. 15.84> Principiis propriis semper res quasque creari,
<sidon. carm. 15.85_85> Singula qui quosdam fontes decernit habere
<sidon. carm. 15.86> Aeternum irriguos ac rerum semine plenos.
<sidon. carm. 15.87> Hunc etiam sequitur qui gignere cuncta putabat
<sidon. carm. 15.88> Hunc aerem pariterque deos sic autumat ortos.
<sidon. carm. 15.89> Quartus Anaxagoras Thaletica dogmata seruat,
<sidon. carm. 15.90_90> Sed diuinum animum sentit, qui fecerit orbem.
<sidon. carm. 15.91> Iunior huic iunctus residet collega, sed idem
<sidon. carm. 15.92> Materiam cunctis creaturis aera credens
<sidon. carm. 15.93> Iudicat inde deum, faceret quo cuncta, tulisse.
<sidon. carm. 15.94> Post hos Arcesilas diuina mente paratam
<sidon. carm. 15.95_95> Conicit hanc molem, confectam partibus illis
<sidon. carm. 15.96> Quas atomos uocat ipse leues. Socratica post hunc
<sidon. carm. 15.97> Secta micat, quae de naturae pondere migrans
<sidon. carm. 15.98> Ad mores hominum limandos transtulit usum.
<sidon. carm. 15.99> Hanc sectam perhibent summum excoluisse Platona,
<sidon. carm. 15.100_100> Sed triplici formasse modo, dum primus et unus
<sidon. carm. 15.101> Physica uel logico, logicum uel iungit ad ethos.
<sidon. carm. 15.102> Inuenit hic princeps quid prima essentia distet
<sidon. carm. 15.103> A summo sextoque bono: cum denique saxa
<sidon. carm. 15.104> Sint tantum penitusque nihil nisi esse probentur;
<sidon. carm. 15.105_105> Proxima succedant, quibus esse et uiuere promptum est,
<sidon. carm. 15.106> Addere quis possis nil amplius, arbor et herba;
<sidon. carm. 15.107> Tertia sit pecorum, quorum esse et uiuere motu
<sidon. carm. 15.108> Non caret et sensu; mortales quarta deinde(==DE_INDE)
<sidon. carm. 15.109> Respiciat factura suos, quibus esse, moueri,
<sidon. carm. 15.110_110> Viuere cum sensu datur, et supereminet illud,
<sidon. carm. 15.111> Quod sapiunt ueroque ualent discernere falsum;
<sidon. carm. 15.112> Quinta creaturas superas substantia prodat,
<sidon. carm. 15.113> Quas quidam dixere deos, quia corpora sumant
<sidon. carm. 15.114> Contemplanda homini, paulo post ipsa relinquant
<sidon. carm. 15.115_115> Inque suam redeant, si qua est tenuissima, formam;
<sidon. carm. 15.116> Sic fieri ut pateat substantia summa creator,
<sidon. carm. 15.117> Sexta tamen supraque nihil, sed cuncta sub ipso.
<sidon. carm. 15.118> Hoc in gymnasio Polemi Sapientia uitam
<sidon. carm. 15.119> Excolit adiunctumque suo fouet ipsa Platoni;
<sidon. carm. 15.120_120> Obuiet et quamquam totis Academia sectis
<sidon. carm. 15.121> Atque neget uerum, ueris hunc laudibus ornat.
<sidon. carm. 15.122> Stoica post istos, sed concordantibus ipsis,
<sidon. carm. 15.123> Chrysippus Zenonque docent praecepta tenere.
<sidon. carm. 15.124> Exclusi prope iam Cynici, sed limine restant;
<sidon. carm. 15.125_125> Ast Epicureos eliminat undique Virtus.
<sidon. carm. 15.126> At parte ex alia textrino prima Mineruae
<sidon. carm. 15.127> Palla Iouis rutilat, cuius bis coctus aeno
<sidon. carm. 15.128> Serica Sidonius fucabat stamina murex.
<sidon. carm. 15.129> Ebria nec solum spirat conchylia sandix;
<sidon. carm. 15.130_130> Insertum nam fulgur habet, filoque rigenti
<sidon. carm. 15.131> Ardebat grauidum de fragmine fulminis ostrum.
<sidon. carm. 15.132> Hic uiridis patrio Glaucus pendebat amictu;
<sidon. carm. 15.133> Vndabant hic arte sinus, fictoque tumore
<sidon. carm. 15.134> Mersabat pandas tempestas texta carinas.
<sidon. carm. 15.135_135> Amphitryoniadi surgebat tertia uestis:
<sidon. carm. 15.136> Paruulus hic gemino cinctus serpente nouercae
<sidon. carm. 15.137> Inscius arridet monstris ludumque putando
<sidon. carm. 15.138> Insidias, dum nescit, amat uultuque dolentis
<sidon. carm. 15.139> Exstingui deflet quos ipse interficit angues.
<sidon. carm. 15.140_140> Praeterea sparsis sunt haec subiecta figuris:
<sidon. carm. 15.141> Sus, leo, cerua, Gigans, taurus, iuga, Cerberus, hydra,
<sidon. carm. 15.142> Hospes, Nessus, Eryx, uolucres, Thrax, Cacus, Amazon,
<sidon. carm. 15.143> Cres, fluuius, Libs, poma, Lycus, uirgo, polus, Oete.
<sidon. carm. 15.144> Hoc opus, et si quid superest quod numina uestit,
<sidon. carm. 15.145_145> Virgineae posuere manus. Sed in agmine toto
<sidon. carm. 15.146> Inter Cecropias Ephyreiadasque puellas
<sidon. carm. 15.147> Araneola micat; proprias conferre laborat
<sidon. carm. 15.148> Ipsa Minerua manus, calathisque euicta recedens
<sidon. carm. 15.149> Cum tenet haec telas uult haec plus tela tenere.
<sidon. carm. 15.150_150> Hic igitur proaui trabeas imitata rigentes
<sidon. carm. 15.151> Palmatam parat ipsa patri, qua consul et idem
<sidon. carm. 15.152> Agricolam contingat auum doceatque nepotes
<sidon. carm. 15.153> Non abaui solum sed aui quoque iungere fasces.
<sidon. carm. 15.154> Texuerat tamen et chlamydes, quibus ille magister
<sidon. carm. 15.155_155> Per Tartesiacas conspectus splenduit urbes
<sidon. carm. 15.156> Et quibus ingestae sub tempore praefecturae
<sidon. carm. 15.157> Conspicuus sanctas reddit se praesule leges.
<sidon. carm. 15.158> Attamen in trabea segmento luserat alto
<sidon. carm. 15.159> Quod priscis illustre toris. Ithacesia primum
<sidon. carm. 15.160_160> Fabula Dulichiique lares formantur et ipsam
<sidon. carm. 15.161> Penelopam tardas texit distexere telas.
<sidon. carm. 15.162> Taenaron hic frustra bis rapta coniuge pulsat
<sidon. carm. 15.163> Thrax fidibus, legem postquam temerauit Auerni,
<sidon. carm. 15.164> Et prodesse putans iterum non respicit umbram.
<sidon. carm. 15.165_165> Hic uouet Alceste praelato coniuge uitam
<sidon. carm. 15.166> Rumpere, quam cernas Parcarum uellere in ipso
<sidon. carm. 15.167> Nondum pernetam fato praestante salutem.
<sidon. carm. 15.168> Hic nox natarum Danai lucebat in auro,
<sidon. carm. 15.169> Quinquaginta enses genitor quibus impius aptat
<sidon. carm. 15.170_170> Et dat concordem discordia iussa furorem;
<sidon. carm. 15.171> Solus Hypermestrae seruatus munere Lynceus
<sidon. carm. 15.172> Effugit; aspicias illam sibi parua pauentem
<sidon. carm. 15.173> Et pro dimisso tantum pallere marito.
<sidon. carm. 15.174> Iamque Iouem in formas mutat quibus ille tenere
<sidon. carm. 15.175_175> Mnemosynam, Europam, Semelen, Ledam, Cynosuram
<sidon. carm. 15.176> Serpens, bos, fulmen, cygnus, Dictynna solebat.
<sidon. carm. 15.177> Iamque opus in turrem Danaae pluuiamque metalli
<sidon. carm. 15.178> Ibat et hic alio stillabat Iuppiter auro,
<sidon. carm. 15.179> Cum uirgo aspiciens uidit Tritonida uerso
<sidon. carm. 15.180_180> Lumine doctisonas spectare libentius artes;
<sidon. carm. 15.181> Commutat commota manus ac pollice docto
<sidon. carm. 15.182> Pingere philosophi uictricem Laida coepit,
<sidon. carm. 15.183> Quae Cynici per menta feri rugosaque colla
<sidon. carm. 15.184> Rupit odoratam redolenti forpice barbam.
<sidon. carm. 15.185_185> Subrisit Pallas castoque haec addidit ore:
<sidon. carm. 15.186>"Non nostra ulterius ridebis dogmata, uirgo
<sidon. carm. 15.187> Philosopho nuptura meo; mage flammea sumens
<sidon. carm. 15.188> Hoc mater sine texat opus. Consurge, sophorum
<sidon. carm. 15.189> Egregium Polemi decus, ac nunc Stoica tandem
<sidon. carm. 15.190_190> Pone supercilia et Cynicos imitatus amantes
<sidon. carm. 15.191> Incipies iterum paruum mihi ferre Platona."
<sidon. carm. 15.192> Haerentem tali compellat uoce magister:
<sidon. carm. 15.193>"Perge libens, neu tu damnes fortasse iugari,
<sidon. carm. 15.194> Quod noster iubet ille senex qui non piger hausit
<sidon. carm. 15.195_195> Numina contemplans Anyto pallente uenenum".
<sidon. carm. 15.196> Dixerat; ille simul surgit uultuque modesto
<sidon. carm. 15.197> Tetrica nodosae commendat pallia clauae.
<sidon. carm. 15.198> Amborum tum diua comas uiridantis oliuae
<sidon. carm. 15.199> Pace ligat, nectit dextras ac foedera mandat,
<sidon. carm. 15.200_200> Nymphidius quae cernat auus. Probat Atropos omen
<sidon. carm. 15.201> Fuluaque concordes iunxerunt fila sorores.
<sidon. carm. 16.1> Phoebum et ter ternas decima cum Pallade Musas
<sidon. carm. 16.2> Orpheaque et laticem simulatum fontis equini
<sidon. carm. 16.3> Ogygiamque chelyn, quae saxa sequacia flectens
<sidon. carm. 16.4> Cantibus auritos erexit carmine muros,
<sidon. carm. 16.5_5> Sperne, fidis; magis ille ueni nunc spiritus, oro,
<sidon. carm. 16.6> Pontificem dicture tuum, qui pectora priscae
<sidon. carm. 16.7> Intrasti Mariae, rapiens cum tympana siccus
<sidon. carm. 16.8> Israel appensi per concaua gurgitis iret
<sidon. carm. 16.9> Aggeribus uallatus aquae mediasque per undas
<sidon. carm. 16.10_10> Puluerulenta tuum clamaret turba triumphum;
<sidon. carm. 16.11> Quique manum Iudith ferientem colla Olophernis
<sidon. carm. 16.12> Iuuisti, exciso iacuit cum gutture truncus
<sidon. carm. 16.13> Et fragilis ualido latuit bene sexus in ictu;
<sidon. carm. 16.14> Expresso uel qui complens de uellere peluem
<sidon. carm. 16.15_15> Inficiensque dehinc non tacto uellere terram
<sidon. carm. 16.16> Firmasti Gedeona, tubis inserte canoris
<sidon. carm. 16.17> Spiritus, et solo uenit uictoria cantu;
<sidon. carm. 16.18> Quique etiam adsumptum pecorosi de grege Iesse
<sidon. carm. 16.19> Adflasti regem, plaustro cum foederis arcam
<sidon. carm. 16.20_20> Imponens hostis nullo moderante bubulco
<sidon. carm. 16.21> Proderet obscaenum turgenti podice morbum;
<sidon. carm. 16.22> Quique trium quondam puerorum in fauce sonasti,
<sidon. carm. 16.23> Quos in Chaldaei positos fornace tyranni
<sidon. carm. 16.24> Roscida combusto madefecit flamma camino;
<sidon. carm. 16.25_25> Quique uolubilibus spatiantem tractibus alui
<sidon. carm. 16.26> Complesti Ionam, resonant dum uiscera monstri
<sidon. carm. 16.27> Introrsum psallente cibo uel pondera uentris
<sidon. carm. 16.28> Ieiuni plenique tamen uate intemerato
<sidon. carm. 16.29> Ructat cruda fames, quem singultantibus extis
<sidon. carm. 16.30_30> Esuriens uomuit suspenso belua morsu;
<sidon. carm. 16.31> Quique duplex quondam uenisti in pectus Helisei,
<sidon. carm. 16.32> Thesbiten cum forte senem iam flammeus axis
<sidon. carm. 16.33> Tolleret et scissam linquens pro munere pellem
<sidon. carm. 16.34> Hispidus ardentes auriga intraret habenas;
<sidon. carm. 16.35_35> Quique etiam Heliam terris missure secundum
<sidon. carm. 16.36> Zachariae iusti linguam placate ligasti,
<sidon. carm. 16.37> Dum faceret serum rugosa puerpera patrem,
<sidon. carm. 16.38> Edita significans iusso reticere propheta,
<sidon. carm. 16.39> Gratia cum fulsit, nosset se ut lex tacituram;
<sidon. carm. 16.40_40> Quique etiam nascens ex uirgine semine nullo,
<sidon. carm. 16.41> Ante ullum tempus deus atque in tempore Christus,
<sidon. carm. 16.42> Ad corpus quantum spectat, tu te ipse creasti;
<sidon. carm. 16.43> Qui uisum caecis, gressum quoque reddere claudis,
<sidon. carm. 16.44> Auditum surdis, mutis laxare loquelam
<sidon. carm. 16.45_45> Suetus ad hoc etiam uenisti, ut mortua membra
<sidon. carm. 16.46> Lecto, sandapila, tumulo consurgere possint;
<sidon. carm. 16.47> Quique etiam poenas suscepta in carne tulisti,
<sidon. carm. 16.48> Sustentans alapas, ludibria, uerbera, uepres,
<sidon. carm. 16.49> Sortem, uincla, crucem, clauos, fel, missile, acetum,
<sidon. carm. 16.50_50> Postremo mortem, sed surrecturus, adisti,
<sidon. carm. 16.51> Eripiens quidquid ueteris migrauerat hostis
<sidon. carm. 16.52> In ius per nostrum facinus, cum femina prima
<sidon. carm. 16.53> Praeceptum soluens culpa nos perpete uinxit;
<sidon. carm. 16.54>(Qui cum te interitu petiit nec repperit in te
<sidon. carm. 16.55_55> Quod posset proprium conuincere, perdidit omne
<sidon. carm. 16.56> Quod lapsu dedit Eua suo; chirographon illud,
<sidon. carm. 16.57> Quo peruasus homo est, haec compensatio rupit.
<sidon. carm. 16.58> Expers peccati pro peccatoribus amplum
<sidon. carm. 16.59> Fis pretium ueteremque nouus uice faenoris Adam,
<sidon. carm. 16.60_60> Dum moreris, de morte rapis. Sic mortua mors est,
<sidon. carm. 16.61> Sic sese insidiis quas fecerat ipsa fefellit;
<sidon. carm. 16.62> Nam dum indiscrete petit insontemque reosque,
<sidon. carm. 16.63> Egit, ut absolui possent et crimine nexi);
<sidon. carm. 16.64> Quique etiam iustos ad tempus surgere tecum
<sidon. carm. 16.65_65> Iussisti cineres, cum tectis tempore longo
<sidon. carm. 16.66> Irrupit festina salus infusaque raptim
<sidon. carm. 16.67> Excussit tumulis solidatas uita fauillas:
<sidon. carm. 16.68> Da Faustum laudare tuum, da soluere grates,
<sidon. carm. 16.69> Quas et post debere iuuat. Te, magne sacerdos,
<sidon. carm. 16.70_70> Barbitus hic noster plectro licet impare cantat.
<sidon. carm. 16.71> Haec igitur prima est uel causa uel actio laudum,
<sidon. carm. 16.72> Quod mihi germani, dum lubrica uoluitur aetas,
<sidon. carm. 16.73> Seruatus tecum domini per dona probatur
<sidon. carm. 16.74> Nec fama titubante pudor; te respicit istud
<sidon. carm. 16.75_75> Quantumcumque bonum; merces debebitur illi,
<sidon. carm. 16.76> Ille tibi. Sit laus, si labi noluit, eius;
<sidon. carm. 16.77> Nam quod nec potuit, totum ad te iure redundat.
<sidon. carm. 16.78> Praeterea quod me pridem Reios ueniente,
<sidon. carm. 16.79> Cum Procyon fureret, cum solis torridus ignis
<sidon. carm. 16.80_80> Flexilibus rimis sitientes scriberet agros,
<sidon. carm. 16.81> Hospite te nostros excepit protinus aestus
<sidon. carm. 16.82> Pax, domus, umbra, latex, benedictio, mensa, cubile.
<sidon. carm. 16.83> Omnibus attamen his sat praestat quod uoluisti
<sidon. carm. 16.84> Vt sanctae matris sanctum quoque limen adirem.
<sidon. carm. 16.85_85> Derigui, fateor, mihi conscius atque repente
<sidon. carm. 16.86> Tinxit adorantem pauido reuerentia uultum;
<sidon. carm. 16.87> Nec secus intremui quam si me forte Rebeccae
<sidon. carm. 16.88> Israel aut Samuel crinitus duceret Annae.
<sidon. carm. 16.89> Quapropter te uel uotis sine fine colentes
<sidon. carm. 16.90_90> Affectum magnum per carmina parua fatemur.
<sidon. carm. 16.91> Seu te flammatae Syrtes et inhospita tesqua
<sidon. carm. 16.92> Seu caeno uiridante palus seu nigra recessu
<sidon. carm. 16.93> Incultum mage saxa tenent, ubi sole remoto
<sidon. carm. 16.94> Concaua longaeuas adseruant antra tenebras;
<sidon. carm. 16.95_95> Seu te praeruptis porrecta in rupibus Alpis
<sidon. carm. 16.96> Succinctos gelido libantem caespite somnos,
<sidon. carm. 16.97> Anachoreta, tremit (quae quamquam frigora portet,
<sidon. carm. 16.98> Conceptum Christi numquam domat illa calorem),
<sidon. carm. 16.99> Qua nunc Helias, nunc te iubet ire Iohannes,
<sidon. carm. 16.100_100> Nunc duo Macarii, nunc et Paphnutius heros,
<sidon. carm. 16.101> Nunc Or, nunc Ammon, nunc Sarmata, nunc Hilarion,
<sidon. carm. 16.102> Nunc uocat in tunica nudus te Antonius illa
<sidon. carm. 16.103> Quam fecit palmae foliis manus alma magistri;
<sidon. carm. 16.104> Seu te Lirinus priscum complexa parentem est,
<sidon. carm. 16.105_105> Qua tu iam fractus pro magna saepe quiete
<sidon. carm. 16.106> Discipulis seruire uenis uixque otia somni,
<sidon. carm. 16.107> Vix coctos capture cibos abstemius aeuum
<sidon. carm. 16.108> Ducis et insertis pinguis ieiunia psalmis,
<sidon. carm. 16.109> Fratribus insinuans quantos illa insula plana
<sidon. carm. 16.110_110> Miserit in caelum montes, quae sancta Caprasi
<sidon. carm. 16.111> Vita senis iuuenisque Lupi, quae gratia patrem
<sidon. carm. 16.112> Mansit Honoratum, fuerit quis Maximus ille,
<sidon. carm. 16.113> Vrbem tu cuius monachosque antistes et abbas
<sidon. carm. 16.114> Bis successor agis, celebrans quoque laudibus illis
<sidon. carm. 16.115_115> Eucherii uenientis iter, redeuntis Hilari(==HILA+RI);
<sidon. carm. 16.116> Seu te commissus populus tenet et minor audet
<sidon. carm. 16.117> Te medio tumidos maiorum temnere mores;
<sidon. carm. 16.118> Seu tu sollicitus curas qua languidus esca
<sidon. carm. 16.119> Quaue peregrinus uiuat, quid pascat et illum,
<sidon. carm. 16.120_120> Lubrica crura cui tenuat sub compede carcer;
<sidon. carm. 16.121> Seu mage funeribus mentem distractus humandis,
<sidon. carm. 16.122> Liuida defuncti si pauperis ossa uirescant,
<sidon. carm. 16.123> Infastiditum fers ipse ad busta cadauer;
<sidon. carm. 16.124> Seu te conspicuis gradibus uenerabilis arae
<sidon. carm. 16.125_125> Contionaturum plebs sedula circumsistit,
<sidon. carm. 16.126> Expositae legis bibat auribus ut medicinam:
<sidon. carm. 16.127> Quidquid agis, quocumque loci es, semper mihi Faustus,
<sidon. carm. 16.128> Semper Honoratus, semper quoque Maximus esto.
<sidon. carm. 17.1> Quattuor ante dies quam lux Sextilis adusti
<sidon. carm. 17.2> Prima spiciferum proferat orbe caput,
<sidon. carm. 17.3> Natalis nostris decimus sextusque coletur,
<sidon. carm. 17.4> Aduentu felix qui petit esse tuo.
<sidon. carm. 17.5_5> Non tibi gemmatis ponentur prandia mensis,
<sidon. carm. 17.6> Assyrius murex nec tibi sigma dabit;
<sidon. carm. 17.7> Nec per multiplices abaco splendente cauernas
<sidon. carm. 17.8> Argenti nigri pondera defodiam;
<sidon. carm. 17.9> Nec scyphus hic dabitur rutilo cui forte metallo
<sidon. carm. 17.10_10> Crustatum stringat tortilis ansa latus.
<sidon. carm. 17.11> Fercula sunt nobis mediocria, non ita facta
<sidon. carm. 17.12> Mensurae ut grandis suppleat ars pretium.
<sidon. carm. 17.13> Non panes Libyca solitos flauescere Syrte
<sidon. carm. 17.14> Accipiet Galli rustica mensa tui.
<sidon. carm. 17.15_15> Vina mihi non sunt Gazetica, Chia, Falerna
<sidon. carm. 17.16> Quaeque Sarepteno palmite missa bibas.
<sidon. carm. 17.17> Pocula non hic sunt inlustria nomine pagi
<sidon. carm. 17.18> Quod posuit nostris ipse triumuir agris.
<sidon. carm. 17.19> Tu tamen ut uenias petimus; dabit omnia Christus,
<sidon. carm. 17.20_20> Hic mihi qui patriam fecit amore tuo.
<sidon. carm. 18.1> Si quis Auitacum dignaris uisere nostram,
<sidon. carm. 18.2> Non tibi displiceat: sic quod habes placeat.
<sidon. carm. 18.3> Aemula Baiano tolluntur culmina cono
<sidon. carm. 18.4> Parque cothurnato uertice fulget apex.
<sidon. carm. 18.5_5> Garrula Gauranis plus murmurat unda fluentis
<sidon. carm. 18.6> Contigui collis lapsa supercilio.
<sidon. carm. 18.7> Lucrinum stagnum diues Campania nollet,
<sidon. carm. 18.8> Aequora si nostri cerneret illa lacus.
<sidon. carm. 18.9> Illud puniceis ornatur litus echinis:
<sidon. carm. 18.10_10> Piscibus in nostris, hospes, utrumque uides.
<sidon. carm. 18.11> Si libet et placido partiris gaudia corde,
<sidon. carm. 18.12> Quisquis ades, Baias tu facis hic animo.
<sidon. carm. 19.1> Intrate algentes post balnea torrida fluctus
<sidon. carm. 19.2> Vt solidet calidam frigore lympha cutem;
<sidon. carm. 19.3> Et licet hoc solo mergatis membra liquore,
<sidon. carm. 19.4> Per stagnum nostrum lumina uestra natant.
<sidon. carm. 2.1> Auspicio et numero fasces, Auguste, secundos 
<sidon. carm. 2.2> Erige et effulgens trabealis mole metalli 
<sidon. carm. 2.3> Annum pande nouum consul uetus ac sine fastu 
<sidon. carm. 2.4> Scribere bis fastis. Quamquam diademate crinem 
<sidon. carm. 2.5> Fastigatus eas umerosque ex more priorum 
<sidon. carm. 2.6> Includat Sarrana chlamys, te picta togarum 
<sidon. carm. 2.7> Purpura plus capiat, quia res est semper ab aeuo 
<sidon. carm. 2.8> Rara frequens consul. Tuque o cui laurea, Iane, 
<sidon. carm. 2.9> Annua debetur, religa torpore soluto 
<sidon. carm. 2.10> Quauis fronde comas, subita nec luce pauescas 
<sidon. carm. 2.11> Principis aut rerum credas elementa moueri. 
<sidon. carm. 2.12> Nil natura nouat: sol hic quoque uenit ab ortu. 
<sidon. carm. 2.13> Hic est, o proceres, petiit quem Romula uirtus 
<sidon. carm. 2.14> Et quem uester amor; cui se ceu uicta procellis 
<sidon. carm. 2.15> Atque carens rectore ratis respublica fractam 
<sidon. carm. 2.16> Intulit, ut digno melius flectenda magistro, 
<sidon. carm. 2.17> Ne tempestates, ne te, pirata, timeret. 
<sidon. carm. 2.18> Te prece ruricola expetiit, te foedere iunctus 
<sidon. carm. 2.19> Adsensu, te castra tubis, te curia plausu, 
<sidon. carm. 2.20> Te punctis scripsere tribus collegaque misit 
<sidon. carm. 2.21> Te nobis regnumque tibi; suffragia tot sunt 
<sidon. carm. 2.22> Quanta legit mundus. Fateor, trepidauimus omnes, 
<sidon. carm. 2.23> Ne uellet collega pius permittere uoto 
<sidon. carm. 2.24> Publica uota tuo. Credet uentura propago? 
<sidon. carm. 2.25> In nos ut possint, princeps, sic cuncta licere, 
<sidon. carm. 2.26> De te non totum licuit tibi. Facta priorum 
<sidon. carm. 2.27> Exsuperas, Auguste Leo; nam regna superstat 
<sidon. carm. 2.28> Qui regnare iubet: melius respublica uestra 
<sidon. carm. 2.29> Nunc erit una magis, quae sic est facta duorum. 
<sidon. carm. 2.30> Salue, sceptrorum columen, regina Orientis, 
<sidon. carm. 2.31> Orbis Roma tui, rerum mihi principe misso 
<sidon. carm. 2.32> Iam non Eoo solum ueneranda Quiriti, 
<sidon. carm. 2.33> Imperii sedes, sed plus pretiosa, quod extas 
<sidon. carm. 2.34> Imperii genetrix. Rhodopen quae portat et Haemum, 
<sidon. carm. 2.35> Thracum terra tua est, heroum fertilis ora. 
<sidon. carm. 2.36> Excipit hic gnatos glacies et matris ab aluo 
<sidon. carm. 2.37> Artus infantum molles nix ciuica durat. 
<sidon. carm. 2.38> Pectore uix alitur quisquam, sed ab ubere tractus 
<sidon. carm. 2.39> Plus potat per uulnus equum; sic lacte relicto 
<sidon. carm. 2.40> Virtutem gens tota bibit. Creuere parumper: 
<sidon. carm. 2.41> Mox pugnam ludunt iaculis; hos suggerit illis 
<sidon. carm. 2.42> Nutrix plaga iocos. Pueri uenatibus apti 
<sidon. carm. 2.43> Lustra feris uacuant; rapto ditata iuuentus 
<sidon. carm. 2.44> Iura colit gladii, consummatamque senectam 
<sidon. carm. 2.45> Non ferro finire pudet: tali ordine uitae 
<sidon. carm. 2.46> Ciues Martis agunt. At tu circumflua ponto 
<sidon. carm. 2.47> Europae atque Asiae commissam carpis utrimque 
<sidon. carm. 2.48> Temperiem; nam Bistonios Aquilonis hiatus 
<sidon. carm. 2.49> Proxima Calchidici sensim tuba temperat Euri. 
<sidon. carm. 2.50> Interea te Susa tremunt ac supplice cultu 
<sidon. carm. 2.51> Flectit Achaemenius lunatum Persa tiaram. 
<sidon. carm. 2.52> Indus odorifero crinem madefactus amomo 
<sidon. carm. 2.53> In tua lucra feris exarmat guttur alumnis, 
<sidon. carm. 2.54> Vt pandum dependat ebur; sic trunca reportat 
<sidon. carm. 2.55> Bosphoreis elefas inglorius ora tributis. 
<sidon. carm. 2.56> Porrigis ingentem spatiosis moenibus urbem, 
<sidon. carm. 2.57> Quam tamen angustam populus facit; itur in aequor 
<sidon. carm. 2.58> Molibus et ueteres tellus noua contrahit undas; 
<sidon. carm. 2.59> Namque Dicarcheae translatus puluis harenae 
<sidon. carm. 2.60> Intratis solidatur aquis durataque massa 
<sidon. carm. 2.61> Sustinet aduectos peregrino in gurgite campos. 
<sidon. carm. 2.62> Sic te dispositam spectantemque undique portus, 
<sidon. carm. 2.63> Vallatam pelago terrarum commoda cingunt. 
<sidon. carm. 2.64> Fortunata sat es Romae partita triumphos 
<sidon. carm. 2.65> Et iam non querimur; ualeat diuisio regni. 
<sidon. carm. 2.66> Concordant lancis partes; dum pondera nostra 
<sidon. carm. 2.67> Suscipis, aequasti. Tali tu ciuis ab urbe 
<sidon. carm. 2.68> Procopio genitore micas, cui prisca propago 
<sidon. carm. 2.69> Augustis uenit a proauis; quem dicere digno 
<sidon. carm. 2.70> Non datur eloquio, nec si modo surgat Auerno 
<sidon. carm. 2.71> Qui cantu flexit scopulos digitisque canoris 
<sidon. carm. 2.72> Compulit auritas ad plectrum currere siluas, 
<sidon. carm. 2.73> Cum starent Hebri latices cursuque ligato 
<sidon. carm. 2.74> Fluminis attoniti carmen magis unda sitiret. 
<sidon. carm. 2.75> Huic quondam iuueni reparatio credita pacis 
<sidon. carm. 2.76> Assyriae; stupuit primis se Parthus in annis 
<sidon. carm. 2.77> Consilium non ferre senis; conterritus haesit 
<sidon. carm. 2.78> Quisque sedet sub rege satraps; ita uinxerat omnes 
<sidon. carm. 2.79> Legati genius. Tremuerunt Medica rura, 
<sidon. carm. 2.80> Quaeque draconigenae portas non clauserat hosti, 
<sidon. carm. 2.81> Tum demum Babylon nimis est sibi uisa patere. 
<sidon. carm. 2.82> Partibus at postquam statuit noua formula foedus 
<sidon. carm. 2.83> Procopio dictante magis, iuratur ab illis 
<sidon. carm. 2.84> Ignis et unda deus, nec non rata pacta futura 
<sidon. carm. 2.85> Hic diuos testatur auos. Chaldaeus in extis 
<sidon. carm. 2.86> Pontificum de more senex arcana peregit 
<sidon. carm. 2.87> Murmura; gemmantem pateram rex ipse retentans 
<sidon. carm. 2.88> Fudit turicremis carchesia cernuus aris. 
<sidon. carm. 2.89> Suscipit hinc reducem duplicati culmen honoris: 
<sidon. carm. 2.90> Patricius nec non peditumque equitumque magister 
<sidon. carm. 2.91> Praeficitur castris, ubi Tauri claustra cohercens 
<sidon. carm. 2.92> Aethiopasque uagos belli terrore relegans 
<sidon. carm. 2.93> Gurgite pacato famulum spectaret Orontem. 
<sidon. carm. 2.94> Huic socer Anthemius praefectus, consul et idem, 
<sidon. carm. 2.95> Iudiciis populos atque annum nomine rexit. 
<sidon. carm. 2.96> Purpureos Fortuna uiros cum murice semper 
<sidon. carm. 2.97> Prosequitur; solum hoc tantum mutatur in illis, 
<sidon. carm. 2.98> Vt regnet qui consul erat. Sed omittimus omnes. 
<sidon. carm. 2.99> Iam tu ad plectra ueni, tritus cui casside crinis 
<sidon. carm. 2.100> Ad diadema uenit, rutilum cui Caesaris ostrum 
<sidon. carm. 2.101> Deposito thorace datur sceptroque replenda 
<sidon. carm. 2.102> Mucrone est uacuata manus. Cunabula uestra 
<sidon. carm. 2.103> Imperii fulsere notis et praescia tellus 
<sidon. carm. 2.104> Aurea conuerso promisit saecula fetu. 
<sidon. carm. 2.105> Te nascente ferunt exorto flumina melle 
<sidon. carm. 2.106> Dulcatis cunctata uadis oleique liquores 
<sidon. carm. 2.107> Isse per attonitas bacca pendente trapetas. 
<sidon. carm. 2.108> Protulit undantem segetem sine semine campus 
<sidon. carm. 2.109> Et sine se natis inuidit pampinus uuis. 
<sidon. carm. 2.110> Hibernae rubuere rosae spretoque rigore 
<sidon. carm. 2.111> Lilia permixtis insultauere pruinis. 
<sidon. carm. 2.112> Tale puerperium quotiens Lucina resoluit, 
<sidon. carm. 2.113> Mos elementorum cedit regnique futuri 
<sidon. carm. 2.114> Fit rerum nouitate fides. Venisse beatos 
<sidon. carm. 2.115> Sic loquitur natura deos: constantis Iuli 
<sidon. carm. 2.116> Lambebant teneros incendia blanda capillos; 
<sidon. carm. 2.117> Astyages Cyro pellendus forte nepoti 
<sidon. carm. 2.118> Inguinis expauit diffusum uite racemum; 
<sidon. carm. 2.119> Praebuit intrepido mammas lupa feta Quirino; 
<sidon. carm. 2.120> Iulius in lucem uenit, dum laurea flagrat; 
<sidon. carm. 2.121> Magnus Alexander necnon Augustus habentur 
<sidon. carm. 2.122> Concepti serpente deo Phoebumque Iouemque 
<sidon. carm. 2.123> Diuisere sibi; namque horum quaesiit unus 
<sidon. carm. 2.124> Cinyphia sub Syrte patrem; maculis genetricis 
<sidon. carm. 2.125> Alter Phoebigenam sese gaudebat haberi, 
<sidon. carm. 2.126> Paeonii iactans Epidauria signa draconis. 
<sidon. carm. 2.127> Multos cinxerunt aquilae subitumque per orbem 
<sidon. carm. 2.128> Lusit uenturas famulatrix penna coronas. 
<sidon. carm. 2.129> Ast hunc, egregii proceres, ad sceptra uocari 
<sidon. carm. 2.130> Iam tum nosse datum est, laribus cum forte paternis 
<sidon. carm. 2.131> Protulit excisus iam non sua germina palmes. 
<sidon. carm. 2.132> Imperii uer illud erat; sub imagine frondis 
<sidon. carm. 2.133> Dextra per arentem florebant omina uirgam. 
<sidon. carm. 2.134> At postquam primos infans exegerat annos, 
<sidon. carm. 2.135> Reptabat super arma patris, quamque arta terebat 
<sidon. carm. 2.136> Lammina ceruicem gemina complexus ab ulna 
<sidon. carm. 2.137> Liuida laxatis intrabat ad oscula cristis. 
<sidon. carm. 2.138> Ludus erat puero raptas ex hoste sagittas 
<sidon. carm. 2.139> Festina tractare manu captosque per arcus 
<sidon. carm. 2.140> Flexa reluctantes in cornua trudere neruos, 
<sidon. carm. 2.141> Nunc tremulum tenero iaculum torquere lacerto 
<sidon. carm. 2.142> Inque frementis equi dorsum cum pondere conti 
<sidon. carm. 2.143> Indutas Chalybum saltu transferre catenas, 
<sidon. carm. 2.144> Inuentas agitare feras et fronde latentes 
<sidon. carm. 2.145> Quaerere, deprensas modo claudere cassibus artis, 
<sidon. carm. 2.146> Nunc torto penetrare ueru; tum saepe fragore 
<sidon. carm. 2.147> Laudari comitum, frendens cum belua ferrum 
<sidon. carm. 2.148> Ferret et intratos exirent arma per armos. 
<sidon. carm. 2.149> Conde Pelethronios, alacer puer et uenator, 
<sidon. carm. 2.150> Aeacida, titulos, quamquam subiecta magistri 
<sidon. carm. 2.151> Terga premens et ob hoc securus lustra pererrans 
<sidon. carm. 2.152> Tu potius regereris equo. Non principe nostro 
<sidon. carm. 2.153> Spicula direxit melius Pythona superstans 
<sidon. carm. 2.154> Paean, cum uacua turbatus paene pharetra 
<sidon. carm. 2.155> Figeret innumeris numerosa uolumina telis. 
<sidon. carm. 2.156> Nec minus haec inter ueteres audire sophistas: 
<sidon. carm. 2.157> Mileto quod crete Thales uadimonia culpas, 
<sidon. carm. 2.158> Lindie quod Cleobule canis: modus optimus esto, 
<sidon. carm. 2.159> Ex Ephyra totum meditaris quod Periander, 
<sidon. carm. 2.160> Attice quodue Solon finem bene respicis aeui, 
<sidon. carm. 2.161> Prienaee Bia, quod plus tibi turba malorum est, 
<sidon. carm. 2.162> Noscere quod tempus, Lesbo sate Pittace, suades, 
<sidon. carm. 2.163> Quod se nosse omnes uis, ex Lacedaemone Chilon. 
<sidon. carm. 2.164> Praeterea didicit uarias, noua dogmata, sectas: 
<sidon. carm. 2.165> Quicquid laudauit Scythicis Anacharsis in aruis, 
<sidon. carm. 2.166> Quicquid legifero profecit Sparta Lycurgo, 
<sidon. carm. 2.167> Quicquid Erechtheis Cynicorum turba uolutat 
<sidon. carm. 2.168> Gymnasiis, imitata tuos, Epicure, sodales, 
<sidon. carm. 2.169> Quicquid nil uerum statuens Academia duplex 
<sidon. carm. 2.170> Personat, arroso quicquid sapit ungue Cleanthes, 
<sidon. carm. 2.171> Quicquid Pythagoras, Democritus Heraclitusque(==HE+RA-CLI-TUSQVE) 
<sidon. carm. 2.172> Defleuit, risit, tacuit; quodcumque Platonis 
<sidon. carm. 2.173> Ingenium, quod in arce fuit, docet ordine terno, 
<sidon. carm. 2.174> Quae uel Aristoteles, partitus membra loquendi, 
<sidon. carm. 2.175> Argumentosis dat retia syllogismis; 
<sidon. carm. 2.176> Quicquid Anaximenes, Euclides, Archyta, Zenon, 
<sidon. carm. 2.177> Arcesilaus, Chrysippus Anaxagorasque dederunt, 
<sidon. carm. 2.178> Socraticusque animus post fatum in Phaedone uiuus, 
<sidon. carm. 2.179> Despiciens uastas tenuato crure catenas, 
<sidon. carm. 2.180> Cum tremeret mors ipsa reum ferretque uenenum 
<sidon. carm. 2.181> Pallida securo lictoris dextra magistro. 
<sidon. carm. 2.182> Praeterea quicquid Latiaribus indere libris 
<sidon. carm. 2.183> Prisca aetas studuit, totum percurrere suetus: 
<sidon. carm. 2.184> Mantua quas acies pelagique pericula lusit, 
<sidon. carm. 2.185> Zmyrnaeas imitata tubas, quamcumque loquendi 
<sidon. carm. 2.186> Arpinas dat consul opem, sine fine secutus 
<sidon. carm. 2.187> Fabro progenitum, spreto cui patre polita 
<sidon. carm. 2.188> Eloquiis plus lingua fuit, uel quicquid in aeuum 
<sidon. carm. 2.189> Mittunt Euganeis Patauina uolumina chartis, 
<sidon. carm. 2.190> Qua Crispus breuitate placet, quo pondere Varro, 
<sidon. carm. 2.191> Quo genio Plautus, quo fulmine Quintilianus, 
<sidon. carm. 2.192> Qua pompa Tacitus numquam sine laude loquendus. 
<sidon. carm. 2.193> His hunc formatum studiis, natalibus ortum, 
<sidon. carm. 2.194> Moribus imbutum princeps, cui mundus ab Euro 
<sidon. carm. 2.195> Ad Zephyrum tunc sceptra dabat, cui nubilis atque 
<sidon. carm. 2.196> Vnica purpureos debebat nata nepotes, 
<sidon. carm. 2.197> Elegit generum; sed non ut deside luxu 
<sidon. carm. 2.198> Fortuna soceri contentus et otia captans 
<sidon. carm. 2.199> Nil sibi deberet; comitis sed iure recepto 
<sidon. carm. 2.200> Danubii ripas et tractum limitis ampli 
<sidon. carm. 2.201> Circuit, hortatur, disponit, discutit, armat. 
<sidon. carm. 2.202> Sic sub patre Pius moderatus castra parentis, 
<sidon. carm. 2.203> Sic Marcus uiuente Pio, post iura daturi, 
<sidon. carm. 2.204> Innumerabilibus legionibus imperitabant. 
<sidon. carm. 2.205> Hinc reduci datur omnis honos, et utrique magister 
<sidon. carm. 2.206> Militiae consulque micat, coniuncta potestas 
<sidon. carm. 2.207> Patricii, celerique gradu priuata cucurrit 
<sidon. carm. 2.208> Culmina conscenditque senum puer ipse curulem, 
<sidon. carm. 2.209> Sedit et emerito iuuenis ueteranus in auro. 
<sidon. carm. 2.210> Iamque parens diuos; sed uobis nulla cupido 
<sidon. carm. 2.211> Imperii; longam diademata passa repulsam 
<sidon. carm. 2.212> Insignem legere uirum, quem deinde legentem 
<sidon. carm. 2.213> Spernere non posses. Soli tibi contulit uni 
<sidon. carm. 2.214> Hoc Fortuna decus, quamquam te posceret ordo, 
<sidon. carm. 2.215> Vt lectus princeps mage quam uideare relictus: 
<sidon. carm. 2.216> Post socerum Augustum regnas, sed non tibi uenit 
<sidon. carm. 2.217> Purpura per thalamos et coniunx regia regno 
<sidon. carm. 2.218> Laus potius quam causa fuit; nam iuris habenis 
<sidon. carm. 2.219> Non generum legit respublica, sed generosum. 
<sidon. carm. 2.220> Fallor, bis gemino nisi cardine rem probat orbis: 
<sidon. carm. 2.221> Ambit te Zephyrus rectorem, destinat Eurus, 
<sidon. carm. 2.222> Ad Boream pugnas et formidaris ad Austrum. 
<sidon. carm. 2.223> Ante tamen quam te socium collega crearet, 
<sidon. carm. 2.224> Perstrinxisse libet quos Illyris ora triumphos 
<sidon. carm. 2.225> Viderit, excisam quae se Valameris ab armis 
<sidon. carm. 2.226> Forte ducis nostri uitio deserta gemebat. 
<sidon. carm. 2.227> Haud aliter, caesus quondam cum Caepio robur 
<sidon. carm. 2.228> Dedidit Ausonium, subita cogente ruina, 
<sidon. carm. 2.229> Electura ducem post guttura fracta Iugurthae 
<sidon. carm. 2.230> Vltum Arpinatem Calpurnia foedera lixam 
<sidon. carm. 2.231> Opposuit rabido respublica territa Cimbro. 
<sidon. carm. 2.232> Hic primum ut uestras aquilas prouincia uidit, 
<sidon. carm. 2.233> Desiit hostiles confestim horrere dracones. 
<sidon. carm. 2.234> Ilicet edomiti bello praedaque carentes 
<sidon. carm. 2.235> Mox ipsi tua praeda iacent. Sed omittimus istos 
<sidon. carm. 2.236> Vt populatores: belli magis acta reuoluo. 
<sidon. carm. 2.237> Quod bellum non parua manus nec carcere fracto 
<sidon. carm. 2.238> Ad gladiaturam tu, Spartace uincte, parasti, 
<sidon. carm. 2.239> Sed Scythicae uaga turba plagae, feritatis abundans, 
<sidon. carm. 2.240> Dira, rapax, uehemens, ipsis quoque gentibus illic 
<sidon. carm. 2.241> Barbara barbaricis, cuius dux Hormidac atque 
<sidon. carm. 2.242> Ciuis erat. Quis tale solum est moresque genusque. 
<sidon. carm. 2.243> Albus Hyperboreis Tanais qua uallibus actus 
<sidon. carm. 2.244> Riphaea de caute cadit, iacet axe sub ursae 
<sidon. carm. 2.245> Gens animis membrisque minax: ita uultibus ipsis 
<sidon. carm. 2.246> Infantum suus horror inest. Consurgit in artum 
<sidon. carm. 2.247> Massa rotunda caput; geminis sub fronte cauernis 
<sidon. carm. 2.248> Visus adest oculis absentibus; acta cerebri 
<sidon. carm. 2.249> In cameram uix ad refugos lux peruenit orbes, 
<sidon. carm. 2.250> Non tamen et clausos; nam fornice non spatioso 
<sidon. carm. 2.251> Magna uident spatia, et maioris luminis usum 
<sidon. carm. 2.252> Perspicua in puteis compensant puncta profundis. 
<sidon. carm. 2.253> Tum, ne per malas excrescat fistula duplex, 
<sidon. carm. 2.254> Obtundit teneras circumdata fascia nares, 
<sidon. carm. 2.255> Vt galeis cedant: sic propter proelia natos 
<sidon. carm. 2.256> Maternus deformat amor, quia tensa genarum 
<sidon. carm. 2.257> Non interiecto fit latior area naso. 
<sidon. carm. 2.258> Cetera pars est pulchra uiris: stant pectora uasta, 
<sidon. carm. 2.259> Insignes umeri, succincta sub ilibus aluus. 
<sidon. carm. 2.260> Forma quidem pediti media est, procera sed exstat 
<sidon. carm. 2.261> Si cernas equites; sic longi saepe putantur 
<sidon. carm. 2.262> Si sedeant. Vix matre carens ut constitit infans, 
<sidon. carm. 2.263> Mox praebet dorsum sonipes; cognata reare 
<sidon. carm. 2.264> Membra uiris: ita semper equo ceu fixus adhaeret 
<sidon. carm. 2.265> Rector; cornipedum tergo gens altera fertur, 
<sidon. carm. 2.266> Haec habitat. Teretes arcus et spicula cordi, 
<sidon. carm. 2.267> Terribiles certaeque manus iaculisque ferendae 
<sidon. carm. 2.268> Mortis fixa fides et non peccante sub ictu 
<sidon. carm. 2.269> Edoctus peccare furor. Gens ista repente 
<sidon. carm. 2.270> Erumpens solidumque rotis transuecta per Histrum 
<sidon. carm. 2.271> Venerat et sectas inciderat orbita lymphas. 
<sidon. carm. 2.272> Hanc tu directus per Dacica rura uagantem 
<sidon. carm. 2.273> Contra is, aggrederis, superas, includis; et ut te 
<sidon. carm. 2.274> Metato spatio castrorum Serdica uidit, 
<sidon. carm. 2.275> Obsidione premis. Quae te sic tempore multo 
<sidon. carm. 2.276> In uallo positum stupuit, quod miles in agros 
<sidon. carm. 2.277> Nec licitis nec furtiuis excursibus ibat. 
<sidon. carm. 2.278> Cui deesset cum saepe Ceres semperque Lyaeus, 
<sidon. carm. 2.279> Disciplina tamen non defuit; inde propinquo 
<sidon. carm. 2.280> Hoste magis timuere ducem. Sic denique factum est 
<sidon. carm. 2.281> Vt socius tum forte tuus, mox proditor, illis 
<sidon. carm. 2.282> Frustra terga daret commissae tempore pugnae. 
<sidon. carm. 2.283> Qui iam cum fugeret flexo pede cornua nudans, 
<sidon. carm. 2.284> Tu stabas acies solus, te sparsa fugaci 
<sidon. carm. 2.285> Expetiit ductore manus, te Marte pedestri 
<sidon. carm. 2.286> Sudantem repetebat eques, tua signa secutus 
<sidon. carm. 2.287> Non se desertum sensit certamine miles. 
<sidon. carm. 2.288> I nunc et ueteris profer praeconia Tulli, 
<sidon. carm. 2.289> Aetas cana patrum, quod pulchro hortamine mendax 
<sidon. carm. 2.290> Occuluit refugi nutantia foedera Metti. 
<sidon. carm. 2.291> Nil simile est fallique tuum tibi non placet hostem. 
<sidon. carm. 2.292> Tunc uicit miles, dum se putat esse iuuandum; 
<sidon. carm. 2.293> Hic uicit, postquam se comperit esse relictum. 
<sidon. carm. 2.294> Dux fugit, insequeris; renouat certamina, uincis; 
<sidon. carm. 2.295> Clauditur, expugnas; elabitur, obruis atque 
<sidon. carm. 2.296> Sarmaticae paci pretium sua funera ponis. 
<sidon. carm. 2.297> Paretur, iussum subiit iam transfuga letum 
<sidon. carm. 2.298> Atque peregrino cecidit tua uictima ferro. 
<sidon. carm. 2.299> Ecce iterum, si forte placet, conflige, uetustas! 
<sidon. carm. 2.300> Hannibal ille ferox ad poenam forte petitus, 
<sidon. carm. 2.301> Etsi non habuit ius uitae fine supremo, 
<sidon. carm. 2.302> Certe habuit mortis: quem caecus carcer et uncus 
<sidon. carm. 2.303> Et quem exspectabat fracturus guttura lictor, 
<sidon. carm. 2.304> Hausit Bebrycio constantior hospite uirus; 
<sidon. carm. 2.305> Nam te qui fugit, mandata morte peremptus, 
<sidon. carm. 2.306> Non tam uictoris periit quam iudicis ore. 
<sidon. carm. 2.307> Nunc ades, o Paean, lauro cui grypas obuncos 
<sidon. carm. 2.308> Docta lupata ligant, quotiens per frondea lora 
<sidon. carm. 2.309> Flectis penniferos hederis bicoloribus armos; 
<sidon. carm. 2.310> Huc conuerte chelyn; non est modo dicere tempus 
<sidon. carm. 2.311> Pythona exstinctum nec bis septena sonare 
<sidon. carm. 2.312> Vulnera Tantalidum, quorum tibi funera seruat 
<sidon. carm. 2.313> Cantus et aeterno uiuunt in carmine mortes. 
<sidon. carm. 2.314> Vos quoque, Castalides, paucis, quo numine nobis 
<sidon. carm. 2.315> Venerit Anthemius gemini cum foedere regni, 
<sidon. carm. 2.316> Pandite: pax rerum misit qui bella gubernet. 
<sidon. carm. 2.317> Auxerat Augustus naturae lege Seuerus 
<sidon. carm. 2.318> Diuorum numerum. Quem mox Oenotria casum 
<sidon. carm. 2.319> Vidit ut aerei de rupibus Appennini, 
<sidon. carm. 2.320> Pergit caerulei uitreas ad Thybridis aedes, 
<sidon. carm. 2.321> Non galea conclusa genas (nec sutilis illi 
<sidon. carm. 2.322> Circulus impactis loricam texuit hamis), 
<sidon. carm. 2.323> Sed nudata caput; pro crine racemifer exit 
<sidon. carm. 2.324> Plurima per frontem constringens oppida palmes, 
<sidon. carm. 2.325> Perque umeros teretes, rutilantes perque lacertos 
<sidon. carm. 2.326> Pendula gemmiferae mordebant suppara bullae. 
<sidon. carm. 2.327> Segnior incedit senio uenerandaque membra 
<sidon. carm. 2.328> Viticomam retinens baculi uice flectit ad ulmum. 
<sidon. carm. 2.329> Sed tamen Vbertas sequitur; quacumque propinquat, 
<sidon. carm. 2.330> Incessu fecundat iter; comitataque gressum 
<sidon. carm. 2.331> Laeta per impressas rorat Vindemia plantas. 
<sidon. carm. 2.332> Ilicet ingreditur Tiberini gurgitis antrum. 
<sidon. carm. 2.333> Currebat fluuius residens et harundinis altae 
<sidon. carm. 2.334> Concolor in uiridi fluitabat silua capillo; 
<sidon. carm. 2.335> Dat sonitum mento unda cadens, licet hispida saetis 
<sidon. carm. 2.336> Suppositis multum sedaret barba fragorem; 
<sidon. carm. 2.337> Pectore ructabat latices lapsuque citato 
<sidon. carm. 2.338> Sulcabat madidam iam torrens alueus aluum. 
<sidon. carm. 2.339> Terretur ueniente dea manibusque remissis 
<sidon. carm. 2.340> Remus et urna cadunt. Veniae tum uerba paranti 
<sidon. carm. 2.341> Illa prior: Venio uiduatam praesule nostro 
<sidon. carm. 2.342> Per te, si placeat, lacrimis inflectere Romam; 
<sidon. carm. 2.343> Expetat Aurorae partes fastuque remoto 
<sidon. carm. 2.344> Hoc unum praestet, iam plus dignetur amari. 
<sidon. carm. 2.345> Instrue quas quaerat uires orbique iacenti 
<sidon. carm. 2.346> Quo poscat dic orbe caput. Quemcumque creauit 
<sidon. carm. 2.347> Axe meo natum, confestim fregit in illo 
<sidon. carm. 2.348> Imperii fortuna rotas. Hinc Vandalus hostis 
<sidon. carm. 2.349> Vrget et in nostrum numerosa classe quotannis 
<sidon. carm. 2.350> Militat excidium, conuersoque ordine fati 
<sidon. carm. 2.351> Torrida Caucaseos infert mihi Byrsa furores. 
<sidon. carm. 2.352> Praeterea inuictus Ricimer, quem publica fata 
<sidon. carm. 2.353> Respiciunt, proprio solus uix Marte repellit 
<sidon. carm. 2.354> Piratam per rura uagum, qui proelia uitans 
<sidon. carm. 2.355> Victorem fugitiuus agit. Quis sufferat hostem 
<sidon. carm. 2.356> Qui pacem pugnamque negat? nam foedera nulla 
<sidon. carm. 2.357> Cum Ricimere iacit. Quem cur nimis oderit audi. 
<sidon. carm. 2.358> Incertum crepat ille patrem, cum serua sit illi 
<sidon. carm. 2.359> Certa parens; nunc, ut regis sit filius, effert 
<sidon. carm. 2.360> Matris adulterium. Tum liuet quod Ricimerem 
<sidon. carm. 2.361> In regnum duo regna uocant; nam patre Suebus, 
<sidon. carm. 2.362> A genetrice Getes. Simul et reminiscitur illud, 
<sidon. carm. 2.363> Quod Tartesiacis auus huius Vallia terris 
<sidon. carm. 2.364> Vandalicas turmas et iuncti Martis Alanos 
<sidon. carm. 2.365> Strauit et occiduam texere cadauera Calpen. 
<sidon. carm. 2.366> Quid ueteres narrare fugas, quid damna priorum? 
<sidon. carm. 2.367> Agrigentini recolit dispendia campi. 
<sidon. carm. 2.368> Inde furit, quod se docuit satis iste nepotem 
<sidon. carm. 2.369> Illius esse uiri, quo uiso, Vandale, semper 
<sidon. carm. 2.370> Terga dabas. Nam non Siculis illustrior aruis 
<sidon. carm. 2.371> Tu, Marcelle, redis, per quem tellure marique 
<sidon. carm. 2.372> Nostra Syracosios presserunt arma penates; 
<sidon. carm. 2.373> Nec tu, cui currum Curii superare, Metelle, 
<sidon. carm. 2.374> Contigit, ostentans nobis elephanta frequentem, 
<sidon. carm. 2.375> Grex niger albentes tegeret cum mole iugales 
<sidon. carm. 2.376> Auctoremque suum celaret pompa triumphi. 
<sidon. carm. 2.377> Noricus Ostrogothum quod continet, iste timetur; 
<sidon. carm. 2.378> Gallia quod Rheni Martem ligat, iste pauori est; 
<sidon. carm. 2.379> Quod consanguineo me Vandalus hostis Alano 
<sidon. carm. 2.380> Diripuit radente, suis hic ultus ab armis. 
<sidon. carm. 2.381> Sed tamen unus homo est nec tanta pericula solus 
<sidon. carm. 2.382> Tollere, sed differre potest. Modo principe nobis 
<sidon. carm. 2.383> Est opus armato, ueterum qui more parentum 
<sidon. carm. 2.384> Non mandet sed bella gerat, quem signa mouentem 
<sidon. carm. 2.385> Terra uel unda tremant, ut tandem iure recepto 
<sidon. carm. 2.386> Romula desuetas moderentur classica classes. 
<sidon. carm. 2.387> Audiit illa pater, simul annuit. Itur in urbem. 
<sidon. carm. 2.388> Continuo uidet ipse deam, summissus adorat, 
<sidon. carm. 2.389> Pectus et exsertam tetigerunt cornua mammam; 
<sidon. carm. 2.390> Mandatas fert inde preces. Quas diua secuta 
<sidon. carm. 2.391> Apparat ire uiam. Laxatos torua capillos 
<sidon. carm. 2.392> Stringit et inclusae latuerunt casside turres; 
<sidon. carm. 2.393> Infula laurus erat. Bullis hostilibus asper 
<sidon. carm. 2.394> Applicat a laeua surgentem balteus ensem. 
<sidon. carm. 2.395> Inseritur clipeo uictrix manus; illius orbem 
<sidon. carm. 2.396> Martigenae, lupa, Thybris, Amor, Mars, Ilia complent. 
<sidon. carm. 2.397> Fibula mordaci refugas a pectore uestes 
<sidon. carm. 2.398> Dente capit. Micat hasta minax, quercusque trophaeis 
<sidon. carm. 2.399> Curua tremit placidoque deam sub fasce fatigat. 
<sidon. carm. 2.400> Perpetuo stat planta solo, sed fascia primos 
<sidon. carm. 2.401> Sistitur ad digitos, retinacula bina cothurnis 
<sidon. carm. 2.402> Mittit in aduersum uincto de fomite pollex, 
<sidon. carm. 2.403> Quae stringant crepidas et concurrentibus ansis 
<sidon. carm. 2.404> Vinclorum pandas texant per crura catenas. 
<sidon. carm. 2.405> Ergo, sicut erat, liquidam transuecta per aethram 
<sidon. carm. 2.406> Nascentis petiit tepidos Hyperionis ortus. 
<sidon. carm. 2.407> Est locus Oceani, longinquis proximus Indis, 
<sidon. carm. 2.408> Axe sub Eoo, Nabataeum tensus in Eurum; 
<sidon. carm. 2.409> Ver ibi continuum est, interpellata nec ullis 
<sidon. carm. 2.410> Frigoribus pallescit humus, sed flore perenni 
<sidon. carm. 2.411> Picta peregrinos ignorant arua rigores; 
<sidon. carm. 2.412> Halant rura rosis, indiscriptosque per agros 
<sidon. carm. 2.413> Fragrat odor; uiolam, cytisum, serpylla, ligustrum, 
<sidon. carm. 2.414> Lilia, narcissos, casiam, colocasia, caltas, 
<sidon. carm. 2.415> Costum, malobathrum, myrrhas, opobalsama, tura 
<sidon. carm. 2.416> Parturiunt campi; nec non pulsante senecta 
<sidon. carm. 2.417> Hinc rediuiua petit uicinus cinnama Phoenix. 
<sidon. carm. 2.418> Hic domus Aurorae rutilo crustante metallo 
<sidon. carm. 2.419> Bacarum praefert leues asprata lapillos. 
<sidon. carm. 2.420> Diripiunt diuersa oculos et ab arte magistra 
<sidon. carm. 2.421> Hoc uincit quodcumque uides; sed conditur omnis 
<sidon. carm. 2.422> Sub domina praesente decor, nimioque rubore 
<sidon. carm. 2.423> Gemmarum uarios perdit, quia possidet, ignes. 
<sidon. carm. 2.424> Fundebat coma pexa crocos flexoque lacerto 
<sidon. carm. 2.425> Lutea depressus comebat tempora pecten. 
<sidon. carm. 2.426> Fundebant oculi radios; color igneus illis, 
<sidon. carm. 2.427> Non tamen ardor erat, quamuis de nocte recussa 
<sidon. carm. 2.428> Excepti soleant sudorem fingere rores. 
<sidon. carm. 2.429> Pectora bis cingunt zonae, paruisque papillis 
<sidon. carm. 2.430> Inuidiam facit ipse sinus; pars extima pepli 
<sidon. carm. 2.431> Perfert puniceas ad crura rubentia rugas. 
<sidon. carm. 2.432> Sic regina sedet solio; sceptri uice dextram 
<sidon. carm. 2.433> Lampadis hasta replet. Nox astat proxima diuae, 
<sidon. carm. 2.434> Iam refugos conuersa pedes, ac pone tribunal 
<sidon. carm. 2.435> Promit Lux summum uix intellecta cacumen. 
<sidon. carm. 2.436> Hinc Romam liquido uenientem tramite cernens 
<sidon. carm. 2.437> Exsiluit propere et blandis prior orsa loquelis: 
<sidon. carm. 2.438>"Quid, caput o mundi, dixit, mea regna reuisis? 
<sidon. carm. 2.439> Quidue iubes?" Paulum illa silens atque aspera miscens 
<sidon. carm. 2.440> Mitibus haec coepit: "Venio (desiste moueri 
<sidon. carm. 2.441> Nec multum trepida), non ut mihi pressus Araxes 
<sidon. carm. 2.442> Imposito sub ponte fluat nec ut ordine prisco 
<sidon. carm. 2.443> Indicus Ausonia potetur casside Ganges, 
<sidon. carm. 2.444> Aut ut tigriferi pharetrata per arua Niphatis 
<sidon. carm. 2.445> Depopuletur ouans Artaxata Caspia consul. 
<sidon. carm. 2.446> Non Pori modo regna precor nec ut hisce lacertis 
<sidon. carm. 2.447> Frangat Hydaspeas aries impactus Erythras. 
<sidon. carm. 2.448> Non in Bactra feror nec committentia pugnas 
<sidon. carm. 2.449> Nostra Semiramiae rident ad classica portae. 
<sidon. carm. 2.450> Arsacias non quaero domus nec tessera castris 
<sidon. carm. 2.451> In Ctesiphonta datur. Totum hunc tibi cessimus axem, 
<sidon. carm. 2.452> Et nec sic mereor nostram ut tueare senectam? 
<sidon. carm. 2.453> Omne quod Euphraten Tigrimque interiacet, olim 
<sidon. carm. 2.454> Sola tenes; res empta mihi est de sanguine Crassi; 
<sidon. carm. 2.455> Ad Carrhas pretium scripsi; nec inulta remansi 
<sidon. carm. 2.456> Aut periit sic emptus ager; si fallo, probasti, 
<sidon. carm. 2.457> Ventidio mactate Sapor. Nec sufficit istud: 
<sidon. carm. 2.458> Armenias Pontumque dedi, quo Marte petitum 
<sidon. carm. 2.459> Dicat Sylla tibi; forsan non creditur uni: 
<sidon. carm. 2.460> Consule Lucullum. Taceo iam Cycladas omnes; 
<sidon. carm. 2.461> Acquisita meo seruit(==SERVIT) tibi Creta Metello. 
<sidon. carm. 2.462> Transcripsi Cilicas: hos Magnus fuderat olim. 
<sidon. carm. 2.463> Adieci Syriae, quos nunc moderaris, Isauros: 
<sidon. carm. 2.464> Hos quoque sub nostris domuit Seruilius armis. 
<sidon. carm. 2.465> Concessi Aetolos ueteres Acheloiaque arua, 
<sidon. carm. 2.466> Transfudi Attalicum male credula testamentum, 
<sidon. carm. 2.467> Epirum retines: tu scis, cui debeat illam 
<sidon. carm. 2.468> Pyrrhus. In Illyricum specto te mittere iura 
<sidon. carm. 2.469> Ac Macetum terras: et habes tu, Paule, nepotes! 
<sidon. carm. 2.470> Aegypti frumenta dedi: mihi uicerat olim 
<sidon. carm. 2.471> Leucadiis Agrippa fretis. Iudaea tenetur 
<sidon. carm. 2.472> Sub dicione tua, tamquam tu miseris illuc 
<sidon. carm. 2.473> Insignem cum patre Titum. Tibi Cypria merces 
<sidon. carm. 2.474> Fertur: pugnaces ego pauper laudo Catones. 
<sidon. carm. 2.475> Dorica te tellus et Achaica rura tremiscunt, 
<sidon. carm. 2.476> Tendis et in bimarem felicia regna Corinthon: 
<sidon. carm. 2.477> Dic, Byzantinus quis rem tibi Mummius egit? 
<sidon. carm. 2.478> Sed si forte placet ueteres sopire querelas, 
<sidon. carm. 2.479> Anthemium concede mihi. Sit partibus istis 
<sidon. carm. 2.480> Augustus longumque Leo; mea iura gubernet, 
<sidon. carm. 2.481> Quem petii; patrio uestiri murice natam 
<sidon. carm. 2.482> Gaudeat Euphemiam sidus diuale parentis. 
<sidon. carm. 2.483> Adice praeterea priuatum ad publica foedus: 
<sidon. carm. 2.484> Sit socer Augustus genero Ricimere beatus; 
<sidon. carm. 2.485> Nobilitate micant: est uobis regia uirgo, 
<sidon. carm. 2.486> Regius ille mihi. Si concors annuis istud, 
<sidon. carm. 2.487> Mox Libyam sperare dabis. Circumspice taedas 
<sidon. carm. 2.488> Antiquas: par nulla tibi sic copula praesto est. 
<sidon. carm. 2.489> Proferat hic ueterum thalamos discrimine partos 
<sidon. carm. 2.490> Graecia, ni pudor est: reparatis Pisa quadrigis 
<sidon. carm. 2.491> Suscitet Oenomaum, natae quem fraude cadentem 
<sidon. carm. 2.492> Cerea destituit resolutis axibus obex; 
<sidon. carm. 2.493> Procedat Colchis prius agnita uirgo marito 
<sidon. carm. 2.494> Crimine quam sexu; spectet de carcere circi 
<sidon. carm. 2.495> Pallentes Atalanta procos et poma decori 
<sidon. carm. 2.496> Hippomenis iam non pro solo colligat auro; 
<sidon. carm. 2.497> Deianira, tuas Achelous gymnade pinguis 
<sidon. carm. 2.498> Illustret taedas et ab Hercule pressus anhelo 
<sidon. carm. 2.499> Lassatum foueat riuis riualibus hostem. 
<sidon. carm. 2.500> Quantumuis repetam ueteris conubia saecli, 
<sidon. carm. 2.501> Transcendunt hic heroas, heroidas illa. 
<sidon. carm. 2.502> Hos thalamos, Ricimer, Virtus tibi pronuba poscit 
<sidon. carm. 2.503> Atque Dionaeam dat Martia laurea myrtum. 
<sidon. carm. 2.504> Ergo age, trade uirum non otia pigra fouentem 
<sidon. carm. 2.505> Deliciisque grauem, sed quem modo nauticus urit 
<sidon. carm. 2.506> Aestus Abydenique sinus et Sestias ora 
<sidon. carm. 2.507> Hellespontiacis circumclamata procellis; 
<sidon. carm. 2.508> Quas pelagi fauces non sic tenuisse uel illum 
<sidon. carm. 2.509> Crediderim, cui ruptus Athos, cui remige Medo 
<sidon. carm. 2.510> Turgida siluosam currebant uela per Alpem; 
<sidon. carm. 2.511> Nec Lucullanis sic haec freta cincta carinis, 
<sidon. carm. 2.512> Segnis ad insignem sedit cum Cyzicon hostis, 
<sidon. carm. 2.513> Qui cogente fame cognata cadauera mandens 
<sidon. carm. 2.514> Vixit morte sua. Sed quid mea uota retardo? 
<sidon. carm. 2.515> Trade magis. Tum pauca refert Tithonia coniunx: 
<sidon. carm. 2.516> Duc age, sancta parens, quamquam mihi maximus usus 
<sidon. carm. 2.517> Inuicti summique ducis, dum mitior exstes 
<sidon. carm. 2.518> Et non disiunctas melius moderemur habenas. 
<sidon. carm. 2.519> Nam si forte placet ueterum meminisse laborum, 
<sidon. carm. 2.520> Et qui pro patria uestri pugnaret Iuli, 
<sidon. carm. 2.521> Vt nil plus dicam, prior hinc ego Memnona misi." 
<sidon. carm. 2.522> Finierant; geminas iunxit Concordia partes, 
<sidon. carm. 2.523> Electo tandem potitur quod principe Roma. 
<sidon. carm. 2.524> Nunc aliquos uoto simili uel amore, Vetustas, 
<sidon. carm. 2.525> Te legisse crepa, numquam non inuida summis 
<sidon. carm. 2.526> Emeritisque uiris. Brenni contra arma Camillum 
<sidon. carm. 2.527> Profer ab exilio Cincinnatoque secures 
<sidon. carm. 2.528> Expulso Caesone refer flentemque parentem 
<sidon. carm. 2.529> A rastris ad rostra roga, miseroque tumultu 
<sidon. carm. 2.530> Pelle prius quos uicta petas; si ruperit Alpes 
<sidon. carm. 2.531> Poenus, ad afflictos condemnatosque recurre; 
<sidon. carm. 2.532> Improbus ut rubeat Barcina clade Metaurus, 
<sidon. carm. 2.533> Multatus tibi consul agat, qui milia fundens 
<sidon. carm. 2.534> Hasdrubalis, rutilum sibi cum fabricauerit ensem, 
<sidon. carm. 2.535> Concretum gerat ipse caput. Longe altera nostri 
<sidon. carm. 2.536> Gratia iudicii est; scit se non laesus amari. 
<sidon. carm. 2.537> Sed mea iam nimii propellunt carbasa flatus; 
<sidon. carm. 2.538> Siste, Camena, modos tenues, portumque petenti 
<sidon. carm. 2.539> Iam placido sedeat mihi carminis ancora fundo. 
<sidon. carm. 2.540> At tamen, o Princeps, quae nunc tibi classis et arma 
<sidon. carm. 2.541> Tractentur, quam magna geras, quam tempore paruo, 
<sidon. carm. 2.542> Si mea uota Deus produxerit, ordine recto 
<sidon. carm. 2.543> Aut genero bis mox aut te ter consule dicam. 
<sidon. carm. 2.544> Nam modo nos iam festa uocant et ad Vlpia poscunt 
<sidon. carm. 2.545> Te fora, donabis quos libertate Quirites, 
<sidon. carm. 2.546> Quorum gaudentes exceptant uerbera malae. 
<sidon. carm. 2.547> Perge, pater patriae, felix atque omine fausto 
<sidon. carm. 2.548> Captiuos uincture nouos absolue uetustos. 
<sidon. carm. 20.1> Natalis noster Nonas instare Nouembres
<sidon. carm. 20.2> Admonet: occurras non rogo, sed iubeo.
<sidon. carm. 20.3> Sit tecum coniunx, duo nunc properate; sed illud
<sidon. carm. 20.4> Post annum optamus tertius ut uenias.
<sidon. carm. 21.1> Quattuor haec primum pisces nox insuit hamis;
<sidon. carm. 21.2> Inde duos tenui, tu quoque sume duos.
<sidon. carm. 21.3> Quos misi, sunt maiores; rectissimus ordo est;
<sidon. carm. 21.4> Namque animae nostrae portio maior eras.
<sidon. carm. 22.1> Bistonii stabulum regis, Busiridis aras,
<sidon. carm. 22.2> Antiphatae mensas et Taurica regna Thoantis
<sidon. carm. 22.3> Atque Ithaci ingenio fraudatum luce Cyclopa
<sidon. carm. 22.4> Portantem frontis campo per concaua montis
<sidon. carm. 22.5_5> Par prope transfossi tenebrosum luminis antrum,
<sidon. carm. 22.6> Hospes, adi, si quis Burgum taciturus adisti.
<sidon. carm. 22.7> Et licet in carmen non passim laxet habenas
<sidon. carm. 22.8> Phoebus et hic totis non pandat carbasa fandi,
<sidon. carm. 22.9> Quisque tamen tantos non laudans ore penates
<sidon. carm. 22.10_10> Inspicis, inspiceris: resonat sine uoce uoluntas;
<sidon. carm. 22.11> Nam tua te tacitum liuere silentia clamant.
<sidon. carm. 22.12> Ergo age, Pierias, Erato, mihi percute chordas;
<sidon. carm. 22.13> Responsent Satyri, digitumque pedemque mouentes
<sidon. carm. 22.14> Ludant et tremulo non rumpant cantica saltu.
<sidon. carm. 22.15_15> Quidquid forte Dryas uel quidquid Hamadryas umquam
<sidon. carm. 22.16> Conexis sibimet festum plausere Napaeis,
<sidon. carm. 22.17> Dependant modo, Burge, tibi, uel Naidas istic,
<sidon. carm. 22.18> Nereidum chorus alme, doce, cum forte Garumna
<sidon. carm. 22.19> Huc redeunte uenis pontumque in flumine sulcas.
<sidon. carm. 22.20_20> Pande igitur causas, Erato, laribusque sit ede
<sidon. carm. 22.21> Quis genius; tantum non est sine praesule culmen.
<sidon. carm. 22.22> Forte sagittiferas Euan populatus Erythras
<sidon. carm. 22.23> Vite capistratas cogebat ad esseda tigres,
<sidon. carm. 22.24> Intrabat duplicem qua temo racemifer arcum.
<sidon. carm. 22.25_25> Marcidus ipse sedet curru; madet ardua ceruix
<sidon. carm. 22.26> Sudati de rore meri, caput aurea rumpunt
<sidon. carm. 22.27> Cornua et indigenam iaculantur fulminis ignem
<sidon. carm. 22.28>(Sumpserat hoc nascens primum, cum transiit olim
<sidon. carm. 22.29> In patrium de matre femur); fert tempus utrumque
<sidon. carm. 22.30_30> Veris opes rutilosque ligat uindemia flores;
<sidon. carm. 22.31> Cantharus et thyrsus dextra laeuaque feruntur,
<sidon. carm. 22.32> Nec tegit exertos, sed tangit palla lacertos;
<sidon. carm. 22.33> Dulce natant oculi, quos si fors uertat in hostem,
<sidon. carm. 22.34> Attonitos, solum dum cernit, inebriat Indos.
<sidon. carm. 22.35_35> Tum salebris saliens quotiens se concutit axis,
<sidon. carm. 22.36> Passim deciduo perfunditur orbita musto.
<sidon. carm. 22.37> Bassaridas, Satyros, Panas Faunosque docebat
<sidon. carm. 22.38> Ludere Silenus iam numine plenus alumno,
<sidon. carm. 22.39> Sed comptus tamen ille caput; nam uertice nudo
<sidon. carm. 22.40_40> Amissos sertis studet excusare capillos.
<sidon. carm. 22.41> Corniger inde noui fit Ganges pompa triumphi;
<sidon. carm. 22.42> Cernuus inpexam faciem stetit ore madenti et
<sidon. carm. 22.43> Arentes uitreis adiuuit fletibus undas;
<sidon. carm. 22.44> Coniectas in uincla manus post terga reuinxit
<sidon. carm. 22.45_45> Pampinus; hic sensim captiuo umore refusus
<sidon. carm. 22.46> Sponte refrondescit per bracchia roscida palmes.
<sidon. carm. 22.47> Nec non et rapti coniunx ibi uincta mariti
<sidon. carm. 22.48> It croceas demissa genas uetitaque recondi
<sidon. carm. 22.49> Lampade cum Solis radiis Aurora rubebat.
<sidon. carm. 22.50_50> Adfuit hic etiam post perdita cinnama Phoenix,
<sidon. carm. 22.51> Formidans mortem sibi non superesse secundam.
<sidon. carm. 22.52> Succedit captiua cohors, quae fercula gazis
<sidon. carm. 22.53> Fert onerata suis; ebur hic hebenusque uel aurum
<sidon. carm. 22.54> Et niueae piceo raptae de pectore bacae
<sidon. carm. 22.55_55> Gestantur; quicumque nihil sustentat, odoros
<sidon. carm. 22.56> Mittitur in nexus; uideas hic ipsa placere
<sidon. carm. 22.57> Supplicia et uirides uiolis halare catenas.
<sidon. carm. 22.58> Vltima nigrantes incedunt praeda elephanti;
<sidon. carm. 22.59> Informis cui forma gregi: riget hispida dorso
<sidon. carm. 22.60_60> Vix ferrum passura cutis; quippe improba cratem
<sidon. carm. 22.61> Natiuam nec tela forant, contracta uicissim
<sidon. carm. 22.62> Tensaque terga feris crepitant usuque cauendi
<sidon. carm. 22.63> Pellunt excussis impactum missile rugis.
<sidon. carm. 22.64> Iamque iter ad Thebas per magnum uictor agebat
<sidon. carm. 22.65_65> Aera et ad summas erexerat orgia nubes,
<sidon. carm. 22.66> Cum uidet Aonia uenientem Delion arce.
<sidon. carm. 22.67> Grypas et ipse tenet: uultus his laurea curuos
<sidon. carm. 22.68> Fronde lupata ligant; hederis quoque circumplexis
<sidon. carm. 22.69> Pendula lora uirent; sensim fera subuolat ales
<sidon. carm. 22.70_70> Aerias terraeque uias, ne forte citato
<sidon. carm. 22.71> Alarum strepitu lignosas frangat habenas.
<sidon. carm. 22.72> Aeternum nitet ipse genas; creuere corymbis
<sidon. carm. 22.73> Tempora et auratum uerrit coma concolor axem;
<sidon. carm. 22.74> Laeua parte tenet uasta dulcedine raucam
<sidon. carm. 22.75_75> Caelato Pythone lyram, pars dextra sagittas
<sidon. carm. 22.76> Continet atque alio resonantes murmure neruos.
<sidon. carm. 22.77> Ibant Pipliades pariter mediumque noueno
<sidon. carm. 22.78> Circumsistentes umbrabant syrmate currum.
<sidon. carm. 22.79> Pendet per teretes tripodas Epidaurius anguis
<sidon. carm. 22.80_80> Diffusus sanctum per colla salubria uirus.
<sidon. carm. 22.81> Hic et crinisatas iungebat Pegasus alas,
<sidon. carm. 22.82> Portans doctiloquo facundum crure Crotonem.
<sidon. carm. 22.83> Vt sese iunxere chori, consurgit uterque
<sidon. carm. 22.84> Fratris in amplexus, sed paulo segnior Euan,
<sidon. carm. 22.85_85> Dum pudet instabiles, si surgat, prodere plantas.
<sidon. carm. 22.86> Tum Phoebus "quo pergis?" ait, "num forte nocentes,
<sidon. carm. 22.87> Bacche, petis Thebas? te cretus Echione nempe
<sidon. carm. 22.88> Abnegat esse deum. Linque his, rogo, moenia, linque,
<sidon. carm. 22.89> Et mecum mage flecte rotas. Despexit Agaue
<sidon. carm. 22.90_90> Te colere et nosmet Niobe; riget inde superba,
<sidon. carm. 22.91> Vulnera tot patiens quot spectat uulnera uentris,
<sidon. carm. 22.92> Optantemque mori grauius clementia fixit;
<sidon. carm. 22.93> Parcere saepe malum est sensumque inferre dolori.
<sidon. carm. 22.94> Ipsa autem nato occiso Pentheia mater
<sidon. carm. 22.95_95> Amplius ut furiat numquid non sana futura est?
<sidon. carm. 22.96> Ergone Aonios colles habitare ualemus,
<sidon. carm. 22.97> Cum patris extincti thalamis potietur adulter,
<sidon. carm. 22.98> Frater natorum, coniunx genetricis habendus,
<sidon. carm. 22.99> Vitricus ipse suus? Cordi est si iungere gressum,
<sidon. carm. 22.100_100> Dicam qua pariter sedem tellure locemus.
<sidon. carm. 22.101>"Est locus, irrigua qua rupe, Garumna, rotate,
<sidon. carm. 22.102> Et tu qui simili festinus in aequora lapsu
<sidon. carm. 22.103> Exis curuata, Durani muscose, saburra,
<sidon. carm. 22.104> Iam pigrescentes sensim confunditis amnes.
<sidon. carm. 22.105_105> Currit in aduersum hic pontus multoque recursu
<sidon. carm. 22.106> Flumina quas uoluunt et spernit et expetit undas.
<sidon. carm. 22.107> At cum summotus lunaribus incrementis
<sidon. carm. 22.108> Ipse Garumna suos in dorsa recolligit aestus,
<sidon. carm. 22.109> Praecipiti fluctu raptim redit atque uidetur
<sidon. carm. 22.110_110> In fontem iam non refluus sed defluus ire.
<sidon. carm. 22.111> Tum recipit laticem quamuis minor ille minorem
<sidon. carm. 22.112> Stagnanti de fratre suum, turgescit et ipse
<sidon. carm. 22.113> Oceano propriasque facit sibi litora ripas.
<sidon. carm. 22.114> Hos inter fluuios, uni mage proximus undae, est
<sidon. carm. 22.115_115> Aethera mons rumpens alta spectabilis arce,
<sidon. carm. 22.116> Plus celsos habiturus eros uernamque senatum.
<sidon. carm. 22.117> Quem generis princeps Paulinus Pontius olim,
<sidon. carm. 22.118> Cum Latius patriae dominabitur, ambiet altis
<sidon. carm. 22.119> Moenibus, et celsae transmittent aera turres;
<sidon. carm. 22.120_120> Quarum culminibus sedeant commune micantes
<sidon. carm. 22.121> Pompa uel auxilium; non illos machina muros,
<sidon. carm. 22.122> Non aries, non alta strues uel proximus agger,
<sidon. carm. 22.123> Non quae stridentes torquet catapulta molares,
<sidon. carm. 22.124> Sed nec testudo nec uinea nec rota currens
<sidon. carm. 22.125_125> Iam positis scalis umquam quassare ualebunt.
<sidon. carm. 22.126> Cernere iam uideor quae sint tibi, Burge, futura
<sidon. carm. 22.127>(Diceris sic); namque domus de flumine surgunt
<sidon. carm. 22.128> Splendentesque sedent per propugnacula thermae.
<sidon. carm. 22.129> Hic cum uexatur piceis aquilonibus aestus,
<sidon. carm. 22.130_130> Scrupeus asprata latrare crepidine pumex
<sidon. carm. 22.131> Incipit; at fractis saliens e cautibus altum
<sidon. carm. 22.132> Excutitur torrens ipsisque aspergine tectis
<sidon. carm. 22.133> Impluit ac tollit nautas et saepe iocoso
<sidon. carm. 22.134> Ludit naufragio; nam tempestate peracta
<sidon. carm. 22.135_135> Destituit refluens missas in balnea classes.
<sidon. carm. 22.136> Ipsa autem quantis, quibus aut sunt fulta columnis!
<sidon. carm. 22.137> Cedat puniceo pretiosus liuor in antro
<sidon. carm. 22.138> Synnados, et Nomadum qui portat eburnea saxa
<sidon. carm. 22.139> Collis et herbosis quae uernant marmora uenis;
<sidon. carm. 22.140_140> Candentem iam nolo Paron, iam nolo Caryston;
<sidon. carm. 22.141> Vilior est rubro quae pendet purpura saxo.
<sidon. carm. 22.142> Et ne posteritas dubitet quis conditor extet,
<sidon. carm. 22.143> Fixus in introitu lapis est; hic nomina signat
<sidon. carm. 22.144> Auctorum; sed propter aqua, et uestigia pressa
<sidon. carm. 22.145_145> Quae rapit et fuso detergit gurgite caenum.
<sidon. carm. 22.146> Sectilibus paries tabulis crustatus ad aurea(==A.URE.A)
<sidon. carm. 22.147> Tecta uenit, fuluo nimis abscondenda metallo;
<sidon. carm. 22.148> Nam locuples fortuna domus non passa latere
<sidon. carm. 22.149> Diuitias prodit, cum sic sua culmina celat.
<sidon. carm. 22.150_150> Haec post assurgit duplicemque superuenit aedem
<sidon. carm. 22.151> Porticus ipsa duplex, duplici non cognita plaustro;
<sidon. carm. 22.152> Quam rursum molli subductam uertice curuae
<sidon. carm. 22.153> Obuersis paulum respectant cornibus alae.
<sidon. carm. 22.154> Ipsa diem natum cernit sinuamine dextro,
<sidon. carm. 22.155_155> Fronte uidens medium, laeuo uisura cadentem.
<sidon. carm. 22.156> Non perdit quicquam trino de cardine caeli
<sidon. carm. 22.157> Et totum solem lunata per atria seruat.
<sidon. carm. 22.158> Sacra tridentiferi Iouis hic armenta profundo
<sidon. carm. 22.159> Pharnacis immergit genitor; percussa securi
<sidon. carm. 22.160_160> Corpora cornipedum certasque rubescere plagas
<sidon. carm. 22.161> Sanguineo de rore putes; stat uulneris horror
<sidon. carm. 22.162> Verus, et occisis uiuit pictura quadrigis.
<sidon. carm. 22.163> Ponticus hinc rector numerosis Cyzicon armis
<sidon. carm. 22.164> Claudit; at hinc sociis consul Lucullus opem fert,
<sidon. carm. 22.165_165> Compulsusque famis discrimina summa subire
<sidon. carm. 22.166> Inuidet obsesso miles Mithridaticus hosti.
<sidon. carm. 22.167> Enatat hic pelagus Romani militis ardor
<sidon. carm. 22.168> Et chartam madido transportat corpore siccam.
<sidon. carm. 22.169> Desuper in longum porrectis horrea tectis
<sidon. carm. 22.170_170> Crescunt atque amplis angustant fructibus aedes.
<sidon. carm. 22.171> Huc ueniet calidis quantum metit Africa terris,
<sidon. carm. 22.172> Quantum uel Calaber, quantum colit Apulus acer,
<sidon. carm. 22.173> Quanta Leontino turgescit messis aceruo,
<sidon. carm. 22.174> Quantum Mygdonio committunt Gargara sulco,
<sidon. carm. 22.175_175> Quantum, quae tacitis Cererem uenerata choreis,
<sidon. carm. 22.176> Attica Triptolemo ciui condebat Eleusin,
<sidon. carm. 22.177> Cum populis hominum glandem linquentibus olim
<sidon. carm. 22.178> Fulua fruge data iam saecula fulua perirent.
<sidon. carm. 22.179> Porticus ad gelidos patet hinc aestiua triones;
<sidon. carm. 22.180_180> Hinc calor innocuus thermis hiemalibus exit
<sidon. carm. 22.181> Atque locum in tempus mollit; quippe illa rigori
<sidon. carm. 22.182> Pars est apta magis; nam quod fugit ora Leonis,
<sidon. carm. 22.183> Inde Lycaoniae rabiem male sustinet Vrsae.
<sidon. carm. 22.184> Arcis at in thermas longe uenit altior amnis
<sidon. carm. 22.185_185> Et cadit in montem patulisque canalibus actus
<sidon. carm. 22.186> Circumfert clausum caua per diuortia flumen.
<sidon. carm. 22.187> Occiduum ad solem post horrea surgit opaca
<sidon. carm. 22.188> Quae dominis hiberna domus: strepit hic bona flamma
<sidon. carm. 22.189> Appositas depasta trabes; sinuata camino
<sidon. carm. 22.190_190> Ardentis perit unda globi fractoque flagello
<sidon. carm. 22.191> Spargit lentatum per culmina tota uaporem.
<sidon. carm. 22.192> Continuata dehinc uideas quae conditor ausus
<sidon. carm. 22.193> Aemula Palladiis textrina educere templis.
<sidon. carm. 22.194> Hac celsi quondam coniunx reuerenda Leonti,
<sidon. carm. 22.195_195> Qua non ulla magis nurus umquam Pontia gaudet
<sidon. carm. 22.196> Illustris pro sorte uiri, celebrabitur aede
<sidon. carm. 22.197> Vel Syrias uacuasse colus uel serica fila
<sidon. carm. 22.198> Per cannas torsisse leues uel stamine fuluo
<sidon. carm. 22.199> Praegnantis fusi mollitum nesse metallum.
<sidon. carm. 22.200_200> Parietibus posthinc rutilat quae machina iunctis
<sidon. carm. 22.201> Fert recutitorum primordia Iudaeorum.
<sidon. carm. 22.202> Perpetuum pictura micat; nec tempore longo
<sidon. carm. 22.203> Depretiata suas turpant pigmenta figuras.
<sidon. carm. 22.204> Flecteris ad laeuam: te porticus accipit ampla
<sidon. carm. 22.205_205> Directis curuata uiis, ubi margine summo
<sidon. carm. 22.206> Pendet et artatis stat saxea silua columnis.
<sidon. carm. 22.207> Alta uolubilibus patet hic cenatio ualuis;
<sidon. carm. 22.208> Fusilis euripus propter; cadit unda superne
<sidon. carm. 22.209> Ante fores pendente lacu, uenamque secuti
<sidon. carm. 22.210_210> Vndosa inueniunt nantes cenacula pisces.
<sidon. carm. 22.211> Comminus erigitur uel prima uel extima turris;
<sidon. carm. 22.212> Mos erit hic dominis hibernum sigma locare.
<sidon. carm. 22.213> Huius conspicuo residens in culmine saepe
<sidon. carm. 22.214> Dilectum nostris Musis simul atque capellis
<sidon. carm. 22.215_215> Aspiciam montem; lauri spatiabor in istis
<sidon. carm. 22.216> Frondibus, hic trepidam credam mihi credere Daphnen.
<sidon. carm. 22.217> Iam si forte gradus geminam conuertis ad Arcton
<sidon. carm. 22.218> Vt uenias in templa dei qui maximus ille est,
<sidon. carm. 22.219> Deliciis redolent iunctis apotheca penusque;
<sidon. carm. 22.220_220> Hic multus tu, frater, eris. "Iam diuide sedem,
<sidon. carm. 22.221> Cessurus mihi fonte meo, quem monte fluentem
<sidon. carm. 22.222> Vmbrat multicauus spatioso circite fornix.
<sidon. carm. 22.223> Non eget hic cultu, dedit huic natura decorem.
<sidon. carm. 22.224> Nil fictum placuisse placet, non pompa per artem
<sidon. carm. 22.225_225> Vlla, resultanti non comet malleus ictu
<sidon. carm. 22.226> Saxa, nec exesum supplebunt marmora tofum.
<sidon. carm. 22.227> Hic fons Castaliae nobis uice sufficit undae.
<sidon. carm. 22.228> Cetera diues habe; colles tua iura tremiscant;
<sidon. carm. 22.229> Captiuos hic solue tuos, et per iuga Burgi
<sidon. carm. 22.230_230> Laeta relaxatae fiant uineta catenae."
<sidon. carm. 22.231> Confirmat uocem iamiam prope sobrius istam
<sidon. carm. 22.232> Silenus, pariterque chori cecinere fauentes:
<sidon. carm. 22.233>"Nysa, uale Bromio, Phoebo, Parnase biuertex.
<sidon. carm. 22.234> Non istum Naxus, non istum Cirrha requirat,
<sidon. carm. 22.235_235> Sed mage perpetuo Burgus placitura petatur".
<sidon. carm. 23.1> Cum iam pro meritis tuis pararem,
<sidon. carm. 23.2> Consenti, columen decusque morum,
<sidon. carm. 23.3> Vestrae laudibus hospitalitatis
<sidon. carm. 23.4> Cantum impendere pauperis cicutae,
<sidon. carm. 23.5_5> Vltro in carmina tu tubam recludens
<sidon. carm. 23.6> Conuerso ordine uersibus citasti
<sidon. carm. 23.7> Suetum ludere sic magis sodalem.
<sidon. carm. 23.8> Paret Musa tibi, sed impudentem
<sidon. carm. 23.9> Multo cautius hinc stilum mouebit;
<sidon. carm. 23.10_10> Nam cum carmina postules diserte,
<sidon. carm. 23.11> Suades scribere, sed facis tacere.
<sidon. carm. 23.12> Nuper quadrupedante cum citato
<sidon. carm. 23.13> Ires Phocida Sestiasque Baias,
<sidon. carm. 23.14> Illustres titulisque proeliisque
<sidon. carm. 23.15_15> Vrbes per duo consulum trophaea,
<sidon. carm. 23.16>(Nam Martem tulit ista Iulianum
<sidon. carm. 23.17> Et Bruto duce nauticum furorem,
<sidon. carm. 23.18> Ast haec Teutonicas cruenta pugnas,
<sidon. carm. 23.19> Erectum et Marium cadente Cimbro),
<sidon. carm. 23.20_20> Misisti mihi multiplex poema,
<sidon. carm. 23.21> Doctum, nobile, forte, delicatum.
<sidon. carm. 23.22> Ibant hexametri superbientes
<sidon. carm. 23.23> Et uestigia iuncta, sed minora,
<sidon. carm. 23.24> Per quinos elegi pedes ferebant;
<sidon. carm. 23.25_25> Misisti et triplicis metrum trochaei
<sidon. carm. 23.26> Spondeo comitante dactyloque,
<sidon. carm. 23.27> Dulces hendecasyllabos, tuumque
<sidon. carm. 23.28> Blando faenore Sollium ligasti.
<sidon. carm. 23.29> Vsuram petimurque reddimusque;
<sidon. carm. 23.30_30> Nam quod carmine pro tuo rependo,
<sidon. carm. 23.31> Hoc centesima laudium tuarum est.
<sidon. carm. 23.32> Quid primum uenerer colamque pro te?
<sidon. carm. 23.33> Ni fallor, patriam patremque iuxta;
<sidon. carm. 23.34> Qui quamquam sibi uindicare summum
<sidon. carm. 23.35_35> Possit iure locum, tamen necesse est
<sidon. carm. 23.36> Illam uincere quae parit parentes.
<sidon. carm. 23.37> Salue, Narbo potens salubritate,
<sidon. carm. 23.38> Vrbe et rure simul bonus uideri,
<sidon. carm. 23.39> Muris, ciuibus, ambitu, tabernis,
<sidon. carm. 23.40_40> Portis, porticibus, foro, theatro,
<sidon. carm. 23.41> Delubris, capitoliis, monetis,
<sidon. carm. 23.42> Thermis, arcubus, horreis, macellis,
<sidon. carm. 23.43> Pratis, fontibus, insulis, salinis,
<sidon. carm. 23.44> Stagnis, flumine, merce, ponte, ponto;
<sidon. carm. 23.45_45> Vnus qui uenerere iure diuos
<sidon. carm. 23.46> Lenaeum, Cererem, Palem, Mineruam
<sidon. carm. 23.47> Spicis, palmite, pascuis, trapetis.
<sidon. carm. 23.48> Solis fise uiris nec expetito
<sidon. carm. 23.49> Naturae auxilio procul relictis
<sidon. carm. 23.50_50> Promens montibus altius cacumen,
<sidon. carm. 23.51> Non te fossa patens nec hispidarum
<sidon. carm. 23.52> Obiectu sudium coronat agger;
<sidon. carm. 23.53> Non tu marmora bratteam uitrumque,
<sidon. carm. 23.54> Non testudinis Indicae nitorem,
<sidon. carm. 23.55_55> Non si quas eboris trabes refractis
<sidon. carm. 23.56> Rostris Marmarici dedere barri
<sidon. carm. 23.57> Figis moenibus aureasque portas
<sidon. carm. 23.58> Exornas asaroticis lapillis;
<sidon. carm. 23.59> Sed per semirutas superbus arces,
<sidon. carm. 23.60_60> Ostendens ueteris decus duelli,
<sidon. carm. 23.61> Quassatos geris ictibus molares,
<sidon. carm. 23.62> Laudandis pretiosior ruinis.
<sidon. carm. 23.63> Sint urbes aliae situ minaces,
<sidon. carm. 23.64> Quas uires humiles per alta condunt,
<sidon. carm. 23.65_65> Et per praecipites locata cristas
<sidon. carm. 23.66> Numquam moenia caesa glorientur:
<sidon. carm. 23.67> Tu pulsate places fidemque fortem
<sidon. carm. 23.68> Oppugnatio passa publicauit.
<sidon. carm. 23.69> Hinc te Martius ille rector atque
<sidon. carm. 23.70_70> Magno patre prior, decus Getarum,
<sidon. carm. 23.71> Romanae columen salusque gentis,
<sidon. carm. 23.72> Theudoricus amat sibique fidum
<sidon. carm. 23.73> Aduersos probat ante per tumultus.
<sidon. carm. 23.74> Sed non hinc uideare forte turpis,
<sidon. carm. 23.75_75> Quod te machina crebra perforauit;
<sidon. carm. 23.76> Namque in corpore fortium uirorum
<sidon. carm. 23.77> Laus est amplior amplior cicatrix.
<sidon. carm. 23.78> In castris Marathoniis merentem
<sidon. carm. 23.79> Vulnus non habuisse grande probrum est;
<sidon. carm. 23.80_80> Inter Publicolas manu feroces
<sidon. carm. 23.81> Trunco Mutius eminet lacerto;
<sidon. carm. 23.82> Vallum Caesaris opprimente Magno
<sidon. carm. 23.83> Inter tot facies ab hoste tutas
<sidon. carm. 23.84> Luscus Scaeua fuit magis decorus.
<sidon. carm. 23.85_85> Laus est ardua dura sustinere;
<sidon. carm. 23.86> Ignauis, timidis et improbatis
<sidon. carm. 23.87> Multum fingitur otiosa uirtus.
<sidon. carm. 23.88> Quid quod Caesaribus ferax creandis,
<sidon. carm. 23.89> Felix prole uirum, simul dedisti
<sidon. carm. 23.90_90> Natos cum genitore principantes?
<sidon. carm. 23.91> Nam quis Persidis expeditionem
<sidon. carm. 23.92> Aut uictricia castra praeteribit
<sidon. carm. 23.93> Cari principis et perambulatum
<sidon. carm. 23.94> Romanis legionibus Niphaten,
<sidon. carm. 23.95_95> Tum cum fulmine captus imperator
<sidon. carm. 23.96> Vitam fulminibus parem peregit?
<sidon. carm. 23.97> His tu ciuibus, urbe, rure pollens,
<sidon. carm. 23.98> Consenti mihi gignis, alme, patrem,
<sidon. carm. 23.99> Illum cui nitidi sales rigorque
<sidon. carm. 23.100_100> Romanus fuit Attico in lepore.
<sidon. carm. 23.101> Hunc Milesius et Thales stupere
<sidon. carm. 23.102> Auditum potuit simulque Lindi est
<sidon. carm. 23.103> Notus qui Cleobulus inter arces,
<sidon. carm. 23.104> Et tu qui, Periandre, de Corintho es,
<sidon. carm. 23.105_105> Et tu quem dederat, Bias, Priene,
<sidon. carm. 23.106> Et tu, Pittace, Lesbius sophistes,
<sidon. carm. 23.107> Et tu qui tetricis potens Athenis
<sidon. carm. 23.108> Vincis Socraticas, Solon, palaestras,
<sidon. carm. 23.109> Et tu, Tyndareis satus Therapnis,
<sidon. carm. 23.110_110> Chilon, legifero prior Lycurgo.
<sidon. carm. 23.111> Non hic, si uoluit uacante cura
<sidon. carm. 23.112> Quis sit sideribus notare cursus,
<sidon. carm. 23.113> Diuersas Arato uias cucurrit;
<sidon. carm. 23.114> Non hunc, cum geometricas ad artes
<sidon. carm. 23.115_115> Mentem composuit, sequi ualebat
<sidon. carm. 23.116> Euclides spatium sciens Olympi;
<sidon. carm. 23.117> Non hunc, si uoluit rotare rhythmos,
<sidon. carm. 23.118> Quicquam proposito uirum morari
<sidon. carm. 23.119> Chrysippus potuisset ex aceruo.
<sidon. carm. 23.120_120> Hic cum Amphioniae studebat arti
<sidon. carm. 23.121> Plectro, pollice, uoce tibiaque,
<sidon. carm. 23.122> Thrax uates, deus Arcas atque Phoebus
<sidon. carm. 23.123> Omni carmine post erant et ipsas
<sidon. carm. 23.124> Musas non ita musicas putares.
<sidon. carm. 23.125_125> Hic si syrmate cultus et cothurno
<sidon. carm. 23.126> Intrasset semel Atticum theatrum,
<sidon. carm. 23.127> Cessissent Sophocles et Euripides;
<sidon. carm. 23.128> Aut si pulpita personare socco
<sidon. carm. 23.129> Comoedus uoluisset, huic leuato
<sidon. carm. 23.130_130> Palmam tu digito dares, Menander.
<sidon. carm. 23.131> Hic cum senipedem stilum polibat
<sidon. carm. 23.132> Zmyrnaeae uice doctus officinae
<sidon. carm. 23.133> Aut cum se historiae dabat seuerae,
<sidon. carm. 23.134> Primos uix poterant locos tueri
<sidon. carm. 23.135_135> Torrens Herodotus, tonans Homerus.
<sidon. carm. 23.136> Non isto potior fuisset, olim
<sidon. carm. 23.137> Qui Pandioniam mouebat arte
<sidon. carm. 23.138> Orator caueam tumultuosus,
<sidon. carm. 23.139> Seu luscum raperetur in Philippum,
<sidon. carm. 23.140_140> Causam seu Ctesiphontis actitaret,
<sidon. carm. 23.141> Vir semper popularitate crescens
<sidon. carm. 23.142> Et iuste residens in arce fandi,
<sidon. carm. 23.143> Qui fabro genitore procreatus
<sidon. carm. 23.144> Oris maluit expolire limam.
<sidon. carm. 23.145_145> Quid uos eloquii canam Latini,
<sidon. carm. 23.146> Arpinas, Patauine, Mantuane,
<sidon. carm. 23.147> Et te, comica qui doces, Terenti,
<sidon. carm. 23.148> Et te, tempore qui satus seuero
<sidon. carm. 23.149> Graios, Plaute, sales lepore transis,
<sidon. carm. 23.150_150> Et te multimoda satis uerendum
<sidon. carm. 23.151> Scriptorum numerositate, Varro,
<sidon. carm. 23.152> Et te, qui breuitate, Crispe, polles,
<sidon. carm. 23.153> Et qui pro ingenio fluente nulli,
<sidon. carm. 23.154> Corneli Tacite, es tacendus ori,
<sidon. carm. 23.155_155> Et te Massiliensium per hortos
<sidon. carm. 23.156> Sacri stipitis, Arbiter, colonum
<sidon. carm. 23.157> Hellespontiaco parem Priapo,
<sidon. carm. 23.158> Et te carmina per libidinosa
<sidon. carm. 23.159> Notum, Naso tener, Tomosque missum,
<sidon. carm. 23.160_160> Quondam Caesareae nimis puellae
<sidon. carm. 23.161> Ficto nomine subditum Corinnae?
<sidon. carm. 23.162> Quid celsos Senecas loquar uel illum
<sidon. carm. 23.163> Quem dat Bilbilis alta Martialem,
<sidon. carm. 23.164> Terrarum indigenas Hibericarum?
<sidon. carm. 23.165_165> Quid quos duplicibus iugata taedis
<sidon. carm. 23.166> Argentaria Polla dat poetas?
<sidon. carm. 23.167> Quid multos uarii stili retexam?
<sidon. carm. 23.168> Arguti, teneri, graues, dicaces,
<sidon. carm. 23.169> Si Consentius adfuit, latebant.
<sidon. carm. 23.170_170> Huic summi ingenii uiro simulque
<sidon. carm. 23.171> Summae nobilitatis atque formae
<sidon. carm. 23.172> Iuncta est femina quae domum ad mariti
<sidon. carm. 23.173> Prisci insignia transferens Iouini
<sidon. carm. 23.174> Impleuit trabeis larem sophistae.
<sidon. carm. 23.175_175> Sic intra proprios tibi penates,
<sidon. carm. 23.176> Consenti, patriae decus superbum,
<sidon. carm. 23.177> Fastis uiuit auus paterque libris.
<sidon. carm. 23.178> Haec per stemmata te satis potentem,
<sidon. carm. 23.179> Morum culmine sed potentiorem,
<sidon. carm. 23.180_180> Non possim merita sonare laude,
<sidon. carm. 23.181> Nec si me Odrysio canens in antro,
<sidon. carm. 23.182> Qua late trepidantibus fluentis
<sidon. carm. 23.183> Cautes per Ciconum resultat Hebrus,
<sidon. carm. 23.184> Princeps instituisset ille uatum,
<sidon. carm. 23.185_185> Cum dulces animata saxa chordae
<sidon. carm. 23.186> Ferrent per Rhodopen trahente cantu
<sidon. carm. 23.187> Et uersa uice fontibus ligatis
<sidon. carm. 23.188> Terras currere cogerent anhelas,
<sidon. carm. 23.189> Nec non Hismara solibus paterent
<sidon. carm. 23.190_190> Aurita chelyn expetente silua
<sidon. carm. 23.191> Et nulli resolubiles calori
<sidon. carm. 23.192> Curuata ruerent niues ab Ossa,
<sidon. carm. 23.193> Stantem aut Strymona Bistones uiderent,
<sidon. carm. 23.194> Cum carmen rapidus latex sitiret;
<sidon. carm. 23.195_195> Nec si Peliaco datus bimembri
<sidon. carm. 23.196> Ad Centaurica plectra constitissem,
<sidon. carm. 23.197> Hinnitum duplicis timens magistri;
<sidon. carm. 23.198> Nec si me docuisset ille fari,
<sidon. carm. 23.199> Iussus pascere qui gregem est clientis
<sidon. carm. 23.200_200> Amphrysi ad fluuium deus bubulcus,
<sidon. carm. 23.201> Quod ferrugineos Cyclopas arcu
<sidon. carm. 23.202> Strauit sub Liparensibus caminis
<sidon. carm. 23.203> Vibrans plus graue fulmen in sagitta.
<sidon. carm. 23.204> Iam primo tenero calentem ab ortu
<sidon. carm. 23.205_205> Excepere sinu nouem sorores,
<sidon. carm. 23.206> Et te de genetrice uagientem
<sidon. carm. 23.207> Tinxerunt uitrei uado Hippocrenes:
<sidon. carm. 23.208> Tunc, hac mersus aqua, loquacis undae
<sidon. carm. 23.209> Pro fluctu mage litteras bibisti.
<sidon. carm. 23.210_210> Hinc tu iam puer aptior magistro
<sidon. carm. 23.211> Quidquid rhetoricae institutionis,
<sidon. carm. 23.212> Quidquid grammaticalis aut palaestrae est,
<sidon. carm. 23.213> Sicut iam tener hauseras, uorasti.
<sidon. carm. 23.214> Et iam te aula tulit piusque princeps
<sidon. carm. 23.215_215> Inter conspicuos statim locauit,
<sidon. carm. 23.216> Consistoria quos habent, tribunos;
<sidon. carm. 23.217> Iamque et purpureus in arce regni
<sidon. carm. 23.218> Praeesse officiis tuis solebat,
<sidon. carm. 23.219> Mores nobilitate quod merebant:
<sidon. carm. 23.220_220> Tantum culminis et decus stupendum
<sidon. carm. 23.221> Scripti annalibus indicant honores.
<sidon. carm. 23.222> Hinc tu militiam secutus amplam,
<sidon. carm. 23.223> Castrensem licet ampliare censum
<sidon. carm. 23.224> Per suffragia iusta debuisses,
<sidon. carm. 23.225_225> Sollemnis tamen abstinens lucelli
<sidon. carm. 23.226> Fama plus locuples domum redisti
<sidon. carm. 23.227> Solum quod dederas tuum putando.
<sidon. carm. 23.228> Tum si forte fuit quod imperator
<sidon. carm. 23.229> Eoas soceri uenire in aures
<sidon. carm. 23.230_230> Fido interprete uellet et perito,
<sidon. carm. 23.231> Te commercia duplicis loquelae
<sidon. carm. 23.232> Doctum soluere protinus legebat.
<sidon. carm. 23.233> O, sodes, quotiens tibi loquenti
<sidon. carm. 23.234> Byzantina sophos dedere regna,
<sidon. carm. 23.235_235> Et te seu Latialiter sonantem
<sidon. carm. 23.236> Tamquam Romulea satum Subura,
<sidon. carm. 23.237> Seu linguae Argolicae rotunditate
<sidon. carm. 23.238> Vndantem Marathone ceu creatum
<sidon. carm. 23.239> Plaudentes stupuere Bosphorani,
<sidon. carm. 23.240_240> Mirati minus Atticos alumnos!
<sidon. carm. 23.241> Hinc si foedera soluerentur orbis,
<sidon. carm. 23.242> Pacem te medio darent feroces
<sidon. carm. 23.243> Chunus, Sauromates, Getes, Gelonus;
<sidon. carm. 23.244> Tu Tuncrum et Vachalim, Visurgin, Albin,
<sidon. carm. 23.245_245> Francorum et penitissimas paludes
<sidon. carm. 23.246> Intrares uenerantibus Sygambris
<sidon. carm. 23.247> Solis moribus inter arma tutus,
<sidon. carm. 23.248> Tu Maeotida Caspiasque portas,
<sidon. carm. 23.249> Tu fluxis equitata Bactra Parthis
<sidon. carm. 23.250_250> Constans intrepidusque sic adires,
<sidon. carm. 23.251> Vt fastu posito tumentis aulae
<sidon. carm. 23.252> Qui supra satrapas sedet tyrannus
<sidon. carm. 23.253> Ructans semideum propinquitates
<sidon. carm. 23.254> Lunatum tibi flecteret tiaram.
<sidon. carm. 23.255_255> Tu si publica fata non uetarent,
<sidon. carm. 23.256> Vt Byrsam peteres uel Africanae
<sidon. carm. 23.257> Telluris Tanaiticum rebellem,
<sidon. carm. 23.258> Confestim posito furore Martis
<sidon. carm. 23.259> Post piratica damna destinaret
<sidon. carm. 23.260_260> Plenas mercibus institor carinas,
<sidon. carm. 23.261> Et per te bene pace restituta
<sidon. carm. 23.262> Non ultra mihi bella nauigarent.
<sidon. carm. 23.263> Iam si seria forte terminantem
<sidon. carm. 23.264> Te spectacula ceperant theatri,
<sidon. carm. 23.265_265> Pallebat chorus omnis histrionum
<sidon. carm. 23.266> Tamquam si Arcitenens nouemque Musae
<sidon. carm. 23.267> Propter pulpita iudices sederent.
<sidon. carm. 23.268> Coram te Caramallus aut Phabaton
<sidon. carm. 23.269> Clausis faucibus et loquente gestu,
<sidon. carm. 23.270_270> Nutu, crure, genu, manu, rotatu
<sidon. carm. 23.271> Toto in schemate uel semel latebit,
<sidon. carm. 23.272> Siue Aeetias et suus Iason
<sidon. carm. 23.273> Inducuntur ibi ferusque Phasis,
<sidon. carm. 23.274> Qui iactos super arua Colcha dentes
<sidon. carm. 23.275_275> Expauit, fruticante cum duello
<sidon. carm. 23.276> Spicis spicula mixta fluctuarent;
<sidon. carm. 23.277> Siue prandia quis refert Thyestae
<sidon. carm. 23.278> Seu uestros, Philomela torua, planctus,
<sidon. carm. 23.279> Discerptum aut puerum cibumque factum
<sidon. carm. 23.280_280> Iamiam coniugis innocentioris;
<sidon. carm. 23.281> Seu raptus Tyrios Iouemque taurum
<sidon. carm. 23.282> Spreto fulmine fronte plus timendum;
<sidon. carm. 23.283> Seu turris Danaae refertur illic,
<sidon. carm. 23.284> Cum multum pluuio rigata censu est,
<sidon. carm. 23.285_285> Dans plus aurea furta quam metalla;
<sidon. carm. 23.286> Seu Ledam quis agit Phrygemque ephebum
<sidon. carm. 23.287> Aptans ad cyathos facit Tonanti
<sidon. carm. 23.288> Suco nectaris esse dulciorem;
<sidon. carm. 23.289> Seu Martem simulat modo in catenas
<sidon. carm. 23.290_290> Missum Lemniacas, modo aut repulso
<sidon. carm. 23.291> Formam imponit apri caputque saetis
<sidon. carm. 23.292> Et tergum asperat hispidisque malis
<sidon. carm. 23.293> Leue incuruat ebur, uel ille fingit
<sidon. carm. 23.294> Hirtam dorsa feram repanda tela
<sidon. carm. 23.295_295> Attritu adsiduo cacuminantem;
<sidon. carm. 23.296> Seu Perseia uirgo uindicata
<sidon. carm. 23.297> Illic luditur harpe coniugali,
<sidon. carm. 23.298> Seu quod carminis atque fabularum
<sidon. carm. 23.299> Clausa ad Pergama dat bilustre bellum.
<sidon. carm. 23.300_300> Quid dicam citharistrias, choraulas,
<sidon. carm. 23.301> Mimos, schoenobatas, gelasianos
<sidon. carm. 23.302> Cannas, plectra, iocos, palen, rudentem
<sidon. carm. 23.303> Coram te trepidanter explicare?
<sidon. carm. 23.304> Nam circensibus ipse quanta ludis
<sidon. carm. 23.305_305> Victor gesseris intonante Roma
<sidon. carm. 23.306> Laetam par fuit exarare Musam.
<sidon. carm. 23.307> Ianus forte suas bifrons Kalendas
<sidon. carm. 23.308> Anni tempora circinante Phoebo
<sidon. carm. 23.309> Sumendas referebat ad curules.
<sidon. carm. 23.310_310> Mos est Caesaris hic die bis uno
<sidon. carm. 23.311>(Priuatos uocitant) parare ludos.
<sidon. carm. 23.312> Tunc coetus iuuenum, sed aulicorum,
<sidon. carm. 23.313> Elei simulacra torua campi
<sidon. carm. 23.314> Exercet spatiantibus quadrigis.
<sidon. carm. 23.315_315> Et iam te urna petit cietque raucae
<sidon. carm. 23.316> Acclamatio sibilans coronae;
<sidon. carm. 23.317> Tum qua est ianua consulumque sedes,
<sidon. carm. 23.318> Ambit quam paries utrimque senis
<sidon. carm. 23.319> Cryptis carceribusque fornicatus,
<sidon. carm. 23.320_320> Vno e quattuor axe sorte lecto
<sidon. carm. 23.321> Curuas ingrederis premens habenas.
<sidon. carm. 23.322> Id collega tuus simulque uobis
<sidon. carm. 23.323> Pars aduersa facit; micant colores,
<sidon. carm. 23.324> Albus uel uenetus, uirens rubensque,
<sidon. carm. 23.325_325> Vestra insignia. Continent ministri
<sidon. carm. 23.326> Ora et lora manus iubasque tortas
<sidon. carm. 23.327> Cogunt flexilibus latere nodis
<sidon. carm. 23.328> Hortanturque obiter iuuantque blandis
<sidon. carm. 23.329> Vltro plausibus et uoluptuosum
<sidon. carm. 23.330_330> Dictant quadrupedantibus furorem.
<sidon. carm. 23.331> Illi ad claustra fremunt repagulisque
<sidon. carm. 23.332> Incumbunt simul ac per obseratas
<sidon. carm. 23.333> Transfumant tabulas et ante cursum
<sidon. carm. 23.334> Campus flatibus occupatur absens.
<sidon. carm. 23.335_335> Impellunt, trepidant, trahunt, repugnant,
<sidon. carm. 23.336> Ardescunt, saliunt, timent, timentur,
<sidon. carm. 23.337> Nec gressum cohibent, sed inquieto
<sidon. carm. 23.338> Duratum pede stipitem flagellant.
<sidon. carm. 23.339> Tandem murmure bucinae strepentis
<sidon. carm. 23.340_340> Suspensas tubicen uocans quadrigas
<sidon. carm. 23.341> Effundit celeres in arua currus.
<sidon. carm. 23.342> Non sic fulminis impetus trisulci,
<sidon. carm. 23.343> Non pulsa Scythico sagitta neruo,
<sidon. carm. 23.344> Non sulcus rapide cadentis astri,
<sidon. carm. 23.345_345> Non fundis Balearibus rotata
<sidon. carm. 23.346> Vmquam sic liquidos poli meatus
<sidon. carm. 23.347> Rupit plumbea glandium procella.
<sidon. carm. 23.348> Cedit terra rotis et orbitarum
<sidon. carm. 23.349> Moto puluere sordidatur aer;
<sidon. carm. 23.350_350> Instant uerberibus simul regentes,
<sidon. carm. 23.351> Iamque et pectora prona de couinno
<sidon. carm. 23.352> Extensi rapiuntur et iugales
<sidon. carm. 23.353> Trans armos feriunt uacante tergo,
<sidon. carm. 23.354> Nec cernas cito, cernuos magistros
<sidon. carm. 23.355_355> Temones mage sufferant an axes.
<sidon. carm. 23.356> Iam uos ex oculis uelut uolantes
<sidon. carm. 23.357> Consumpto spatio patentiore
<sidon. carm. 23.358> Campus clauserat artus arte factus,
<sidon. carm. 23.359> Per quem longam, humilem duplamque muro
<sidon. carm. 23.360_360> Euripus sibi machinam tetendit.
<sidon. carm. 23.361> Vt meta ulterior remisit omnes,
<sidon. carm. 23.362> Fit collega tuus prior duobus,
<sidon. carm. 23.363> Qui te transierant; ita ipse quartus
<sidon. carm. 23.364> Gyri condicione tum fuisti.
<sidon. carm. 23.365_365> Curae est id mediis, ut ille primus,
<sidon. carm. 23.366> Pressus dexteriore concitatu
<sidon. carm. 23.367> Partem si patefecerit sinistram
<sidon. carm. 23.368> Totas ad podium ferens habenas,
<sidon. carm. 23.369> Curru praetereatur intus acto.
<sidon. carm. 23.370_370> Tu conamine duplicatus ipso
<sidon. carm. 23.371> Stringis quadriiugos et arte summa
<sidon. carm. 23.372> In gyrum bene septimum reseruas;
<sidon. carm. 23.373> Instabant alii manu atque uoce,
<sidon. carm. 23.374> Passim et deciduis in arua guttis
<sidon. carm. 23.375_375> Rectorum alipedumque sudor ibat.
<sidon. carm. 23.376> Raucus corda ferit fragor fauentum
<sidon. carm. 23.377> Atque ipsis pariter uiris equisque
<sidon. carm. 23.378> Fit cursu calor et timore frigus.
<sidon. carm. 23.379> Itur sic semel, itur et secundo,
<sidon. carm. 23.380_380> Est sic tertius atque quartus orbis;
<sidon. carm. 23.381> Quinto circite non ualens sequentum
<sidon. carm. 23.382> Pondus ferre prior retorquet axem,
<sidon. carm. 23.383> Quod uelocibus imperans quadrigis
<sidon. carm. 23.384> Exhaustos sibi senserat iugales;
<sidon. carm. 23.385_385> Iam sexto reditu perexplicato
<sidon. carm. 23.386> Iamque et praemia flagitante uulgo
<sidon. carm. 23.387> Pars contraria nil timens tuam uim
<sidon. carm. 23.388> Securas prior orbitas terebat,
<sidon. carm. 23.389> Tensis cum subito simul lupatis,
<sidon. carm. 23.390_390> Tensis pectoribus, pede ante fixo,
<sidon. carm. 23.391> Quantum auriga suos solebat ille
<sidon. carm. 23.392> Raptans Oenomaum tremente Pisa,
<sidon. carm. 23.393> Tantum tu rapidos teris iugales.
<sidon. carm. 23.394> Hic compendia flexuosa metae
<sidon. carm. 23.395_395> Vnus dum premit, incitatus a te
<sidon. carm. 23.396> Elatas semel impetu quadrigas
<sidon. carm. 23.397> Iuncto non ualuit plicare gyro;
<sidon. carm. 23.398> Quem tu, quod sine lege praeteriret,
<sidon. carm. 23.399> Transisti remanens, ab arte restans.
<sidon. carm. 23.400_400> Alter dum popularitate gaudet,
<sidon. carm. 23.401> Dexter sub cuneis nimis cucurrit.
<sidon. carm. 23.402> Hunc, dum obliquat iter diuque lentus
<sidon. carm. 23.403> Sero cornipedes citat flagello,
<sidon. carm. 23.404> Tortum tramite transis ipse recto.
<sidon. carm. 23.405_405> Hic te incautius assecutus hostis
<sidon. carm. 23.406> Sperans anticipasse iam priorem
<sidon. carm. 23.407> Transuersum uenit impudens in axem;
<sidon. carm. 23.408> Incuruantur equi, proterua crurum
<sidon. carm. 23.409> Intrat turba rotas quaterque terni
<sidon. carm. 23.410_410> Artantur radii, repleta donec
<sidon. carm. 23.411> Interualla crepent uolubilisque
<sidon. carm. 23.412> Frangat margo pedes; ibi ipse quintus
<sidon. carm. 23.413> Curru praecipitatus obruente
<sidon. carm. 23.414> Montem multiplici facit ruina,
<sidon. carm. 23.415_415> Turpans prociduam cruore frontem.
<sidon. carm. 23.416> Miscet cuncta fragor resuscitatus,
<sidon. carm. 23.417> Quantum non cyparissifer Lycaeus,
<sidon. carm. 23.418> Quantum non nemorosa tollit Ossa
<sidon. carm. 23.419> Crebras inrequieta per procellas,
<sidon. carm. 23.420_420> Quantum nec reboant uolutae ab Austro
<sidon. carm. 23.421> Doris Trinacris aut uoraginoso
<sidon. carm. 23.422> Quae uallat sale Bosphorum Propontis.
<sidon. carm. 23.423> Hic mox praecipit aequus imperator
<sidon. carm. 23.424> Palmis serica, torquibus coronas
<sidon. carm. 23.425_425> Coniungi et meritum remunerari,
<sidon. carm. 23.426> Victis ire iubens satis pudendis
<sidon. carm. 23.427> Villis uersicoloribus tapetas.
<sidon. carm. 23.428> Iam uero iuuenalibus peractis
<sidon. carm. 23.429> Quem te praebueris sequente in aeuo,
<sidon. carm. 23.430_430> Intra aulam soceri mei expetitus
<sidon. carm. 23.431> Curam cum moderatus es Palati,
<sidon. carm. 23.432> Chartis posterioribus loquemur,
<sidon. carm. 23.433> Si plus temporibus uacat futuris;
<sidon. carm. 23.434> Nunc quam diximus hospitalitatem
<sidon. carm. 23.435_435> Paucis personet obsequens Thalia.
<sidon. carm. 23.436> O dulcis domus, o pii penates,
<sidon. carm. 23.437> Quos (res difficilis sibique discors)
<sidon. carm. 23.438> Libertas simul excolit pudorque!
<sidon. carm. 23.439> O conuiuia, fabulae, libelli,
<sidon. carm. 23.440_440> Risus, serietas, dicacitates,
<sidon. carm. 23.441> Occursus, comitatus unus idem,
<sidon. carm. 23.442> Seu delubra dei colenda nobis
<sidon. carm. 23.445_445> Tecta illustria seu uidenda Liui,
<sidon. carm. 23.443_443> Siue ad pontificem gradus ferendi,
<sidon. carm. 23.444> Siue ad culmina Marcii Myronis,
<sidon. carm. 23.446_446> Siue ad doctiloqui Leonis aedes
<sidon. carm. 23.447>(Quo bis sex tabulas docente iuris
<sidon. carm. 23.448> Vltro Claudius Appius lateret
<sidon. carm. 23.449> Claro obscurior in decemuiratu;
<sidon. carm. 23.450_450> At si dicat epos metrumque rhythmis
<sidon. carm. 23.451> Flectat commaticis tonante plectro,
<sidon. carm. 23.452> Mordacem faciat silere Flaccum,
<sidon. carm. 23.453> Quamuis post satiras lyramque tendat
<sidon. carm. 23.454> Ille ad Pindaricum uolare cygnum);
<sidon. carm. 23.455_455> Seu nos, Magne, tuus fauor tenebat,
<sidon. carm. 23.456> Multis praedite dotibus uirorum,
<sidon. carm. 23.457> Forma, nobilitate, mente, censu
<sidon. carm. 23.458>(Cuius si uarios eam per actus,
<sidon. carm. 23.459> Centum et ferrea lasset ora laude,
<sidon. carm. 23.460_460> Constans, ingeniosus efficaxque,
<sidon. carm. 23.461> Prudens arbiter, optimus propinquus,
<sidon. carm. 23.462> Nil fraudans genii sibi uel ulli
<sidon. carm. 23.463> Personas, loca, tempus intuendo);
<sidon. carm. 23.464> Seu nos atria uestra continebant,
<sidon. carm. 23.465_465> Marcelline meus, perite legum
<sidon. carm. 23.466>(Qui, uerax nimis et nimis seuerus,
<sidon. carm. 23.467> Asper crederis esse nescienti;
<sidon. carm. 23.468> At si te bene quispiam probauit,
<sidon. carm. 23.469> Noscit quod uelit ipse iudicare;
<sidon. carm. 23.470_470> Nam numquam metuis loqui quod aequum est,
<sidon. carm. 23.471> Si te Sylla premat ferusque Carbo,
<sidon. carm. 23.472> Si tristes Marii trucesque Cinnae,
<sidon. carm. 23.473> Et si forte tuum caput latusque
<sidon. carm. 23.474> Circumstent gladii triumuirales);
<sidon. carm. 23.475_475> Seu nos Limpidii lares habebant,
<sidon. carm. 23.476> Ciuis magnifici uirique summi,
<sidon. carm. 23.477> Fraternam bene regulam sequentis;
<sidon. carm. 23.478> Seu nos eximii simul tenebat
<sidon. carm. 23.479> Nectens officiositas Marini,
<sidon. carm. 23.480_480> Cuius sedulitas sodalitasque
<sidon. carm. 23.481> Aeterna mihi laude sunt colendae;
<sidon. carm. 23.482> Seu quoscumque alios uidere fratres
<sidon. carm. 23.483> Cordi utrique fuit, quibus uacasse
<sidon. carm. 23.484> Laudandam reor occupationem;
<sidon. carm. 23.485_485> Horum nomina cum referre uersu
<sidon. carm. 23.486> Adfectus cupiat, metrum recusat.
<sidon. carm. 23.487> Hinc nos ad propriam domum uocabas,
<sidon. carm. 23.488> Cum mane exierat nouum et calescens
<sidon. carm. 23.489> Horam sol dabat alteram secundam.
<sidon. carm. 23.490_490> Hic promens teretes pilas trochosque,
<sidon. carm. 23.491> Hic talos crepitantibus fritillis
<sidon. carm. 23.492> Nos ad uerbera iactuum struentes,
<sidon. carm. 23.493> Tamquam Naupliades, repertor artis,
<sidon. carm. 23.494> Gaudebas hilarem ciere rixam.
<sidon. carm. 23.495_495> Hinc ad balnea, non Neroniana
<sidon. carm. 23.496> Nec quae Agrippa dedit uel ille cuius
<sidon. carm. 23.497> Bustum Dalmaticae uident Salonae,
<sidon. carm. 23.498> Ad thermas tamen ire sed libebat
<sidon. carm. 23.499> Priuato bene praebitas pudori.
<sidon. carm. 23.500_500> Post quas nos tua pocula et tuarum
<sidon. carm. 23.501> Musarum medius torus tenebat,
<sidon. carm. 23.502> Quales nec statuas imaginesque
<sidon. carm. 23.503> Aere aut marmoribus coloribusque
<sidon. carm. 23.504> Mentor, Praxiteles, Scopas dederunt,
<sidon. carm. 23.505_505> Quantas nec Polycletus ipse finxit
<sidon. carm. 23.506> Nec fit Phidiaco figura caelo.
<sidon. carm. 23.507> Sed iam te ueniam loquacitati
<sidon. carm. 23.508> Quingenti hendecasyllabi precantur.
<sidon. carm. 23.509> Tantum, etsi placeat, poema longum est.
<sidon. carm. 23.510_510> Iamiam sufficit, ipse et impediris
<sidon. carm. 23.511> Multum in carmine perlegens amicum,
<sidon. carm. 23.512> Dormitantibus otiosiorem.
<sidon. carm. 24.1> Egressus foribus meis, libelle,
<sidon. carm. 24.2> Hanc seruare uiam, precor, memento,
<sidon. carm. 24.3> Quae nostros bene ducit ad sodales,
<sidon. carm. 24.4> Quorum nomina sedulus notaui;
<sidon. carm. 24.5_5> Antiquus tibi nec teratur agger,
<sidon. carm. 24.6> Cuius per spatium satis uetustis
<sidon. carm. 24.7> Nomen Caesareum uiret columnis;
<sidon. carm. 24.8> Sed sensim gradere, ut moras habendo
<sidon. carm. 24.9> Affectum celerem noues amicis.
<sidon. carm. 24.10_10> Ac primum Domiti larem seueri
<sidon. carm. 24.11> Intrabis trepidantibus Camenis:
<sidon. carm. 24.12> Tam censorius haud fuit uel ille
<sidon. carm. 24.13> Quem risisse semel ferunt in aeuo;
<sidon. carm. 24.14> Sed gaudere potes rigore docto:
<sidon. carm. 24.15_15> Hic si te probat, omnibus placebis.
<sidon. carm. 24.16> Hinc te suscipiet benigna Briuas,
<sidon. carm. 24.17> Sancti quae fouet ossa Iuliani,
<sidon. carm. 24.18> Quae dum mortua mortuis putantur,
<sidon. carm. 24.19> Viuens e tumulo micat potestas.
<sidon. carm. 24.20_20> Hinc iam dexteriora carpis arua
<sidon. carm. 24.21> Emensusque iugum die sub uno
<sidon. carm. 24.22> Flauum crastinus aspicis Triobrem;
<sidon. carm. 24.23> Tum terram Gabalum satis niuosam
<sidon. carm. 24.24> Et, quantum indigenae uolunt putari,
<sidon. carm. 24.25_25> Sublimem in puteo uidebis urbem.
<sidon. carm. 24.26> Hinc te temporis ad mei Laconas
<sidon. carm. 24.27> Iustinum rapies suumque fratrem,
<sidon. carm. 24.28> Quorum notus amor per orbis ora
<sidon. carm. 24.29> Calcat Pirithoumque Theseumque
<sidon. carm. 24.30_30> Et fidum rabidi sodalem Orestae.
<sidon. carm. 24.31> Horum cum fueris sinu receptus,
<sidon. carm. 24.32> Ibis Treuidon et calumniosis
<sidon. carm. 24.33> Vicinum nimis, heu, iugum Rutenis.
<sidon. carm. 24.34> Hic docti inuenies patrem Tonanti,
<sidon. carm. 24.35_35> Rectorem columenque Galliarum,
<sidon. carm. 24.36> Prisci Ferreolum parem Syagri,
<sidon. carm. 24.37> Coniunx Papianilla quem pudico
<sidon. carm. 24.38> Curas participans iuuat labore,
<sidon. carm. 24.39> Qualis nec Tanaquil fuit nec illa
<sidon. carm. 24.40_40> Quam tu, Tricipitine, procreasti,
<sidon. carm. 24.41> Qualis nec Phrygiae dicata Vestae
<sidon. carm. 24.42> Quae contra satis Albulam tumentem
<sidon. carm. 24.43> Duxit uirgineo ratem capillo.
<sidon. carm. 24.44> Hinc te Laesora, Caucason Scytharum
<sidon. carm. 24.45_45> Vincens, aspiciet citusque Tarnis,
<sidon. carm. 24.46> Limosum et solido sapore pressum
<sidon. carm. 24.47> Piscem perspicua gerens in unda.
<sidon. carm. 24.48> Hic Zeti et Calais tibi adde pennas
<sidon. carm. 24.49> Nimbosumque iugum fugax caueto;
<sidon. carm. 24.50_50> Namque est assiduae ferax procellae;
<sidon. carm. 24.51> Sed quamuis rapido ferare cursu,
<sidon. carm. 24.52> Lassum te Vorocingus obtinebit.
<sidon. carm. 24.53> Nostrum hic inuenies Apollinarem,
<sidon. carm. 24.54> Seu contra rabidi Leonis aestus
<sidon. carm. 24.55_55> Vestit frigore marmorum penates,
<sidon. carm. 24.56> Siue hortis spatiatur in repostis,
<sidon. carm. 24.57> Quales mellifera uirent in Hybla,
<sidon. carm. 24.58> Quales Corycium senem beantes
<sidon. carm. 24.59> Fuscabat picei latex Galaesi;
<sidon. carm. 24.60_60> Siue inter uiolas, thymum, ligustrum,
<sidon. carm. 24.61> Serpyllum, casiam, crocum atque caltam,
<sidon. carm. 24.62> Narcissos hyacinthinosque flores
<sidon. carm. 24.63> Spernit quam pretii petitor ampli
<sidon. carm. 24.64> Glebam turifer aduehit Sabaeus;
<sidon. carm. 24.65_65> Seu ficto potius specu quiescit
<sidon. carm. 24.66> Collis margine, qua nemus reflexum
<sidon. carm. 24.67> Natiuam dare porticum laborans
<sidon. carm. 24.68> Non lucum arboribus facit, sed antrum.
<sidon. carm. 24.69> Quis pomaria prisca regis Indi
<sidon. carm. 24.70_70> Hic nunc comparet aureasque uites
<sidon. carm. 24.71> Electro uiridante pampinatas,
<sidon. carm. 24.72> Cum Porus posuit crepante gaza
<sidon. carm. 24.73> Fuluo ex palmite uineam metalli
<sidon. carm. 24.74> Gemmarum fluitantibus racemis?
<sidon. carm. 24.75_75> Hinc tu Cottion ibis atque Auito
<sidon. carm. 24.76> Nostro dicis "aue", dehinc "ualeto".
<sidon. carm. 24.77> Debes obsequium uiro perenne;
<sidon. carm. 24.78> Nam, dent hinc ueniam mei propinqui,
<sidon. carm. 24.79> Non nobis prior est parens amico.
<sidon. carm. 24.80_80> Hinc te iam Fidulus, decus bonorum
<sidon. carm. 24.81> Et nec Tetradio satis secundus
<sidon. carm. 24.82> Morum dotibus aut tenore recti,
<sidon. carm. 24.83> Sancta suscipit hospitalitate.
<sidon. carm. 24.84> Exin tende gradum Tribusque Villis
<sidon. carm. 24.85_85> Thaumastum expete, quemlibet duorum:
<sidon. carm. 24.86> Quorum iunior est mihi sodalis
<sidon. carm. 24.87> Et collega simul graduque frater;
<sidon. carm. 24.88> Quod si fors senior tibi inuenitur,
<sidon. carm. 24.89> Hunc pronus prope patruum saluta.
<sidon. carm. 24.90_90> Hinc ad consulis ampla tecta Magni
<sidon. carm. 24.91> Felicemque tuum ueni, libelle;
<sidon. carm. 24.92> Et te bybliotheca qua paterna est,
<sidon. carm. 24.93> Qualis nec tetrici fuit Philagri,
<sidon. carm. 24.94> Admitti faciet Probus probatum;
<sidon. carm. 24.95_95> Hic saepe Eulaliae meae legeris,
<sidon. carm. 24.96> Cuius Cecropiae pares Mineruae
<sidon. carm. 24.97> Mores et rigidi senes et ipse
<sidon. carm. 24.98> Quondam purpureus socer timebant.
<sidon. carm. 24.99> Sed iam sufficit: ecce linque portum;
<sidon. carm. 24.100_100> Ne te pondere plus premam saburrae,
<sidon. carm. 24.101> His in uersibus ancoram leuato.
<sidon. carm. 3.1> Quid faceret laetas segetes, quod tempus amandum
<sidon. carm. 3.2> Messibus et gregibus, uitibus atque apibus,
<sidon. carm. 3.3> Ad Maecenatis quondam sunt edita nomen;
<sidon. carm. 3.4> Hinc, Maro, post audes arma uirumque loqui.
<sidon. carm. 3.5> At mihi Petrus erit Maecenas temporis huius;
<sidon. carm. 3.6> Nam famae pelagus sidere curro suo.
<sidon. carm. 3.7> Si probat, emittit, si damnat carmina, celat,
<sidon. carm. 3.8> Nec nos ronchisono rhinocerote notat.
<sidon. carm. 3.9> I, liber; hic nostrum tutatur, crede, pudorem;
<sidon. carm. 3.10> Hoc censore etiam displicuisse placet.
<sidon. carm. 6.1> Pallados armisonae festum dum cantibus ortum
<sidon. carm. 6.2> Personat Hismario Thracia uate chelys,
<sidon. carm. 6.3> Et dum Mopsopium stipantur per Marathonem
<sidon. carm. 6.4> Qui steterant fluuii quaeque cucurrit humus,
<sidon. carm. 6.5> Dulcisonum quatitur fidibus dum pectine murmur,
<sidon. carm. 6.6> Has perhibent laudes laude probasse deam:
<sidon. carm. 6.7>"Diua, Gigantei fudit quam tempore belli
<sidon. carm. 6.8> Armatus partus uertice diuiduo,
<sidon. carm. 6.9> Quam neque Deliacis peperit Latona sub antris,
<sidon. carm. 6.10> Fixura errantem Cyclada pignoribus,
<sidon. carm. 6.11> Nec quae Cadmeis pariens Alciden in oris
<sidon. carm. 6.12> Suspendit triplici nocte puerperium,
<sidon. carm. 6.13> Nec cuius pluuio turris madefacta metallo est,
<sidon. carm. 6.14> Cum matrem impleret filius aurigena.
<sidon. carm. 6.15> Sed te, cum trepidum spectaret Phlegra Tonantem,
<sidon. carm. 6.16> Impulit excussam uertice ruptus apex;
<sidon. carm. 6.17> Cumque deos solae traherent in proelia uires,
<sidon. carm. 6.18> Confusum ualde te sine robur erat;
<sidon. carm. 6.19> Protulit ut mox te patrius, Sapientia, uertex,
<sidon. carm. 6.20> Tum mage uicerunt, te cum habuere dei.
<sidon. carm. 6.21> Te propter cessit, manibus constructa tremendis,
<sidon. carm. 6.22> Iam prope per rutilum machina tensa polum.
<sidon. carm. 6.23> Pindus, Othrys, Pholoe dextris cecidere Gigantum,
<sidon. carm. 6.24> Decidit et Rhoeti iam grauis Ossa manu.
<sidon. carm. 6.25> Sternitur Aegaeon, Briareus, Ephialta Mimasque,
<sidon. carm. 6.26> Arctoas sueti lambere calce rotas.
<sidon. carm. 6.27> Enceladus patri iacuit fratrique Typhoeus;
<sidon. carm. 6.28> Euboicam hic rupem sustinet, hic Siculam."
<sidon. carm. 6.29> Hinc sese ad totam genetricem transtulit Orpheus
<sidon. carm. 6.30> Et docuit chordas dicere Calliopam.
<sidon. carm. 6.31> Assurrexerunt Musae sub laude sororis
<sidon. carm. 6.32> Et placuit diuae carmine plus pietas.
<sidon. carm. 6.33> Quod si maternas laudes cantasse fauori est,
<sidon. carm. 6.34> Nec ualeo priscas aequiperare fides;
<sidon. carm. 6.35> Publicus hic pater est, uoui cui carmen, Auitus;
<sidon. carm. 6.36> Materia est maior, si mihi Musa minor.
<sidon. carm. 7.1> Phoebe, peragrato tandem uisurus in orbe 
<sidon. carm. 7.2> Quem possis perferre parem, da lumina caelo: 
<sidon. carm. 7.3> Sufficit hic terris. Nec se iam signifer astris 
<sidon. carm. 7.4> Iactet, Marmaricus quem uertice conterit Atlans: 
<sidon. carm. 7.5> Sidera sunt isti, quae sicut mersa nitescunt, 
<sidon. carm. 7.6> Aduersis sic Roma micat, cui fixus ab ortu 
<sidon. carm. 7.7> Ordo fuit creuisse malis. Modo principe surgit 
<sidon. carm. 7.8> Consule; nempe, patres, collatos cernere fasces 
<sidon. carm. 7.9> Vos iuuat et sociam sceptris mandasse curulem: 
<sidon. carm. 7.10> Credite, plus dabitis: currus. Iam necte bifrontes, 
<sidon. carm. 7.11> Anceps Iane, comas duplicique accingere lauro. 
<sidon. carm. 7.12> Principis anterior, iam consulis iste coruscat 
<sidon. carm. 7.13> Annus, et emerita trabeis diademata crescunt. 
<sidon. carm. 7.14> Incassum iam, Musa, paues, quod perculit Auster 
<sidon. carm. 7.15> Vela ratis nostrae; pelago quia currere famae 
<sidon. carm. 7.16> Coepimus, en sidus, quod nos per caerula seruet. 
<sidon. carm. 7.17> Forte pater superum prospexit ab aethere terras: 
<sidon. carm. 7.18> Ecce uiget quodcumque uidet; mundum reparasse 
<sidon. carm. 7.19> Aspexisse fuit; solus fouet omnia nutus. 
<sidon. carm. 7.20> Iamque ut conueniant superi, Tegeaticus Arcas 
<sidon. carm. 7.21> Nunc plantis, nunc fronte uolat; uix contigit arua 
<sidon. carm. 7.22> Et toto descendit auo, mare, terra uel aer 
<sidon. carm. 7.23> Indigenas misere deos. Germane Tonantis, 
<sidon. carm. 7.24> Prime uenis, uiridi qui Dorida findere curru 
<sidon. carm. 7.25> Suetus in attonita spargis cito terga serenum; 
<sidon. carm. 7.26> Vmentes Nymphas Phorcus comitatur ibique 
<sidon. carm. 7.27> Glaucus, Glauce, uenis, uatum et certissime Proteu, 
<sidon. carm. 7.28> Certus eras. Longo ueniunt post ordine diui: 
<sidon. carm. 7.29> Pampineus Liber, Mars trux, Tirynthius hirtus, 
<sidon. carm. 7.30> Nuda Venus, fecunda Ceres, pharetrata Diana, 
<sidon. carm. 7.31> Iuno grauis, prudens Pallas, turrita Cybele, 
<sidon. carm. 7.32> Saturnus profugus, uaga Cynthia, Phoebus ephebus, 
<sidon. carm. 7.33> Pan pauidus, Fauni rigidi, Satyri petulantes. 
<sidon. carm. 7.34> Conuenere etiam caelum uirtute tenentes: 
<sidon. carm. 7.35> Castor equo, Pollux caestu, Perseius harpe, 
<sidon. carm. 7.36> Fulmine Vulcanus, Tiphys rate, gente Quirinus. 
<sidon. carm. 7.37> Quis canat hic aulam caeli, rutilantia cuius 
<sidon. carm. 7.38> Ipsa pauimentum sunt sidera? Iam pater aureo 
<sidon. carm. 7.39> Tranquillus sese solio locat; inde priores 
<sidon. carm. 7.40> Consedere dei (fluuiis quoque contigit illo, 
<sidon. carm. 7.41> Sed senibus, residere loco, tibi, maxime fluctu 
<sidon. carm. 7.42> Eridane et flauis in pocula fracte Sygambris, 
<sidon. carm. 7.43> Rhene tumens, Scythiaeque uagis equitate cateruis 
<sidon. carm. 7.44> Hister et ignotum plus notus, Nile, per ortum), 
<sidon. carm. 7.45> Cum procul erecta caeli de parte trahebat 
<sidon. carm. 7.46> Pigros Roma gradus, curuato cernua collo 
<sidon. carm. 7.47> Ora ferens; pendent crines de uertice, tecti 
<sidon. carm. 7.48> Puluere non galea, clipeusque impingitur aegris 
<sidon. carm. 7.49> Gressibus, et pondus non terror fertur in hasta. 
<sidon. carm. 7.50> Vtque pii genibus primum est adfusa Tonantis, 
<sidon. carm. 7.51>"Testor, sancte parens, inquit, te, numen et illud 
<sidon. carm. 7.52> Quicquid Roma fui, summo satis obruta fato 
<sidon. carm. 7.53> Inuideo abiectis: pondus non sustinet ampli 
<sidon. carm. 7.54> Culminis arta domus nec fulmen uallibus instat. 
<sidon. carm. 7.55> Quid, rogo, bis seno mihi uulture Tuscus haruspex 
<sidon. carm. 7.56> Portendit? iaciens primae cur moenia genti 
<sidon. carm. 7.57> Ominibus iam celsa fui, dum collis Etrusci 
<sidon. carm. 7.58> Fundamenta iugis aperis mihi, Romule pauper? 
<sidon. carm. 7.59> Plus gladio secura fui, cum turbine iuncto 
<sidon. carm. 7.60> Me Rutulus, Veiens, pariterque Auruncus et Aequus, 
<sidon. carm. 7.61> Hernicus et Volscus premerent. Sat magna uidebar 
<sidon. carm. 7.62> Et tibi, dum rumpit uitiatum femina ferro 
<sidon. carm. 7.63> Corpus et ad castum remeas, pudor erute, uulnus; 
<sidon. carm. 7.64> Iam cum uallatam socio me clausit Etrusco 
<sidon. carm. 7.65> Tarquinius: pro Muci ignes! pro Coclitis undae! 
<sidon. carm. 7.66> Pro dolor! hic quonam est qui sub mea iura redegit 
<sidon. carm. 7.67> Samnitem Gurges? Volsci qui terga cecidit 
<sidon. carm. 7.68> Marcius, et Senones fundens dictator et exul? 
<sidon. carm. 7.69> Fabricii uitam uellem, mortes Deciorum, 
<sidon. carm. 7.70> Vel sic uincentem uel sic uictos: mea redde 
<sidon. carm. 7.71> Principia. Heu! quo nunc pompae ditesque triumphi 
<sidon. carm. 7.72> Et pauper consul? Libycum mea terruit axem 
<sidon. carm. 7.73> Cuspis et infido posui iuga tertia Poeno. 
<sidon. carm. 7.74> Indorum Ganges, Colchorum Phasis, Araxes 
<sidon. carm. 7.75> Armeniae, Ger Aethiopum Tanaisque Getarum 
<sidon. carm. 7.76> Thybrinum tremuere meum. Me Teutone iuncto 
<sidon. carm. 7.77> Quondam fracte subis Cimber, gladiisque grauatas 
<sidon. carm. 7.78> Ante manus solas iussi portare catenas. 
<sidon. carm. 7.79> Vae mihi! qualis eram, cum per mea iussa iuberent 
<sidon. carm. 7.80> Sylla, Asiagenes(==A-SI-A+GE+NES), Curius, Paulus, Pompeius 
<sidon. carm. 7.81> Tigrani, Antiocho, Pyrrho, Persae, Mithridati 
<sidon. carm. 7.82> Pacem, regna, fugam, uectigal, uincla, uenenum. 
<sidon. carm. 7.83> Sauromatem taceo ac Moschum solitosque cruentum 
<sidon. carm. 7.84> Lac potare Getas ac pocula tingere uenis 
<sidon. carm. 7.85> Vel, cum diffugiunt, fugiendos tum mage Persas. 
<sidon. carm. 7.86> Nec terras dixisse sat est: fulgentibus armis 
<sidon. carm. 7.87> Tot maria intraui duce te longeque remotas 
<sidon. carm. 7.88> Sole sub occiduo gentes. Victricia Caesar 
<sidon. carm. 7.89> Signa Caledonios transuexit ad usque Britannos; 
<sidon. carm. 7.90> Fuderit et quamquam Scotum et cum Saxone Pictum, 
<sidon. carm. 7.91> Hostes quaesiuit, quem iam natura uetabat 
<sidon. carm. 7.92> Quaerere plus homines. Vidit te frangere Leucas, 
<sidon. carm. 7.93> Trux Auguste, Pharon, dum classicus Actia miles 
<sidon. carm. 7.94> Stagna quatit profugisque bibax Antonius armis 
<sidon. carm. 7.95> Incestam uacuat patrio Ptolomaida regno. 
<sidon. carm. 7.96> Cumque prius stricto quererer de cardine mundi, 
<sidon. carm. 7.97> Nec limes nunc ipsa mihi. Plus, summe deorum, 
<sidon. carm. 7.98> Sum iusto tibi uisa potens, quod Parthicus ultro 
<sidon. carm. 7.99> Restituit mea signa Sapor positoque tiara 
<sidon. carm. 7.100> Funera Crassorum fleuit, dum purgat. Et hinc iam 
<sidon. carm. 7.101>(Pro dolor!) excusso populi iure atque senatus, 
<sidon. carm. 7.102> Quod timui, incurri: sum tota in principe, tota 
<sidon. carm. 7.103> Principis, et fio lacerum de Caesare regnum, 
<sidon. carm. 7.104> Quae quondam regina fui; Capreasque Tiberi(==TIBE+RI) 
<sidon. carm. 7.105> Et caligas Gai Claudi censura secuta est 
<sidon. carm. 7.106> Et uir morte Nero; tristi Pisone uerendum 
<sidon. carm. 7.107> Galbam sternis, Otho, speculo qui pulcher haberi 
<sidon. carm. 7.108> Dum captas, ego turpis eram; mihi foeda Vitelli 
<sidon. carm. 7.109> Intulit ingluuies uentrem, qui tempore paruo 
<sidon. carm. 7.110> Regnans sero perit; lassam post inclitus armis 
<sidon. carm. 7.111> Vespasianus habet, Titus hinc, post hunc quoque frater; 
<sidon. carm. 7.112> Post quem tranquillus uix me mihi reddere Nerua 
<sidon. carm. 7.113> Coepit, adoptiuo factus de Caesare maior; 
<sidon. carm. 7.114> Vlpius inde uenit, quo formidata Sygambris 
<sidon. carm. 7.115> Agrippina fuit, fortis, pius, integer, acer. 
<sidon. carm. 7.116> Talem capta precor. Traianum nescio si quis 
<sidon. carm. 7.117> Aequiperet, ni fors iterum tu, Gallia, mittas 
<sidon. carm. 7.118> Qui uincat." Lacrimae uocem clausere precantis, 
<sidon. carm. 7.119> Et quicquid superest, luctus rogat. Vndique caeli 
<sidon. carm. 7.120> Assurgunt proceres, Mars, Cypris, Romulus et qui 
<sidon. carm. 7.121> Auctores tibi, Roma, dei; iam mitior ipsa 
<sidon. carm. 7.122> Flectitur atque iras ueteres Saturnia donat. 
<sidon. carm. 7.123> Iuppiter ista refert: "Fatum, quo cuncta reguntur 
<sidon. carm. 7.124> Quoque ego, non licuit frangi; sat celsa laborant 
<sidon. carm. 7.125> Semper, et elatas nostro de munere uires 
<sidon. carm. 7.126> Inuidit Fortuna sibi; sed concipe magnos, 
<sidon. carm. 7.127> Quamquam fracta, animos. Si te Porsenna soluto 
<sidon. carm. 7.128> Plus timuit de ponte fremens, si moenia capta 
<sidon. carm. 7.129> Mox Brenni uidere fugam, si denique dirum 
<sidon. carm. 7.130> Hannibalem iuncto terrae caelique tumultu 
<sidon. carm. 7.131> Reppulimus (cum castra tuis iam proxima muris 
<sidon. carm. 7.132> Starent, Collina fulmen pro turre cucurrit, 
<sidon. carm. 7.133> Atque illic iterum timuit natura pauentem 
<sidon. carm. 7.134> Post Phlegram pugnare Iouem), torpentia tolle 
<sidon. carm. 7.135> Lumina, detersam mentem caligo relinquat. 
<sidon. carm. 7.136> Te mirum est uinci; incipies cum uincere, mirum 
<sidon. carm. 7.137> Non erit; utque tibi pateat quo surgere tandem 
<sidon. carm. 7.138> Fessa modo possis, paucis, cognosce, docebo. 
<sidon. carm. 7.139> Est mihi, quae Latio se sanguine tollit alumnam, 
<sidon. carm. 7.140> Tellus clara uiris, cui non dedit optima quondam 
<sidon. carm. 7.141> Rerum opifex natura parem; fecundus ab urbe 
<sidon. carm. 7.142> Pollet ager, primo qui uix proscissus aratro 
<sidon. carm. 7.143> Semina tarda sitit uel luxuriante iuuenco 
<sidon. carm. 7.144> Arcana exponit piceam pinguedine glebam. 
<sidon. carm. 7.145> Assurrexit huic(==HU-IC), coxit quod torridus Auster, 
<sidon. carm. 7.146> Niliacum Libycumque solum, collataque semper 
<sidon. carm. 7.147> Arida Mygdoniae damnarunt Gargara falces; 
<sidon. carm. 7.148> Apulus et Calaber cessit. Spes unica rerum, 
<sidon. carm. 7.149> Hanc, Aruerne, colens nulli pede cedis in armis, 
<sidon. carm. 7.150> Quosuis uincis equo. Testis mihi Caesaris esto 
<sidon. carm. 7.151> Hic nimium Fortuna pauens, cum colle repulsus 
<sidon. carm. 7.152> Gergouiae castris miles uix restitit ipsis. 
<sidon. carm. 7.153> Hos ego tam fortes uolui(==VOLUI), sed cedere Auitum 
<sidon. carm. 7.154> Dum tibi, Roma, paro, rutilat cui maxima dudum 
<sidon. carm. 7.155> Stemmata complexum germen, palmata cucurrit 
<sidon. carm. 7.156> Per proauos, gentisque suae, te teste, Philagri, 
<sidon. carm. 7.157> Patricius resplendet apex. Sed portio quanta est 
<sidon. carm. 7.158> Haec laudum, laudare patres, quos quippe curules, 
<sidon. carm. 7.159> Et praefecturas constat debere nepoti? 
<sidon. carm. 7.160> Sint alii, per quos se postuma iactet origo, 
<sidon. carm. 7.161> Et priscum titulis numeret genus alter; Auite, 
<sidon. carm. 7.162> Nobilitas tu solus auos. Libet edere tanti 
<sidon. carm. 7.163> Gesta uiri et primam paucis percurrere uitam. 
<sidon. carm. 7.164> Soluerat in partum generosa puerpera casti 
<sidon. carm. 7.165> Ventris onus; manifesta dedi mox signa futuri 
<sidon. carm. 7.166> Principis ac totam fausto trepidi patris aulam 
<sidon. carm. 7.167> Impleui augurio; licet idem grandia gnati 
<sidon. carm. 7.168> Culparet fata et pueri iam regna uideret, 
<sidon. carm. 7.169> Sed sibi commissum tanto sub pignore cernens 
<sidon. carm. 7.170> Mundi depositum, ne quid tibi, Roma, periret, 
<sidon. carm. 7.171> Iuuit fortunam studio. Lactantia primum 
<sidon. carm. 7.172> Membra dedit niuibus, glaciemque irrumpere plantis 
<sidon. carm. 7.173> Iussit et attritas paruum ridere pruinas. 
<sidon. carm. 7.174> Surgentes animi Musis formantur et illo 
<sidon. carm. 7.175> Quo Cicerone tonas; didicit quoque facta tuorum 
<sidon. carm. 7.176> Ante ducum; didicit pugnas libroque relegit 
<sidon. carm. 7.177> Quae gereret campo. Primus uix coeperat esse 
<sidon. carm. 7.178> Ex infante puer, rabidam cum forte cruentis 
<sidon. carm. 7.179> Rictibus atque escas ieiuna fauce parantem 
<sidon. carm. 7.180> Plus catulis strauit (fuerant nam fragmina propter) 
<sidon. carm. 7.181> Arrepta de caute lupam, fractusque molari 
<sidon. carm. 7.182> Dissiluit uertex et saxum uulnere sedit. 
<sidon. carm. 7.183> Sic meus Alcides, Nemeae dum saltibus errat, 
<sidon. carm. 7.184> Occurrit monstro uacuus, non robora portans, 
<sidon. carm. 7.185> Non pharetras; stetit ira tremens atque hoste propinquo 
<sidon. carm. 7.186> Consuluit solos uirtus decepta lacertos. 
<sidon. carm. 7.187> Parua quidem, dicenda tamen: quis promptior isto 
<sidon. carm. 7.188> Tensa catenati summittere colla molossi 
<sidon. carm. 7.189> Et lustris recubare feras interprete nare 
<sidon. carm. 7.190> Discere, non uisas et in aere quaerere plantas? 
<sidon. carm. 7.191> Iam si forte suem latratibus improbus Vmber 
<sidon. carm. 7.192> Terruit, albentes nigro sub gutture lunas 
<sidon. carm. 7.193> Frangere ludus erat colluctantique lacerto 
<sidon. carm. 7.194> Vasta per aduersas uenabula cogere praedas. 
<sidon. carm. 7.195> Quam pulchrum, cum forte domum post lustra reuertens 
<sidon. carm. 7.196> Horrore splenderet apri uirtusque repugnans 
<sidon. carm. 7.197> Proderet inuitum per fortia facta pudorem! 
<sidon. carm. 7.198> Sic Pandioniis castae Tritonidos aruis 
<sidon. carm. 7.199> Hippolytus roseo sudum radiabat ab ore, 
<sidon. carm. 7.200> Sed simul a gemino flagrans cum Cressa furore 
<sidon. carm. 7.201> Transiit affectu matres et fraude nouercas. 
<sidon. carm. 7.202> Quid uolucrum studium, dat quas natura rapaces 
<sidon. carm. 7.203> In uulgus prope cognatum? quis doctior isto 
<sidon. carm. 7.204> Instituit uarias per nubila iungere lites? 
<sidon. carm. 7.205> Alite uincit aues, celerique per aethera plausu 
<sidon. carm. 7.206> Hoc nulli melius pugnator militat unguis. 
<sidon. carm. 7.207> Nec minus haec inter ciuilia iura secutus 
<sidon. carm. 7.208> Eligitur primus, iuuenis, solus, mala fractae 
<sidon. carm. 7.209> Alliget ut patriae poscatque informe recidi 
<sidon. carm. 7.210> Vectigal. Procerum tum forte potentior illic, 
<sidon. carm. 7.211> Post etiam princeps, Constantius omnia praestat, 
<sidon. carm. 7.212> Indole defixus tanta et miratus in annis 
<sidon. carm. 7.213> Paruis grande bonum uel in ore precantis ephebi 
<sidon. carm. 7.214> Verba senis. Ducis hinc pugnas et foedera regum 
<sidon. carm. 7.215> Pandere, Roma, libet. Variis incussa procellis 
<sidon. carm. 7.216> Bellorum regi Getico tua Gallia pacis 
<sidon. carm. 7.217> Pignora iussa dare est, inter quae nobilis obses 
<sidon. carm. 7.218> Tu, Theodore, uenis; quem pro pietate propinqui 
<sidon. carm. 7.219> Expetis in media pelliti principis aula 
<sidon. carm. 7.220> Tutus, Auite, fide. Probat hoc iam Theudoris altum 
<sidon. carm. 7.221> Exemplum officii. Res mira et digna relatu, 
<sidon. carm. 7.222> Quod fueris blandus, regi placuisse feroci. 
<sidon. carm. 7.223> Hinc te paulatim praelibat sensibus imis 
<sidon. carm. 7.224> Atque animis uult esse suum; sed spernis amicum 
<sidon. carm. 7.225> Plus quam Romanum gerere. Stupet ille repulsam 
<sidon. carm. 7.226> Et plus inde places. Rigidum sic, Pyrrhe, uidebas 
<sidon. carm. 7.227> Fabricium, ingestas animo cum diuite fugit 
<sidon. carm. 7.228> Pauper opes, regem temnens, dum supplice censu 
<sidon. carm. 7.229> Pignus amicitiae uili mendicat ab auro. 
<sidon. carm. 7.230> Aetium interea, Scythico quia saepe duello est 
<sidon. carm. 7.231> Edoctus, sequeris; qui, quamquam celsus in armis, 
<sidon. carm. 7.232> Nil sine te gessit, cum plurima tu sine illo. 
<sidon. carm. 7.233> Nam post Iuthungos et Norica bella subacto 
<sidon. carm. 7.234> Victor Vindelico Belgam, Burgundio quem trux 
<sidon. carm. 7.235> Presserat, absoluit iunctus tibi. Vincitur illic 
<sidon. carm. 7.236> Cursu Herulus, Chunus iaculis Francusque natatu, 
<sidon. carm. 7.237> Sauromata clipeo, Salius pede, falce Gelonus, 
<sidon. carm. 7.238> Vulnere uel si quis plangit cui flesse feriri est 
<sidon. carm. 7.239> Ac ferro perarasse genas uultuque minaci 
<sidon. carm. 7.240> Rubra cicatricum uestigia defodisse. 
<sidon. carm. 7.241> Illustri iam tum donatur celsus honore. 
<sidon. carm. 7.242> Squameus et rutilis etiamnunc liuida cristis 
<sidon. carm. 7.243> Ora gerens, uix arma domum sordentia castris 
<sidon. carm. 7.244> Rettulerat, noua bella iterum pugnamque sub ipsis 
<sidon. carm. 7.245> Iam patriae muris periturus commouet hostis. 
<sidon. carm. 7.246> Litorius Scythicos equites tum forte subacto 
<sidon. carm. 7.247> Celsus Aremorico Geticum rapiebat in agmen 
<sidon. carm. 7.248> Per terras, Aruerne, tuas; qui proxima quaeque 
<sidon. carm. 7.249> Discursu, flammis, ferro, feritate, rapinis 
<sidon. carm. 7.250> Delebant, pacis fallentes nomen inane. 
<sidon. carm. 7.251> Huius tum famulum quidam truculentior horum, 
<sidon. carm. 7.252> Mox feriende, feris; ruit ille et tristia fata 
<sidon. carm. 7.253> Commendat domino absenti partemque futuram 
<sidon. carm. 7.254> Vindictae moriens Stygium spe portat ad amnem. 
<sidon. carm. 7.255> Et iam fama uiro turres portasque tuenti 
<sidon. carm. 7.256> Intuitu pauidae plebis perfert scelus actum. 
<sidon. carm. 7.257> Excutitur, restat, pallet, rubet, alget et ardet, 
<sidon. carm. 7.258> Ac sibimet multas uultum uariata per unum 
<sidon. carm. 7.259> Ira facit facies uel (qui mos saepe dolenti) 
<sidon. carm. 7.260> Plus amat extinctum. Tandem prorumpit et "arma, 
<sidon. carm. 7.261> Arma" fremit, pinguisque etiamnum sanguine fertur 
<sidon. carm. 7.262> Lorica, obtusus per barbara uulnera contus 
<sidon. carm. 7.263> Atque sub assiduis dentatus caedibus ensis. 
<sidon. carm. 7.264> Includit suras ocreis capitique micantem 
<sidon. carm. 7.265> Imponit galeam, fuluus cui crescit in altum 
<sidon. carm. 7.266> Conus et iratam iaculatur uertice lucem. 
<sidon. carm. 7.267> Et iam scandit equum uulsisque a cardine portis 
<sidon. carm. 7.268> Emicat; adsistunt socio Virtusque Dolorque 
<sidon. carm. 7.269> Et Pudor; armatas pilo petit impiger alas 
<sidon. carm. 7.270> Pugnando pugnam quaerens, pauidumque per agmen 
<sidon. carm. 7.271> Multorum interitu compensat quod latet unus. 
<sidon. carm. 7.272> Sic Phrygium Emathia uictorem cuspide poscens 
<sidon. carm. 7.273> Aeacides caeso luctum frenauit amico 
<sidon. carm. 7.274> Per mortes tot, Troia, tuas, iam uilia prae se 
<sidon. carm. 7.275> Agmina contentus ruere strictumque per amplos 
<sidon. carm. 7.276> Exserere gladium populos; natat obruta tellus 
<sidon. carm. 7.277> Sanguine, dumque hebetat turba graue caedua telum, 
<sidon. carm. 7.278> Absens in cuncto sibi uulnere iam cadit Hector. 
<sidon. carm. 7.279> Proditus ut tandem tanti qui causa tumultus, 
<sidon. carm. 7.280> Inquit Auitus: "Age, Scythica nutrite sub Arcto, 
<sidon. carm. 7.281> Qui furis et caeso tantum qui fidis inermi, 
<sidon. carm. 7.282> Congredere armato. Multum tibi praestitit ira 
<sidon. carm. 7.283> Iam mea: concessi pugnam iubeoque resistas; 
<sidon. carm. 7.284> Certantem mactasse iuuat." Sic fatur et aequor 
<sidon. carm. 7.285> Prosilit in medium, nec non ferus aduenit hostis. 
<sidon. carm. 7.286> Vt primum pectus uel comminus ora tulere, 
<sidon. carm. 7.287> Hic ira tremit, ille metu. Iam cetera turba 
<sidon. carm. 7.288> Diuersis trepidat uotis uariosque per ictus 
<sidon. carm. 7.289> Pendet ab euentu. Sed postquam prima, secunda 
<sidon. carm. 7.290> Tertiaque acta rota est, uenit ecce et celsa cruentum 
<sidon. carm. 7.291> Perforat hasta uirum, post et confinia dorsi 
<sidon. carm. 7.292> Cedit transfosso ruptus bis pectore thorax. 
<sidon. carm. 7.293> Et dum per duplicem sanguis singultat hiatum, 
<sidon. carm. 7.294> Diuidua ancipitem carpserunt uulnera uitam. 
<sidon. carm. 7.295>"Haec post gesta uiri (temet, Styx liuida, testor) 
<sidon. carm. 7.296> Intemerata mihi praefectus iura regebat, 
<sidon. carm. 7.297> Et caput hoc sibimet solitis defessa ruinis 
<sidon. carm. 7.298> Gallia suscipiens Getica pallebat ab ira. 
<sidon. carm. 7.299> Nil prece, nil pretio, nil milite fractus agebat 
<sidon. carm. 7.300> Aetius; capto terrarum damna patebant 
<sidon. carm. 7.301> Litorio; in Rhodanum proprios producere fines 
<sidon. carm. 7.302> Theudoridae fixum, nec erat pugnare necesse 
<sidon. carm. 7.303> Sed migrare Getis. Rabidam trux asperat iram 
<sidon. carm. 7.304> Victor; quod sensit Scythicum pro moenibus hostem 
<sidon. carm. 7.305> Imputat, et nil est grauius, si forsitan umquam 
<sidon. carm. 7.306> Vincere contingat, trepido. Postquam undique nullum 
<sidon. carm. 7.307> Praesidium ducibusque tuis nil, Roma, relictum est, 
<sidon. carm. 7.308> Foedus, Auite, nouas; saeuum tua pagina regem 
<sidon. carm. 7.309> Lecta domat; iussisse sat est te quod rogat orbis. 
<sidon. carm. 7.310> Credent hoc umquam gentes populique futuri? 
<sidon. carm. 7.311> Littera Romani cassat quod, barbare, uincis. 
<sidon. carm. 7.312> Iura igitur rexit; namque hoc quoque par fuit, ut tum 
<sidon. carm. 7.313> Assertor fieret legum qui nunc erit auctor, 
<sidon. carm. 7.314> Ne dandus populis princeps, caput, induperator, 
<sidon. carm. 7.315> Caesar et Augustus solum fera proelia nosset. 
<sidon. carm. 7.316> Iam praefecturae perfunctus culmine tandem 
<sidon. carm. 7.317> Se dederat ruri (numquam tamen otia, numquam 
<sidon. carm. 7.318> Desidia imbellis; studiumque et cura quieto 
<sidon. carm. 7.319> Armorum semper), subito cum rupta tumultu 
<sidon. carm. 7.320> Barbaries totas in te transfuderat Arctos, 
<sidon. carm. 7.321> Gallia. Pugnacem Rugum comitante Gelono 
<sidon. carm. 7.322> Gepida trux sequitur; Scirum Burgundio cogit; 
<sidon. carm. 7.323> Chunus, Bellonotus, Neurus, Bastarna, Toringus, 
<sidon. carm. 7.324> Bructerus, uluosa uel quem Nicer alluit unda 
<sidon. carm. 7.325> Prorumpit Francus; cecidit cito secta bipenni 
<sidon. carm. 7.326> Hercynia in lintres et Rhenum texuit alno; 
<sidon. carm. 7.327> Et iam terrificis diffuderat Attila turmis 
<sidon. carm. 7.328> In campos se, Belga, tuos. Vix liquerat Alpes 
<sidon. carm. 7.329> Aetius, tenue et rarum sine milite ducens 
<sidon. carm. 7.330> Robur in auxiliis, Geticum male credulus agmen 
<sidon. carm. 7.331> Incassum propriis praesumens adfore castris. 
<sidon. carm. 7.332> Nuntius at postquam ductorem perculit, Hunos 
<sidon. carm. 7.333> Iam prope contemptum propriis in sedibus hostem 
<sidon. carm. 7.334> Expectare Getas, uersat uagus omnia secum 
<sidon. carm. 7.335> Consilia et mentem curarum fluctibus urget. 
<sidon. carm. 7.336> Tandem nutanti sedit sententia celsum 
<sidon. carm. 7.337> Exorare uirum, collectisque omnibus una 
<sidon. carm. 7.338> Principibus coram supplex sic talibus infit: 
<sidon. carm. 7.339>"Orbis, Auite, salus, cui non noua gloria nunc est 
<sidon. carm. 7.340> Quod rogat Aetius; uoluisti(==VOLUISTI), et non nocet hostis; 
<sidon. carm. 7.341> Vis? prodest. Inclusa tenes tot milia nutu, 
<sidon. carm. 7.342> Et populis Geticis sola est tua gratia limes; 
<sidon. carm. 7.343> Infensi semper nobis pacem tibi praestant. 
<sidon. carm. 7.344> Victrices, i, prome aquilas; fac(==FA+C), optime, Chunos, 
<sidon. carm. 7.345> Quorum forte prior fuga nos concusserat olim, 
<sidon. carm. 7.346> Bis uictos prodesse mihi". Sic fatur, et ille 
<sidon. carm. 7.347> Pollicitus uotum fecit spem. Protinus inde 
<sidon. carm. 7.348> Auolat et famulas in proelia concitat iras. 
<sidon. carm. 7.349> Ibant pellitae post classica Romula turmae, 
<sidon. carm. 7.350> Ad nomen currente Geta; timet aere uocari 
<sidon. carm. 7.351> Dirutus, opprobrium, non damnum barbarus horrens. 
<sidon. carm. 7.352> Hos ad bella trahit iam tum spes orbis Auitus, 
<sidon. carm. 7.353> Vel iam priuatus uel adhuc. Sic cinnama busto 
<sidon. carm. 7.354> Collis Erythraei portans Phoebeius ales 
<sidon. carm. 7.355> Concitat omne auium uulgus; famulantia currunt 
<sidon. carm. 7.356> Agmina, et angustus pennas non explicat aer. 
<sidon. carm. 7.357> Iam prope fata tui bis senas uulturis alas 
<sidon. carm. 7.358> Complebant (scis namque tuos, scis, Roma, labores): 
<sidon. carm. 7.359> Aetium Placidus mactauit semiuir amens, 
<sidon. carm. 7.360> Vixque tuo impositum capiti diadema, Petroni: 
<sidon. carm. 7.361> Ilico barbaries, nec non sibi capta uideri 
<sidon. carm. 7.362> Roma Getis tellusque suo cessura furori. 
<sidon. carm. 7.363> Raptores ceu forte lupi, quis nare sagaci 
<sidon. carm. 7.364> Monstrat odor pinguem clausis ab ouilibus auram, 
<sidon. carm. 7.365> Irritant acuuntque famem portantque rapinae 
<sidon. carm. 7.366> In uultu speciem, patulo ieiunia rictu 
<sidon. carm. 7.367> Fallentes; iam iamque tener spe frangitur agnus 
<sidon. carm. 7.368> Atque absens auido crepitat iam praeda palato. 
<sidon. carm. 7.369> Quin et Aremoricus piratam Saxona tractus 
<sidon. carm. 7.370> Sperabat, cui pelle salum sulcare Britannum 
<sidon. carm. 7.371> Ludus et assuto glaucum mare findere lembo. 
<sidon. carm. 7.372> Francus Germanum primum Belgamque secundum 
<sidon. carm. 7.373> Sternebat, Rhenumque, ferox Alamanne, bibebas 
<sidon. carm. 7.374> Romani ripis et utroque superbus in agro 
<sidon. carm. 7.375> Vel ciuis uel uictor eras. Sed perdita cernens 
<sidon. carm. 7.376> Terrarum spatia princeps iam Maximus, unum 
<sidon. carm. 7.377> Quod fuit in rebus, peditumque equitumque magistrum 
<sidon. carm. 7.378> Te sibi, Auite, legit. Collati rumor honoris 
<sidon. carm. 7.379> Inuenit agricolam, flexi dum forte ligonis 
<sidon. carm. 7.380> Exercet dentes uel pando pronus aratro 
<sidon. carm. 7.381> Vertit inexcoctam per pinguia iugera glebam. 
<sidon. carm. 7.382> Sic quondam ad patriae res fractas pauper arator, 
<sidon. carm. 7.383> Cincinnate, uenis, ueterem cum te induit uxor 
<sidon. carm. 7.384> Ante boues trabeam dictatoremque salignae 
<sidon. carm. 7.385> Excepere fores atque ad sua tecta ferentem 
<sidon. carm. 7.386> Quod non perseuit, turpique e fasce grauata 
<sidon. carm. 7.387> Vile triumphalis portauit purpura semen. 
<sidon. carm. 7.388> Vt primum ingesti pondus suscepit honoris, 
<sidon. carm. 7.389> Legas qui ueniam poscant, Alamanne, furori, 
<sidon. carm. 7.390> Saxonis incursus cessat, Chattumque palustri 
<sidon. carm. 7.391> Alligat Albis aqua; uixque hoc ter menstrua totum 
<sidon. carm. 7.392> Luna uidet, iamque ad populos et rura feroci 
<sidon. carm. 7.393> Tenta Getae pertendit iter, qua pulsus ab aestu 
<sidon. carm. 7.394> Oceanus refluum spargit per culta Garumnam; 
<sidon. carm. 7.395> In flumen currente mari transcendit amarus 
<sidon. carm. 7.396> Blanda fluenta latex, fluuiique impacta per alueum 
<sidon. carm. 7.397> Salsa peregrinum sibi nauigat unda profundum. 
<sidon. carm. 7.398> Hic iam disposito laxantes frena duello 
<sidon. carm. 7.399> Vesorum proceres raptim suspendit ab ira 
<sidon. carm. 7.400> Rumor, succincto referens diplomate Auitum 
<sidon. carm. 7.401> Iam Geticas intrare domus positaque parumper 
<sidon. carm. 7.402> Mole magisterii legati iura subisse. 
<sidon. carm. 7.403> Obstupuere duces pariter Scythicusque senatus 
<sidon. carm. 7.404> Et timuere suam pacem ne forte negaret. 
<sidon. carm. 7.405> Sic rutilus Phaethonta leuem cum carperet axis, 
<sidon. carm. 7.406> Iam pallente die flagrantique excita mundo 
<sidon. carm. 7.407> Pax elementorum fureret uel sicca propinquus 
<sidon. carm. 7.408> Saeuiret per stagna uapor limusque sitiret 
<sidon. carm. 7.409> Puluereo ponti fundo, tunc unica Phoebi 
<sidon. carm. 7.410> Insuetum clemens extinxit flamma calorem. 
<sidon. carm. 7.411> Hic aliquis tum forte Getes, dum falce recocta 
<sidon. carm. 7.412> Ictibus informat saxoque cacuminat ensem, 
<sidon. carm. 7.413> Iam promptus caluisse tubis, iam iamque frequenti 
<sidon. carm. 7.414> Caede sepulturus terram non hoste sepulto, 
<sidon. carm. 7.415> Claruit ut primum nomen uenientis Auiti, 
<sidon. carm. 7.416> Exclamat: "Periit bellum, date rursus aratra. 
<sidon. carm. 7.417> Otia si replico priscae bene nota quietis, 
<sidon. carm. 7.418> Non semel iste mihi ferrum tulit. O pudor! o di! 
<sidon. carm. 7.419> Tantum posse fidem! Quid foedera lenta minaris, 
<sidon. carm. 7.420> In damnum mihi fide meum? Compendia pacis 
<sidon. carm. 7.421> Et praestare iubes nos et debere. Quis umquam 
<sidon. carm. 7.422> Crederet? En Getici reges, parere uolentes, 
<sidon. carm. 7.423> Inferius regnasse putant. Nec dicere saltim 
<sidon. carm. 7.424> Desidiae obtentu possum te proelia nolle: 
<sidon. carm. 7.425> Pacem fortis amas. Iam partes sternit Auitus; 
<sidon. carm. 7.426> Insuper et Geticas praemissus continet iras 
<sidon. carm. 7.427> Messianus; adhuc mandasti, et ponimus arma. 
<sidon. carm. 7.428> Quid restat quod posse uelis? quod non sumus hostes, 
<sidon. carm. 7.429> Parua reor; prisco tu si mihi notus in actu es, 
<sidon. carm. 7.430> Auxiliaris ero uel sic pugnare licebit." 
<sidon. carm. 7.431> Haec secum rigido Vesus dum corde uolutat, 
<sidon. carm. 7.432> Ventum in conspectum fuerat. Rex atque magister 
<sidon. carm. 7.433> Propter constiterant; hic uultu erectus, at ille 
<sidon. carm. 7.434> Laetitia erubuit ueniamque rubore poposcit. 
<sidon. carm. 7.435> Post hinc germano regis, hinc rege retento 
<sidon. carm. 7.436> Palladiam implicitis manibus subiere Tolosam. 
<sidon. carm. 7.437> Haud secus insertis ad puluinaria palmis 
<sidon. carm. 7.438> Romulus et Tatius foedus iecere, parentum 
<sidon. carm. 7.439> Cum ferro et rabidis cognato in Marte maritis 
<sidon. carm. 7.440> Hersilia inseruit(==INSERUIT) Pallantis colle Sabinas. 
<sidon. carm. 7.441> Interea incautam furtiuis Vandalus armis 
<sidon. carm. 7.442> Te capit, infidoque tibi Burgundio ductu 
<sidon. carm. 7.443> Extorquet trepidas mactandi principis iras. 
<sidon. carm. 7.444> Heu facinus! in bella iterum quartosque labores 
<sidon. carm. 7.445> Perfida Elisseae crudescunt classica Byrsae. 
<sidon. carm. 7.446> Nutristis quod, fata, malum? conscenderat arces 
<sidon. carm. 7.447> Euandri Massyla phalanx montesque Quirini 
<sidon. carm. 7.448> Marmarici pressere pedes rursusque reuexit 
<sidon. carm. 7.449> Quae captiua dedit quondam stipendia Barce. 
<sidon. carm. 7.450> Exilium patrum, plebis mala, principe caeso 
<sidon. carm. 7.451> Captiuum imperium ad Geticas rumor tulit aures. 
<sidon. carm. 7.452> Luce noua ueterum coetus de more Getarum 
<sidon. carm. 7.453> Contrahitur; stat prisca annis uiridisque senectus 
<sidon. carm. 7.454> Consiliis; squalent uestes ac sordida macro 
<sidon. carm. 7.455> Lintea pinguescunt tergo, nec tangere possunt 
<sidon. carm. 7.456> Altatae suram pelles, ac poplite nudo 
<sidon. carm. 7.457> Peronem pauper nodus suspendit equinum. 
<sidon. carm. 7.458> Postquam in consilium seniorum uenit honora 
<sidon. carm. 7.459> Pauperies pacisque simul rex uerba poposcit, 
<sidon. carm. 7.460> Dux ait: "Optassem patriis securus in aruis 
<sidon. carm. 7.461> Emeritam, fateor, semper fouisse quietem, 
<sidon. carm. 7.462> Ex quo militiae post munia trina superbum 
<sidon. carm. 7.463> Praefecturae apicem quarto iam culmine rexi. 
<sidon. carm. 7.464> Sed dum me nostri princeps modo Maximus orbis 
<sidon. carm. 7.465> Ignarum, absentem, procerum per mille repulsas 
<sidon. carm. 7.466> Ad lituos post iura uocat uoluitque(==VOLVITQVE) sonoris 
<sidon. carm. 7.467> Praeconem mutare tubis, promptissimus istud 
<sidon. carm. 7.468> Arripui officium, uos quo legatus adirem. 
<sidon. carm. 7.469> Foedera prisca precor, quae nunc meus ille teneret, 
<sidon. carm. 7.470> Iussissem si forte, senex cui semper Auitum 
<sidon. carm. 7.471> Sectari creuisse fuit. Tractare solebam 
<sidon. carm. 7.472> Res Geticas olim; scis te nescisse frequenter 
<sidon. carm. 7.473> Quae suasi nisi facta. Tamen fortuna priorem 
<sidon. carm. 7.474> Abripuit genium; periit quodcumque merebar 
<sidon. carm. 7.475> Cum genitore tuo. Narbonem tabe solutum 
<sidon. carm. 7.476> Ambierat (tu paruus eras), trepidantia cingens 
<sidon. carm. 7.477> Milia in infames iam iamque coegerat escas. 
<sidon. carm. 7.478> Iam tristis propriae credebat defore praedae, 
<sidon. carm. 7.479> Si clausus fortasse perit, cum nostra probauit 
<sidon. carm. 7.480> Consilia et refugo laxauit moenia bello. 
<sidon. carm. 7.481> Teque ipsum (sunt ecce senes) hoc pectore fultum 
<sidon. carm. 7.482> Hae flentem tenuere manus, si forsitan altrix 
<sidon. carm. 7.483> Te mihi, cum nolles, lactandum tolleret. Ecce 
<sidon. carm. 7.484> Aduenio et prisci repeto modo pignus amoris. 
<sidon. carm. 7.485> Si tibi nulla fides, nulla est reuerentia patris, 
<sidon. carm. 7.486> I durus pacemque nega." Prorumpit ab omni 
<sidon. carm. 7.487> Murmur concilio fremitusque, et proelia damnans 
<sidon. carm. 7.488> Seditiosa ciet concordem turba tumultum. 
<sidon. carm. 7.489> Tum rex effatur: "Dudum, dux inclite, culpo 
<sidon. carm. 7.490> Poscere te pacem nostram, cum cogere possis 
<sidon. carm. 7.491> Seruitium, trahere ac populos in bella sequaces. 
<sidon. carm. 7.492> Ne, quaeso, inuidiam patrio mihi nomine inuras: 
<sidon. carm. 7.493> Quid mereor, si nulla iubes? suadere sub illo 
<sidon. carm. 7.494> Quod poteras, modo uelle sat est, solumque moratur, 
<sidon. carm. 7.495> Quod cupias, nescisse Getas. Mihi Romula dudum 
<sidon. carm. 7.496> Per te iura placent, paruumque ediscere iussit 
<sidon. carm. 7.497> Ad tua uerba pater, docili quo prisca Maronis 
<sidon. carm. 7.498> Carmine molliret Scythicos mihi pagina mores; 
<sidon. carm. 7.499> Iam pacem tum uelle doces. Sed percipe quae sit 
<sidon. carm. 7.500> Condicio obsequii: forsan rata pacta probabis. 
<sidon. carm. 7.501> Testor, Roma, tuum nobis uenerabile nomen 
<sidon. carm. 7.502> Et socium de Marte genus (uel quicquid ab aeuo, 
<sidon. carm. 7.503> Nil te mundus habet melius, nil ipsa senatu), 
<sidon. carm. 7.504> Me pacem seruare tibi uel uelle abolere, 
<sidon. carm. 7.505> Quae noster peccauit auus, quem fuscat id unum, 
<sidon. carm. 7.506> Quod te, Roma, capit; sed di si uota secundant, 
<sidon. carm. 7.507> Excidii ueteris crimen purgare ualebit 
<sidon. carm. 7.508> Vltio praesentis, si tu, dux inclite, solum 
<sidon. carm. 7.509> Augusti subeas nomen. Quid lumina flectis? 
<sidon. carm. 7.510> Inuitum plus esse decet. Non cogimus istud, 
<sidon. carm. 7.511> Sed contestamur: Romae sum te duce amicus, 
<sidon. carm. 7.512> Principe te miles. Regnum non praeripis ulli, 
<sidon. carm. 7.513> Nec quisquam Latias Augustus possidet arces; 
<sidon. carm. 7.514> Qua uacat, aula tua est. Testor, non sufficit istud, 
<sidon. carm. 7.515> Ne noceam, atque tuo hoc utinam diademate fiat 
<sidon. carm. 7.516> Vt prosim! Suadere meum est; nam Gallia si te 
<sidon. carm. 7.517> Compulerit, quae iure potest, tibi pareat orbis 
<sidon. carm. 7.518> Ne pereat." Dixit pariterque in uerba petita 
<sidon. carm. 7.519> Dat sanctam cum fratre fidem. Discedis, Auite, 
<sidon. carm. 7.520> Maestus, qui Gallos scires non posse latere 
<sidon. carm. 7.521> Quid possint seruire Getae te principe. Namque 
<sidon. carm. 7.522> Ciuibus ut patuit trepidis te foedera ferre, 
<sidon. carm. 7.523> Occurrunt alacres ignaroque ante tribunal 
<sidon. carm. 7.524> Sternunt; utque satis sibimet numerosa coisse 
<sidon. carm. 7.525> Nobilitas uisa est, quam saxa niualia Cotti 
<sidon. carm. 7.526> Despectant, uariis nec non quam partibus ambit 
<sidon. carm. 7.527> Tyrrheni Rhenique liquor, uel longa Pyrenei 
<sidon. carm. 7.528> Quam iuga ab Hispano seclusam iure cohercent, 
<sidon. carm. 7.529> Aggreditur nimio curarum pondere tristem 
<sidon. carm. 7.530> Gaudens turba uirum. Procerum tum maximus unus, 
<sidon. carm. 7.531> Dignus qui patriae personam sumeret, infit: 
<sidon. carm. 7.532>"Quam nos per uarios dudum fortuna labores 
<sidon. carm. 7.533> Principe sub puero laceris terat aspera rebus, 
<sidon. carm. 7.534> Fors longum, dux magne, queri, cum quippe dolentum 
<sidon. carm. 7.535> Maxima pars fueris, patriae dum uulnera lugens 
<sidon. carm. 7.536> Sollicitudinibus uehementibus exagitaris. 
<sidon. carm. 7.537> Has nobis inter clades ac funera mundi 
<sidon. carm. 7.538> Mors uixisse fuit. Sed dum per uerba parentum 
<sidon. carm. 7.539> Ignauas colimus leges sanctumque putamus 
<sidon. carm. 7.540> Rem ueterem per damna sequi, portauimus umbram 
<sidon. carm. 7.541> Imperii, generis contenti ferre uetusti 
<sidon. carm. 7.542> Et uitia ac solitam uestiri murice gentem 
<sidon. carm. 7.543> More magis quam iure pati. Promptissima nuper 
<sidon. carm. 7.544> Fulsit condicio, proprias qua Gallia uires 
<sidon. carm. 7.545> Exsereret, trepidam dum Maximus occupat urbem; 
<sidon. carm. 7.546> Orbem sat potuit, si te sibi tota magistro 
<sidon. carm. 7.547> Regna reformasset. Quis nostrum Belgica rura, 
<sidon. carm. 7.548> Litus Aremorici, Geticas quis mouerit iras, 
<sidon. carm. 7.549> Non latet: his tantis tibi cessimus, inclite, bellis. 
<sidon. carm. 7.550> Nunc iam summa uocant; dubio sub tempore regnum 
<sidon. carm. 7.551> Non regit ignauus. Postponitur ambitus omnis, 
<sidon. carm. 7.552> Vltima cum claros quaerunt: post damna Ticini(==TI-CINI)
<sidon. carm. 7.553> Ac Trebiae trepidans raptim respublica uenit 
<sidon. carm. 7.554> Ad Fabium; Cannas celebres Varrone fugato 
<sidon. carm. 7.555> Scipiadumque etiam turgentem funere Poenum 
<sidon. carm. 7.556> Liuius electus fregit. Captiuus, ut aiunt, 
<sidon. carm. 7.557> Orbis in urbe iacet; princeps perit, hic caput omne 
<sidon. carm. 7.558> Nunc habet imperium. Petimus, conscende tribunal, 
<sidon. carm. 7.559> Erige collapsos; non hoc modo tempora poscunt, 
<sidon. carm. 7.560> Vt Romam plus alter amet. Nec forte reare 
<sidon. carm. 7.561> Te regno non esse parem: cum Brennica signa 
<sidon. carm. 7.562> Tarpeium premerent, scis, tum respublica nostra 
<sidon. carm. 7.563> Tota Camillus erat, patriae qui debitus ultor 
<sidon. carm. 7.564> Texit fumantes hostili strage fauillas. 
<sidon. carm. 7.565> Non tibi centurias aurum populare parauit, 
<sidon. carm. 7.566> Nec modo uenales numerosoque asse redemptae 
<sidon. carm. 7.567> Concurrunt ad puncta tribus; suffragia mundi 
<sidon. carm. 7.568> Nullus emit. Pauper legeris; quod sufficit unum, 
<sidon. carm. 7.569> Es meritis diues. Patriae cur uota moraris, 
<sidon. carm. 7.570> Quae iubet ut iubeas? haec est sententia cunctis: 
<sidon. carm. 7.571> Si dominus fis, liber ero." Fragor atria complet 
<sidon. carm. 7.572> Vgerni, quo forte loco pia turba senatus 
<sidon. carm. 7.573> Detulerat uim, uota, preces. Locus, hora diesque 
<sidon. carm. 7.574> Dicitur imperio felix, ac protinus illic 
<sidon. carm. 7.575> Nobilium excubias gaudens sollertia mandat. 
<sidon. carm. 7.576> Tertia lux refugis Hyperiona fuderat astris: 
<sidon. carm. 7.577> Concurrunt proceres ac milite circumfuso 
<sidon. carm. 7.578> Aggere composito statuunt ac torque coronant 
<sidon. carm. 7.579> Castrensi maestum donantque insignia regni; 
<sidon. carm. 7.580> Nam prius induerat solas de principe curas. 
<sidon. carm. 7.581> Haud alio quondam uultu Tirynthius heros 
<sidon. carm. 7.582> Pondera suscepit caeli simul atque nouercae, 
<sidon. carm. 7.583> Cum Libyca se rupe Gigas subduceret et cum 
<sidon. carm. 7.584> Tutior Herculeo sedisset machina dorso. 
<sidon. carm. 7.585> Hunc tibi, Roma, dedi, patulis dum Gallia campis 
<sidon. carm. 7.586> Intonat Augustum plausu faustumque fragorem 
<sidon. carm. 7.587> Portat in exsanguem Boreas iam fortior Austrum. 
<sidon. carm. 7.588> Hic tibi restituet Libyen per uincula quarta, 
<sidon. carm. 7.589> Et cuius solum amissas post saecula multa 
<sidon. carm. 7.590> Pannonias reuocauit iter, iam credere promptum est 
<sidon. carm. 7.591> Quid faciat bellis. O quas tibi saepe iugabit 
<sidon. carm. 7.592> Inflictis gentes aquilis, qui maxima regni 
<sidon. carm. 7.593> Omina priuatus fugit, cum forte uianti 
<sidon. carm. 7.594> Excuteret praepes plebeium motus amictum! 
<sidon. carm. 7.595> Laetior at tanto modo principe, prisca deorum, 
<sidon. carm. 7.596> Roma, parens, attolle genas ac turpe ueternum 
<sidon. carm. 7.597> Depone; en princeps faciet iuuenescere maior, 
<sidon. carm. 7.598> Quam pueri fecere senem." Finem pater ore 
<sidon. carm. 7.599> Vix dederat, plausere dei fremitusque cucurrit 
<sidon. carm. 7.600> Concilio. Felix tempus neuere sorores 
<sidon. carm. 7.601> Imperiis, Auguste, tuis et consulis anno 
<sidon. carm. 7.602> Fulua uolubilibus duxerunt saecula pensis. 
<sidon. carm. 8.1> Prisce, decus semper nostrum, cui principe Auito
<sidon. carm. 8.2> Cognatum sociat purpura celsa genus,
<sidon. carm. 8.3> Ad tua cum nostrae currant examina nugae,
<sidon. carm. 8.4> Dico: "state, uagae; quo properatis? amat;
<sidon. carm. 8.5> Destrictus semper censor, qui diligit, exstat;
<sidon. carm. 8.6> Dura fronte legit mollis amicitia.
<sidon. carm. 8.7> Nil totum prodest adiectum laudibus illud
<sidon. carm. 8.8> Vlpia quod rutilat porticus aere meo
<sidon. carm. 8.9> Vel quod adhuc populo simul et plaudente senatu
<sidon. carm. 8.10> Ad nostrum reboat concaua Roma sophos."
<sidon. carm. 8.11> Respondent illae: "properabimus, ibimus, et nos
<sidon. carm. 8.12> Non retines; tanto iudice culpa placet.
<sidon. carm. 8.13> Cognitor hoc nullus melior; bene carmina pensat
<sidon. carm. 8.14> Contemptu tardo, iudicio celeri."
<sidon. carm. 8.15> Et quia non potui temeraria sistere uerba,
<sidon. carm. 8.16> Hoc rogo, ne dubites lecta dicare rogo.
