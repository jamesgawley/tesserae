<ennod. carm. 1 1.1> Celsior astrigerum Titan conscenderat axem,
<ennod. carm. 1 1.2> Lampade cum plena totus in orbe paret.
<ennod. carm. 1 1.3> Flammiger ardenti sorbebat flumina Cancro.
<ennod. carm. 1 1.4> Cum segetem messor falce domat propriam.
<ennod. carm. 1 1.5> Siccatur dum fonte bibens, dum mundus anhelat,
<ennod. carm. 1 1.6> Iussus in excursum Gallica lustra sequi
<ennod. carm. 1 1.7> Torrida non timui quae uincunt arua Syenen:
<ennod. carm. 1 1.8> Puluis flamma sitis dos fuit obsequio.
<ennod. carm. 1 1.9> Quid iubar et ualidos renouas mihi, Musa, uapores?
<ennod. carm. 1 1.10> Plus erit algentes me superasse uias.
<ennod. carm. 1 1.11> Quicquid plana calent, quicquid sublimia rigent(==RI+GENT)
<ennod. carm. 1 1.12> Frigoribus, passum dic sine lege poli!
<ennod. carm. 1 1.13> Bellum naturae, quod discors fecerat annus,
<ennod. carm. 1 1.14> Aestatem atque hiemem detulit una dies.
<ennod. carm. 1 1.15> Indutum nebulis canas superare pruinas
<ennod. carm. 1 1.16> Edocuit uatis feruidus imperio.
<ennod. carm. 1 1.17> Presserat aestiuo corpus sub fasce lacerna:
<ennod. carm. 1 1.18> Vestitus tenui tegmine nudus eram,
<ennod. carm. 1 1.19> Cum fugit ex oculis constanti tempore tempus;
<ennod. carm. 1 1.20> Lampada nam Phoebi dux fuit ad glaciem.
<ennod. carm. 1 1.21> Optanti brumam de uoto contigit horror
<ennod. carm. 1 1.22> Quaesitusque calor nil dedit indicii.
<ennod. carm. 1 1.23> Matronas taceo scopulos atque inuia dictas,
<ennod. carm. 1 1.24> In foribus blandas, cetera difficiles.
<ennod. carm. 1 1.25> Inlexit miseros facies depicta uiantes.
<ennod. carm. 1 1.26> Calcatae diras mox peperere neces.
<ennod. carm. 1 1.27> Nominibus propriis nil fallit sacra uetustas,
<ennod. carm. 1 1.28> Tot leti formas sic uocitare uolens.
<ennod. carm. 1 1.29> Scrupea discissis pendebat semita plantis,
<ennod. carm. 1 1.30> Nec uisu facilis, credite, callis erat.
<ennod. carm. 1 1.31> Quid labyrintheos, priscorum fama, recessus
<ennod. carm. 1 1.32> Inuoluis linguis quod timeat relegens!
<ennod. carm. 1 1.33> Illic artificis laudandus constitit error,
<ennod. carm. 1 1.34> Cum torsit rectum Dedalus ingenio:
<ennod. carm. 1 1.35> Hic natura homines per summum portat Olympi,
<ennod. carm. 1 1.36> Quo liquidum tranans ire columba ualet.
<ennod. carm. 1 1.37> Parcite, Pierides, pelagus fluuiale silendo,
<ennod. carm. 1 1.38> Ne reparet sermo, fors bona quod pepulit.
<ennod. carm. 1 1.39> Duria nam, Sessis torrens uel Stura uel Orgus
<ennod. carm. 1 1.40> Marmoris Ionii saeuitiam superant.
<ennod. carm. 1 1.41> Dulcia cum uariis succedunt laeta periclis,
<ennod. carm. 1 1.42> Effectus rerum cor solidare solet.
<ennod. carm. 1 1.43> Nil mihi cum dubiis, prosunt obliuia tristi:
<ennod. carm. 1 1.44> Ebria Letheo pectora fonte fero.
<ennod. carm. 1 1.45> Limina sanctorum praestat lustrasse trementem,
<ennod. carm. 1 1.46> Martyribus lacrimas exhibuisse meas.
<ennod. carm. 1 1.47> Ecce Saturninus Crispinus Daria Maurus
<ennod. carm. 1 1.48> Eusebius Quintus gaudia magna parant.
<ennod. carm. 1 1.49> Octaui, meritis da, Aduentor, redde, Solutor,
<ennod. carm. 1 1.50> Candida ne pullis uita cadat maculis.
<ennod. carm. 1 1.51> Hostiles laqueos scindat mens conscia recti.
<ennod. carm. 1 1.52> Hoc semper placeat quod decet, hoc liceat.
<ennod. carm. 1 2.1> Gaudia transcendunt uires, uox laeta superbit,
<ennod. carm. 1 2.2> Ingenii maciem prospera non metuunt.
<ennod. carm. 1 2.3> Dulcia temporibus famulantur fila secundis.
<ennod. carm. 1 2.4> Quod felix meruit, nobile carmen erit.
<ennod. carm. 1 2.5> Vox iusti quaestor, legum substantia, nobis
<ennod. carm. 1 2.6> Ceu Phoebus mittet tympana plectra lyram.
<ennod. carm. 1 2.7> Docta Camenarum coeat pia turba sororum,
<ennod. carm. 1 2.8> Offerat arguto pollice quod loquitur.
<ennod. carm. 1 2.9> Turgida fatidici uix possint pectora uatis
<ennod. carm. 1 2.10> Virtutum species enumerare tuas.
<ennod. carm. 1 2.11> Tu decus Italiae, spes tu fidissima recti,
<ennod. carm. 1 2.12> Fax, tuba causarum, purpura nostra, uale!
<ennod. carm. 1 2.13> Luminibus locuples solem te Roma uocauit
<ennod. carm. 1 2.14> Celsa, Quirinali suscipiens gremio.
<ennod. carm. 1 2.15> Eloquio lyncem, tu subdis uoce leonem.
<ennod. carm. 1 2.16> Melle tuo serpens gutturis arma premit.
<ennod. carm. 1 2.17> Fetibus orbatae ferrent tibi munera tigres,
<ennod. carm. 1 2.18> Quae dolor et feritas aure pauente daret.
<ennod. carm. 1 2.19> Te pene(==PE-NE) demessum ceu florem dextera fati
<ennod. carm. 1 2.20> Dum lacerat, Christus perculit exitium.
<ennod. carm. 1 2.21> Reddita se melius nunc uincit uita beati,
<ennod. carm. 1 2.22> Actibus adseritur quod uenit a superis.
<ennod. carm. 1 2.23> His fretus non legatos neque uerba precantum
<ennod. carm. 1 2.24> Callida fucatis artibus elicui:
<ennod. carm. 1 2.25> Ipse ego, mendicae transmittens uerba Thaliae,
<ennod. carm. 1 2.26> Donum more dei te precor ut tribuas.
<ennod. carm. 1 2.27> Hortulus exigua sociatus parte retardat
<ennod. carm. 1 2.28> Spem solidam, fieri ne merear dominus.
<ennod. carm. 1 2.29> Hanc mihi largiri non spernas, lumen honorum:
<ennod. carm. 1 2.30> Sic uoti compos saecula nostra colas,
<ennod. carm. 1 2.31> Sic te regnantis sublimet celsa potestas,
<ennod. carm. 1 2.32> Sic currant meritis aurea facta tuis.
<ennod. carm. 1 2.33> Amphion Dirceus(==DIRCE.US) tetigit quod pectine, uixit:
<ennod. carm. 1 2.34> Nulla mori rerum tunc animata potest.
<ennod. carm. 1 2.35> Commoda de Musis numquam fluxere tot annis,
<ennod. carm. 1 2.36> Affectu pretii quas mihi concilia.
<ennod. carm. 1 3.1> Exprimit in spicam tellus iam feta papillas.
<ennod. carm. 1 3.2> Lacte maritatis turgida cespitibus.
<ennod. carm. 1 3.3> Stringitur in prolem sparsus per gramina sucus
<ennod. carm. 1 3.4> De guttis faciens progeniem solidam.
<ennod. carm. 1 3.5> Vestitus gemmis protendit brachia palmes,
<ennod. carm. 1 3.6> De gremio ligni pampinus ecce uiret
<ennod. carm. 1 3.7> Iussa per augmentum nunc siluam perdere uitis
<ennod. carm. 1 3.8> Frugibus ut crescat, uulnera conciliant.
<ennod. carm. 1 3.9> Euocat inquirit gaudens infantia mundi
<ennod. carm. 1 3.10> Nutricem, tepidi quam dedit aura poli.
<ennod. carm. 1 3.11> Ludit per faciem camporum rustica pubes
<ennod. carm. 1 3.12> Respiciens duri dulce laboris onus.
<ennod. carm. 1 3.13> Annus reptat ouans tractus per murmura ueris
<ennod. carm. 1 3.14> Fracta locuturis mella ferens labiis.
<ennod. carm. 1 3.15> Cum rebus noster balbuttit carmina sensus:
<ennod. carm. 1 3.16> Aurea principiis dextera portet opem.
<ennod. carm. 1 3.17> Blandior ad falcem messor perducit aristas,
<ennod. carm. 1 3.18> Si rastris segetem pectere continuet.
<ennod. carm. 1 3.19> Nunc stirpem Proculi, dans uernum suscipe doctor,
<ennod. carm. 1 3.20> Ne feruor teneros decoquat in studiis.
<ennod. carm. 1 3.21> Seruentur leges: ceu census littera currat.
<ennod. carm. 1 3.22> Horum Pindareus flumina uicit auus"
<ennod. carm. 1 3.23> Docta Camenali cecinit qui carmina plectro,
<ennod. carm. 1 3.24> Cuius Apollinei nil tacuere chori.
<ennod. carm. 1 3.25> Phoebus in auxilio repetat mox fortior illum,
<ennod. carm. 1 3.26> Artis nobilitas Marsya si ueniat.
<ennod. carm. 1 4.1> Annus sole nouo teneras dum format aristas.
<ennod. carm. 1 4.2> Natura in thalamis orbe tepente sedet,
<ennod. carm. 1 4.3> Pingitur et uario mundus discrimine florum,
<ennod. carm. 1 4.4> Vna soli facies: gratia, cultus, amor.
<ennod. carm. 1 4.5> Arbuta uitali coalescunt uda uapore,
<ennod. carm. 1 4.6> Lignea concretus semina sucus alit.
<ennod. carm. 1 4.7> Erigitur genio tellus tumefacta marito,
<ennod. carm. 1 4.8> Torrida lasciuis silua uiret spoliis.
<ennod. carm. 1 4.9> Lactans cespitibus in nodum truditur herba.
<ennod. carm. 1 4.10> Vitea gemmatos brachia dant digitos.
<ennod. carm. 1 4.11> In rerum uultu lex iungit pronuba taedas:
<ennod. carm. 1 4.12> Aura poli ut sponsum germina cuncta facit.
<ennod. carm. 1 4.13> Ergo pari uoto lux caelum flumina Nereus
<ennod. carm. 1 4.14> Montes prata ferae gaudia concipiunt.
<ennod. carm. 1 4.15> De te quod uernat sortitur, Maxime, mundus.
<ennod. carm. 1 4.16> Et naturalem dos tua comit opem,
<ennod. carm. 1 4.17> Cui sanguis census genius mens uota superstant
<ennod. carm. 1 4.18> Musarum primo fulta supercilio.
<ennod. carm. 1 4.19> Saecula te fidei monumentum nostra dederunt,
<ennod. carm. 1 4.20> Corporis et cordis uirginitate parem.
<ennod. carm. 1 4.21> Vincentem meritis sponsam dat candida uita,
<ennod. carm. 1 4.22> Quae cum te superat, sic tibi palma uenit.
<ennod. carm. 1 4.23> Huic niueis consors adridet flamma labellis
<ennod. carm. 1 4.24> Alba uerecundas spargit in ora notas.
<ennod. carm. 1 4.25> Adsit, oro, fons loquelae mente uoce pectine
<ennod. carm. 1 4.26> Ars natura Musa Phoebus qua tumet facundia.
<ennod. carm. 1 4.27> Vile nil decet sonare in Maximorum laudibus.
<ennod. carm. 1 4.28> Conterunt plebeia celsum saepe dicta uerticem.
<ennod. carm. 1 4.29> Orbe captiuo Venus alma fusis
<ennod. carm. 1 4.30> Dotibus florum per amoena ludens,
<ennod. carm. 1 4.31> Dum facit uernum pretio et micantis
<ennod. carm. 1 4.32> Sidere formae,
<ennod. carm. 1 4.33> Spreuit aurati decus omne pepli,
<ennod. carm. 1 4.34> Aduenae pompam noluit metalli,
<ennod. carm. 1 4.35> Ditior cultu stetit effugato
<ennod. carm. 1 4.36> Sparsa capillos.
<ennod. carm. 1 4.37> Nobilis si quod bibit arte uirus
<ennod. carm. 1 4.38> Lana, mentito potior colore,
<ennod. carm. 1 4.39> Dic! ita algentis pelagi lapillos
<ennod. carm. 1 4.40> Nuda superstat.
<ennod. carm. 1 4.41> Fulserant raro sub hiante filo
<ennod. carm. 1 4.42> Pectoris gemmae in roseis papillis.
<ennod. carm. 1 4.43> Inuidum membris dum negat amictum,
<ennod. carm. 1 4.44> Altera lux est.
<ennod. carm. 1 4.45> Proditum risit sine nube corpus,
<ennod. carm. 1 4.46> Carcere irrupto nituit serenum,
<ennod. carm. 1 4.47> Quodque seruabat male tuta uestis,
<ennod. carm. 1 4.48> Panditur arte.
<ennod. carm. 1 4.49> Aliger laxo remeabat arcu,
<ennod. carm. 1 4.50> Marcidam damnans otiis faretram,
<ennod. carm. 1 4.51> Sanguine in nullo madefacta lentus
<ennod. carm. 1 4.52> Spicula gestans.
<ennod. carm. 1 4.53> Tunc sic alloquitur matrem fluitantibus armis:
<ennod. carm. 1 4.54>"Perdidimus, genetrix, uirtutis praemia nostrae.
<ennod. carm. 1 4.55> Iam nusquam Cythere sonat, ridetur Amorum
<ennod. carm. 1 4.56> Fabula, nec proles nascenti sufficit aeuo.
<ennod. carm. 1 4.57> Frigida consumens multorum possidet artus
<ennod. carm. 1 4.58> Virginitas feruore nouo, sublimia carnem
<ennod. carm. 1 4.59> Vota domant, mundus tenui uix nomine constat.
<ennod. carm. 1 4.60> Primaeui tremulos fractis imitantur ephebis.
<ennod. carm. 1 4.61> Rara per inmensos saeclorum, respice, campos
<ennod. carm. 1 4.62> Coniugii messis! per flores sola uetustas
<ennod. carm. 1 4.63> Exerit albentes ieiuna et pallida canos!
<ennod. carm. 1 4.64> Vna fides rerum nulla dulcedine flecti
<ennod. carm. 1 4.65> Et, si quid teneros potuit transducere mores,
<ennod. carm. 1 4.66> Praeceptis calcare malis; seruatur ubique
<ennod. carm. 1 4.67> Iustitium; culpa est thalamos nominasse pudico.
<ennod. carm. 1 4.68> Tu remissa iaces et tanti nescia iuris
<ennod. carm. 1 4.69> Nuda per effusos respectas membra capillos.
<ennod. carm. 1 4.70> Surge, age, et obstantem properanter discute somnum,
<ennod. carm. 1 4.71> Ne te, quod turpe est, captiuum numen habere
<ennod. carm. 1 4.72> Iura pudicitiae uel lex malesuada putetur."
<ennod. carm. 1 4.73> Talibus arsissent dictis et uiscera ponti.
<ennod. carm. 1 4.74> Colligit in nodum passos lux aurea crines
<ennod. carm. 1 4.75> Et naturalem concludens ueste decorem
<ennod. carm. 1 4.76> Mutauit formam. tunc quidquid fulget iaspis,
<ennod. carm. 1 4.77> Quae uiret in pretio pasturae ficta smaragdus
<ennod. carm. 1 4.78> Et latet in concis melior custode ueneno,
<ennod. carm. 1 4.79> Alba uenit, niueum sumptura ex corpore lumen.
<ennod. carm. 1 4.80> Palla per adcinctos decrescit splendida lumbos
<ennod. carm. 1 4.81> Et zona teneras compressit dura papillas.
<ennod. carm. 1 4.82> Affatur natum: "quem, spes mea, figere temptas?
<ennod. carm. 1 4.83> Quem sequimur "quoue ire iubes? post otia maior
<ennod. carm. 1 4.84> Flamma decet: discant populi tunc crescere diuam,
<ennod. carm. 1 4.85> Cum neglecta iacet. superos nil perdere somno
<ennod. carm. 1 4.86> Ostendant geminis reparata incendia curis.
<ennod. carm. 1 4.87> Maximus ecce, uides, generis spes unica summi,
<ennod. carm. 1 4.88> Dulcibus illudit per longa obliuia taedis.
<ennod. carm. 1 4.89> Sectatur matrem, quae caelo purior ipso est
<ennod. carm. 1 4.90> Femina, quam scimus mulierem uincere mente.
<ennod. carm. 1 4.91> Hic domuit puerum mores sortitus auorum.
<ennod. carm. 1 4.92> Quod pudet, heu longo nobis nescitus in aeuo est!
<ennod. carm. 1 4.93> Huius ad abstrusas ueniat mea lampada fibras:
<ennod. carm. 1 4.94> Suspiret cupiat discurrat ferueat oret."
<ennod. carm. 1 4.95> Haec ait et subolem fotu complexa benigno
<ennod. carm. 1 4.96> Mollia mellitis artauit ad oscula labris.
<ennod. carm. 1 4.97> Ille uolat celeri tranans per nubila uento,
<ennod. carm. 1 4.98> Omnia lasciuo socians elementa furore.
<ennod. carm. 1 4.99> Vt stetit et iuuenem formae conspexit in ostro,
<ennod. carm. 1 4.100>"Tune Dioneum tumefactus despicis?" inquit.
<ennod. carm. 1 4.101>"Huc, Venerem culture, ueni: qui tardius arsit,
<ennod. carm. 1 4.102> In multum calet ille rogus, celeresque fauillas
<ennod. carm. 1 4.103> Restituit quaecumque pyrae subducitur arbor."
<ennod. carm. 1 4.104> Deprompsit iaculum, quo diuos fixerat omnes,
<ennod. carm. 1 4.105> Tunc pulcer, teretem flexuram protulit arcus,
<ennod. carm. 1 4.106> Singula diuerso traxerunt brachia calle,
<ennod. carm. 1 4.107> Pinnigeri uulnus praesensit dextera fatum
<ennod. carm. 1 4.108> Moxque ferit, laeto factum clamore salutans:
<ennod. carm. 1 4.109>"Ille ego! quid trepidas! semper contemptus adhaesi
<ennod. carm. 1 4.110> Visceribus, fugitiue, tuis. hac uictima matri
<ennod. carm. 1 4.111> Litamus, multis quam tu non suspicis annis."
<ennod. carm. 1 4.112> Ecce iterum magno rimatus stemmate cretam,
<ennod. carm. 1 4.113> Quam thalamis iungat, cernit sublime puellae
<ennod. carm. 1 4.114> Sidus et attonitus ad matrem lumina flexit,
<ennod. carm. 1 4.115> Germanam credens: collaudat nobile furtum
<ennod. carm. 1 4.116> Sed teneram leuiore ferit puer ille sagitta,
<ennod. carm. 1 4.117> Inque uirum totos exhausit fortior ictus.
<ennod. carm. 1 4.118> Post haec digrediens permulcet pectora dictis:
<ennod. carm. 1 4.119>"Nostra tuas, iuuenis, confortent uulnera uires.
<ennod. carm. 1 4.120> Nam quicumque mea est percussus cuspide, crescit.
<ennod. carm. 1 4.121> Haec faciunt multos, si credis, bella nepotes.
<ennod. carm. 1 4.122> Sis felix semperque feras mea munera tecum!"
<ennod. carm. 1 4.123> Nunc me Pierio fauore iutum
<ennod. carm. 1 4.124> In laeta, proceres, locate fronte.
<ennod. carm. 1 4.125> Sustentent gracilem per omne carmen,
<ennod. carm. 1 4.126> Qui doctum faciunt benignitate.
<ennod. carm. 1 4.127> Quod nunc ingenium premunt pruinae,
<ennod. carm. 1 4.128> Distendat refouens decore uernum.
<ennod. carm. 1 5.1> Ingenii cultor, fons oris, copia linguae
<ennod. carm. 1 5.2> Vmor Castalius ueniat, quo Thracius Orpheus
<ennod. carm. 1 5.3> Naufraga diffuso succendit pectora fluxu,
<ennod. carm. 1 5.4> Adsit et arentis coniungat cordis hiatus!
<ennod. carm. 1 5.5> Eridani dicturus aquas nisi flumine largo
<ennod. carm. 1 5.6> Sicca Pegaseo perfundam membra liquore,
<ennod. carm. 1 5.7> Torrida ieiuno uix stillant uerba relatu.
<ennod. carm. 1 5.8> Vndarum cumulos ut narrem, suggere, lympha!
<ennod. carm. 1 5.9> Quam bene pandit aquas, cui blandus murmurat amnis!
<ennod. carm. 1 5.10> Anni tempus erat, quo uernat mitibus uuis
<ennod. carm. 1 5.11> Palmes et autumni dotes proponit in orbe,
<ennod. carm. 1 5.12> Imbribus externis madida cum ueste Lyaeus
<ennod. carm. 1 5.13> Distendit tunicas uuarum carcere musti.
<ennod. carm. 1 5.14> Vberibus pluuiis riparum lege subacta
<ennod. carm. 1 5.15> Tunc sibi forte Padus captiuos texerat agros,
<ennod. carm. 1 5.16> Canebat spumis, et turgida dorsa minaci.
<ennod. carm. 1 5.17> Currebant stantes per fluctus culmina uillae.
<ennod. carm. 1 5.18> Seruauit raptum pelagus tunc litore tectum,
<ennod. carm. 1 5.19> Et mutans terras mansit fortuna casarum.
<ennod. carm. 1 5.20> Respiceres siluas stationem perdere iussas
<ennod. carm. 1 5.21> Ad flammas properare Pado ducente uoraces.
<ennod. carm. 1 5.22> Tunc ego feruenti germanae tractus amore,
<ennod. carm. 1 5.23> Cui natum Parcae demessum pollice diro
<ennod. carm. 1 5.24> Sustulerant uiduamque domum constante marito
<ennod. carm. 1 5.25> Reddebant, turbis peperit quae semper Auerni,
<ennod. carm. 1 5.26> Hanc ut solarer, uel uitam prodere legi.
<ennod. carm. 1 5.27> Regnator Ligurum fluuiorum maximus ille
<ennod. carm. 1 5.28> Sub iuga transmissus gemuit sub pondere cumbae,
<ennod. carm. 1 5.29> Intumuit rursusque minas flatusque remisit,
<ennod. carm. 1 5.30> Quique polos uicit soli mihi cedere iussus.
<ennod. carm. 1 5.31> Sic pietas elementa domat, sic cuncta cohercet,
<ennod. carm. 1 5.32> Cuius grata deo tenuit miseratio mentem.
<ennod. carm. 1 5.33> Ecce iterum madidis contectus nubibus aether
<ennod. carm. 1 5.34> Hausit aquas, quibus omne ruens submergeret aruum.
<ennod. carm. 1 5.35> Non caeli faciem conspexit naufraga tellus
<ennod. carm. 1 5.36> Et stellis uiduae micuerunt dira tenebrae.
<ennod. carm. 1 5.37> Errauit piscis, sed non captiuus, in aedes
<ennod. carm. 1 5.38> Et populus fluuii per mensas lambuit escam.
<ennod. carm. 1 5.39> Euomuit pelagus hominum penetrale profundum,
<ennod. carm. 1 5.40> Vmida pulueribus clauserunt aequora campos.
<ennod. carm. 1 5.41> Perfunctus primis recidiua pericula uidi.
<ennod. carm. 1 5.42> Ille triumphator tiro ad certamina Nerei
<ennod. carm. 1 5.43> Frigida per liquidas gestabam pectora lymphas
<ennod. carm. 1 5.44> Nec siccis oculis respexi marmoris iras:
<ennod. carm. 1 5.45> Cum subito absortum uidit uetus accola pontum,
<ennod. carm. 1 5.46> Risit et abiecti restantia signa pauoris.
<ennod. carm. 1 5.47> Ditia permixto fulgebant arua metallo,
<ennod. carm. 1 5.48> Eridanus claris radiabat comptus arenis.
<ennod. carm. 1 5.49> Nauita me laetus suscepit protinus alno,
<ennod. carm. 1 5.50> Sarcina cui felix dudum concesserat omen.
<ennod. carm. 1 5.51> Indoctus clauum rexit de pondere tutus
<ennod. carm. 1 5.52> Et me festiuis Christo duce pertulit oris.
<ennod. carm. 1 6.1> Post canas hiemes, gelidi post damna profundi
<ennod. carm. 1 6.2> Tranquillum quotiens nauita carpit iter,
<ennod. carm. 1 6.3> Maeret et infidi desperat prospera ponti
<ennod. carm. 1 6.4> Quamque uidet faciem non putat esse salis.
<ennod. carm. 1 6.5> Sibilat aura leuis, ualidas timet ille procellas:
<ennod. carm. 1 6.6> Fluctibus et blandas aestimat esse minas.
<ennod. carm. 1 6.7> Lintea si crispant zephyri pendentia malo
<ennod. carm. 1 6.8> Et dulci ludit spiritus obsequio,
<ennod. carm. 1 6.9> Confusam uentis naturam perdere leges
<ennod. carm. 1 6.10> Iurat et antiquum credit adesse chaos.
<ennod. carm. 1 6.11> Gaudia sic tollunt placidis discrimina rebus,
<ennod. carm. 1 6.12> Nulla fides laetis integra nec dubiis.
<ennod. carm. 1 6.13> Non aliter uariis tenuit quos Roma periclis
<ennod. carm. 1 6.14> Litoris optati reddidit ad gremium.
<ennod. carm. 1 6.15> Permulcent pelagi numen uenerabile cantu,
<ennod. carm. 1 6.16> Anchora quod proprium mordet obunca solum.
<ennod. carm. 1 6.17> Flamina sed lassis tenerum factura soporem
<ennod. carm. 1 6.18> Perturbant mentem militis aequorei,
<ennod. carm. 1 6.19> Arma ratis subigit remos et lintea uibrat:
<ennod. carm. 1 6.20> Sic mens naufragium suspicionis habet.
<ennod. carm. 1 6.21> Adueniat siccis qui pressit caerula plantis
<ennod. carm. 1 6.22>(Nam portus fessis ille salutis erit)
<ennod. carm. 1 6.23> Qui latices uinxit fundens in pocula saxum,
<ennod. carm. 1 6.24> Qui lapides soluit, qui solidauit aquas,
<ennod. carm. 1 6.25> Quem genetrix fudit saeclis sine semine feta
<ennod. carm. 1 6.26> Ad matrem iungens uirginitatis onus,
<ennod. carm. 1 6.27> Qui mortem propriae superauit munere mortis
<ennod. carm. 1 6.28> Dans uitam mundo, funere quam peperit.
<ennod. carm. 1 6.29> Ille per excelsum uideat me dexter Olympum:.
<ennod. carm. 1 6.30> Tunc patriam teneam, tunc stationis opem.
<ennod. carm. 1 6.31> Nubila laxati uerrant licet aequora uenti,
<ennod. carm. 1 6.32> Rimosae puppi nil nocitura petunt.
<ennod. carm. 1 6.33> Dulcia compositis quatiam tunc tympana cordis,
<ennod. carm. 1 6.34> Floribus et pingam carmina nostra nouis.
<ennod. carm. 1 6.35> Vt fatear, doctis constat bene dicere laetum;
<ennod. carm. 1 6.36> Tristia nil capiunt pectora uersiloqui.
<ennod. carm. 1 6.37> Sed redeat uernum, cesset iam bruma timoris:
<ennod. carm. 1 6.38> Stringite quae nectant frondea serta comas!
<ennod. carm. 1 6.39> Cantem quae solitus, dum plebem pasceret ore,
<ennod. carm. 1 6.40> Ambrosius uatis carmina pulcra loqui.
<ennod. carm. 1 7.1> Fluminis in medio succendis uiscera, Fauste,
<ennod. carm. 1 7.2> Cuius alit magnam carminis unda sitim.
<ennod. carm. 1 7.3> Quis ferat ardorem laticum, flammasque fluentis
<ennod. carm. 1 7.4> Cognatas sicco sorbeat ore potans(==PO-TANS)?
<ennod. carm. 1 7.5> Fonte uaporiferum pariunt tua uerba calorem.
<ennod. carm. 1 7.6> Aestuet unde iecur, pocula prospiciunt.
<ennod. carm. 1 7.7> Ingenii quisquis festinus tendit ad amnem,
<ennod. carm. 1 7.8> Non putet ambiguum: sic bibit, ut sitiat.
<ennod. carm. 1 7.9> Nobilis occultum condiuit lympha saporem,
<ennod. carm. 1 7.10> Computat et damnum, si minus inde feram.
<ennod. carm. 1 7.11> Lubrica Cecropio confidens lingua coturno
<ennod. carm. 1 7.12> Nil iactet priscos nobilitate seni.
<ennod. carm. 1 7.13> In ueterum morem pangit noua carmina Faustus,
<ennod. carm. 1 7.14> Qui per membra suum desecat arte melos.
<ennod. carm. 1 7.15> Doctus ad incudem uerba infabricata referre,
<ennod. carm. 1 7.16> Quosque facit uersus terque quaterque probat.
<ennod. carm. 1 7.17> Aetas cana refert digitis animasse Myronem
<ennod. carm. 1 7.18> Quod fingebat opus uiuificante manu.
<ennod. carm. 1 7.19> Tu uerbis faciem tribuis, modulamine membra.
<ennod. carm. 1 7.20> Quod natura deo, hoc tibi dant studia.
<ennod. carm. 1 7.21> In uetulum dexter si uertas plectra cadauer,
<ennod. carm. 1 7.22> Primaeuum facias aedificante lyra.
<ennod. carm. 1 7.23> Si flores simules gelidi per plaustra Bootis,
<ennod. carm. 1 7.24> Mox Helicem uernis sibilat aura modis.
<ennod. carm. 1 7.25> Ninguida lustra rosas, fundant tibi frigora mustum,
<ennod. carm. 1 7.26> Feruenti Pallas sidere dona ferat.
<ennod. carm. 1 7.27> Piscis in aetherio quem portas uertice tranet:
<ennod. carm. 1 7.28> Si iubeas uersu, marmora ceruus amat.
<ennod. carm. 1 7.29> Faucibus e mediis impasto uiscera praedam
<ennod. carm. 1 7.30> Ore potens tollas, quam tenet ore leo.
<ennod. carm. 1 7.31> Iam scio Castalii quo me traxistis amores:
<ennod. carm. 1 7.32> Accedunt culpis munera uestra meis.
<ennod. carm. 1 7.33> Sutilis ad tumidas rapitur mea cumba procellas,
<ennod. carm. 1 7.34> Hibernos passura notos, quam nauita pauper
<ennod. carm. 1 7.35> Rimosam tenui fingens de cortice puppim
<ennod. carm. 1 7.36> Composuit nomenque dedit sine laude phaseli.
<ennod. carm. 1 7.37> Illa nec Aegeum pelagus nec litora Phrixi
<ennod. carm. 1 7.38> Nec quaecumque ualet trux aequora uerrere fundo
<ennod. carm. 1 7.39> Aeolus agnouit, placidos sed gurgitis alti
<ennod. carm. 1 7.40> Praelegit bene cauta sinus, ubi seruiat Auster,
<ennod. carm. 1 7.41> Non ubi regna petat, quotiens ibi remige lento
<ennod. carm. 1 7.42> Sibilat in tremula discurrens aura carina.
<ennod. carm. 1 7.43> Lintea nam summis dum crispant nexa ceruchis,
<ennod. carm. 1 7.44> Quae portant mortes praestant mihi flamina somnos.
<ennod. carm. 1 7.45> Huc uertam puppim, certis mea carbasa uentis
<ennod. carm. 1 7.46> Commendans, cursus artis opisque meae.
<ennod. carm. 1 7.47> Flecte uiam uelis clauumque ad litora, Phoebe:
<ennod. carm. 1 7.48> Anchora proscissum mordeat unca solum.
<ennod. carm. 1 7.49> Musa, dictorum caput optimorum,
<ennod. carm. 1 7.50> Herbidam fingens hederis coronam
<ennod. carm. 1 7.51> Quam per exactos numeras poetas,
<ennod. carm. 1 7.52> Necte capillos.
<ennod. carm. 1 7.53> Sulcat inmensum pelagus carina,
<ennod. carm. 1 7.54> Nescit ad clauum manus apta ferri,
<ennod. carm. 1 7.55> Quo uocat dextrum regimen per undas
<ennod. carm. 1 7.56> Artis amicus.
<ennod. carm. 1 7.57> Pergis ad Faustum, trutinam loquellae,
<ennod. carm. 1 7.58> Ore qui uastum ualet ut profundum,
<ennod. carm. 1 7.59> Luce quem mundus ueneratur ipsa
<ennod. carm. 1 7.60> Dexteriorem.
<ennod. carm. 1 7.61> Aurium libram tenet in Camenis.
<ennod. carm. 1 7.62> Illius ferrum secat omne uulnus,
<ennod. carm. 1 7.63> Quodquod internis latet in medullis
<ennod. carm. 1 7.64> Carminis aegri.
<ennod. carm. 1 7.65> Si meos uelit modicos thyrambos
<ennod. carm. 1 7.66> Mente, qua cunctum moderatur orbem,
<ennod. carm. 1 7.67> Inter infantum triuiale murmur
<ennod. carm. 1 7.68> Pendere, laus est.
<ennod. carm. 1 7.69> Lux mea, Fauste,
<ennod. carm. 1 7.70> Spesque salusque,
<ennod. carm. 1 7.71> Litterularum
<ennod. carm. 1 7.72> Munera parua
<ennod. carm. 1 7.73> Suscipe laetus.
<ennod. carm. 1 7.74> Sic tua summus
<ennod. carm. 1 7.75> Germina Christus
<ennod. carm. 1 7.76> Lucida seruet.
<ennod. carm. 1 7.77> Porrige dextram
<ennod. carm. 1 7.78> Numinis almi.
<ennod. carm. 1 7.79> Grata Tonanti
<ennod. carm. 1 7.80> Farra piorum.
<ennod. carm. 1 8.1> Fama refert, ueterum quae nescit perdere gesta,
<ennod. carm. 1 8.2> Quae loquitur semper quidquid in orbe fuit:
<ennod. carm. 1 8.3> Germina dum lucis Titan dispergit in axem
<ennod. carm. 1 8.4> Et ditat mundum nobilibus radiis,
<ennod. carm. 1 8.5> Vda uaporiferas cohibent dum lora quadrigas
<ennod. carm. 1 8.6> Et nitidum gurges mittit ubique diem,
<ennod. carm. 1 8.7> Vndantes doctis manibus Sol flexit habenas,
<ennod. carm. 1 8.8> Artificem dominum lux bene nota tulit.
<ennod. carm. 1 8.9> Sed Phaethonteo postquam dare regna precatu
<ennod. carm. 1 8.10> Non exploratis uiribus instituit,
<ennod. carm. 1 8.11> Degenerem primis rectorem motibus astrum
<ennod. carm. 1 8.12> Sensit et excussis currere coepit equis.
<ennod. carm. 1 8.13> Tunc totam sonipes lucem de naribus efflans
<ennod. carm. 1 8.14> Non tenuit legis tempora certa suae.
<ennod. carm. 1 8.15> In flammam cessit splendor, quod luminat ussit
<ennod. carm. 1 8.16> Quodque animat terras exitium peperit.
<ennod. carm. 1 8.17> Tunc et Hyperboreas dum frangit lampade crustas,
<ennod. carm. 1 8.18> Epotis Tanais siccus abibat aquis.
<ennod. carm. 1 8.19> Cristallum fluxit, sed cursus fluminis arsit:
<ennod. carm. 1 8.20> Quod lapides soluit, nexuit Eridanum.
<ennod. carm. 1 8.21> Sic ego rhetoricum temptans transcurrere callem,
<ennod. carm. 1 8.22> Adgredior currus solis et imperium
<ennod. carm. 1 8.23> Nescio quid uariis impendam sideris horis,
<ennod. carm. 1 8.24> Nescio quid teneam: cuncta calor superat.
<ennod. carm. 1 8.25> Curia te pollens teretem formauit ad unguem
<ennod. carm. 1 8.26> Et patribus iussit lumina ferre suis.
<ennod. carm. 1 8.27> Tu Phoebum reddis: fumat tibi uictima pinguis,
<ennod. carm. 1 8.28> Pro qua cessissent fulmine caelicolae.
<ennod. carm. 1 8.29> At mihi uix illud transmittunt pauperes horti
<ennod. carm. 1 8.30> Rubra quod acceptum testa refutat holus.
<ennod. carm. 1 8.31> Sum, fateor, cuius destillent uerba relatu,
<ennod. carm. 1 8.32> Quae maciem monstrent pauperis ingenii.
<ennod. carm. 1 8.33> Carmina nulla cano, nec me modulante Camenas
<ennod. carm. 1 8.34> Mansurum dabitur pollicis ore sophos.
<ennod. carm. 1 8.35> Quidquid Apollineo loquebamur pectine, cessi
<ennod. carm. 1 8.36> Oblitus linguae, quam mihi fila dabant.
<ennod. carm. 1 8.37> Rustica per teneras errat mihi dextera cordas,
<ennod. carm. 1 8.38> Confringunt dulces barbara plectra modos.
<ennod. carm. 1 8.39> A quotiens uitreis Helicon mihi fluxit in herbis
<ennod. carm. 1 8.40> Adridens labiis quae facit unda sitim!
<ennod. carm. 1 8.41> A quotiens hederis redimitus tempora duxi
<ennod. carm. 1 8.42> Aonium mulcens carmine concilium!
<ennod. carm. 1 8.43> At nunc per siluas, inter spelaea ferarum
<ennod. carm. 1 8.44> Agrestem certus ducere militiam,
<ennod. carm. 1 8.45> Grandia per ualidos commendo semina sulcos,
<ennod. carm. 1 8.46> Vt germen uitae destituant lolia,
<ennod. carm. 1 8.47> Lactea ne mentem denudent uerba solutam,
<ennod. carm. 1 8.48> Et dictis mollis dicar et ingenio.
<ennod. carm. 1 8.49> Non mihi per campos discurrat lingua patentes
<ennod. carm. 1 8.50> Mascula nec lituis dicta feram grauibus,
<ennod. carm. 1 8.51> Ne mea grandisono flammentur corda coturno
<ennod. carm. 1 8.52> Et tumidus scriptis moribus esse puter.
<ennod. carm. 1 8.53> Qui mihi tunc portus? famam petit undique lector.
<ennod. carm. 1 8.54> Sed stabilis pudor est, si taceam, proprius.
<ennod. carm. 1 8.55> Tu caelum teneas, me terris linque quietum,
<ennod. carm. 1 8.56> Qui solum noui, quod bene nil didici.
<ennod. carm. 1 9.1> Vatibus antiquis dicendi maxima uirtus 
<ennod. carm. 1 9.2> Illa fuit, doctis si scirent fallere uerbis 
<ennod. carm. 1 9.3> Laus erat in laudem mentitum pangere carmen. 
<ennod. carm. 1 9.4> Tunc operi fraus apta fuit: nam more poetae 
<ennod. carm. 1 9.5> Seruantes quod crimen habet uetuere pudore 
<ennod. carm. 1 9.6> Vera loqui, carmenque fides despexit ubique. 
<ennod. carm. 1 9.7> Ars placuit, quam culpa decet: nam doctior error 
<ennod. carm. 1 9.8> Extorsit certis metuenda poemata linguis. 
<ennod. carm. 1 9.9> Lex docuit sine lege loqui, cum uindicat arte 
<ennod. carm. 1 9.10> Quidquid iura negant fandum. retinacula morum 
<ennod. carm. 1 9.11> Numina fallaci finxerunt sordida cantu: 
<ennod. carm. 1 9.12> Phoebum et ter ternas dixerunt esse sorores, 
<ennod. carm. 1 9.13> Castalium laticem, uarias quoque Palladis artes. 
<ennod. carm. 1 9.14> Tunc laurus tripodas cortinam tympana plectrum 
<ennod. carm. 1 9.15> Narrabant. illos a ueri tramite fugit 
<ennod. carm. 1 9.16> Sensus, et errantes uisus delusit imago. 
<ennod. carm. 1 9.17> Nunc linguam citharae, quae cantat pollicis ore, 
<ennod. carm. 1 9.18> Sperne, fides: magis ille ueni nunc spiritus, oro, 
<ennod. carm. 1 9.19> Cuius inexhausto reuiuiscit scrupea in anno 
<ennod. carm. 1 9.20> Quidquid terra creat, gignit mare, parturit aether: 
<ennod. carm. 1 9.21> Qui freta diffundit, solidum dat corpus in aruis, 
<ennod. carm. 1 9.22> Saxa ciet iussu, metuit quem cautibus horrens 
<ennod. carm. 1 9.23> Caucasus, aurito famuli cum fortia sensu 
<ennod. carm. 1 9.24> Corda domat: qui cuncta uidet, quem cuncta tremescunt: 
<ennod. carm. 1 9.25> Fons uia dextra lapis uitulus leo lucifer agnus 
<ennod. carm. 1 9.26> Ianua spes uirtus uerbum sapientia uatis 
<ennod. carm. 1 9.27> Hostia uirgultum pastor mons rete columba 
<ennod. carm. 1 9.28> Flamma gigans aquila sponsus patientia uermis 
<ennod. carm. 1 9.29> Filius excelsus dominus deus, omnia Christus 
<ennod. carm. 1 9.30> Nunc precor ut dictis adsit, qui pectora prisci 
<ennod. carm. 1 9.31> Vatis ut ingressus, Pharaonis tempore regis 
<ennod. carm. 1 9.32> Adiuuit gracili locuturum(==LO-CUTURUM) uoce profetam. 
<ennod. carm. 1 9.33> Se stupuit tunc ipse, reor, bene conscius oris 
<ennod. carm. 1 9.34> Murmuris et soliti, complentem principis aures 
<ennod. carm. 1 9.35> Pondere uoce sono sensu probitate pudore. 
<ennod. carm. 1 9.36> Tu famulum, tu, sancte, mone: da soluere grates, 
<ennod. carm. 1 9.37> Quas debere iuuat. sanctum complectimur omnes 
<ennod. carm. 1 9.38> Ecce diem, uoluit(==VOLUIT) quo se iubar indere terris 
<ennod. carm. 1 9.39> Promptius et radiis animas animare propinquis, 
<ennod. carm. 1 9.40> Quo gaudet mundus, cum non sint gaudia mundi. 
<ennod. carm. 1 9.41> Cernis adorantem pauidos summittere uultus 
<ennod. carm. 1 9.42> Vatis in obsequium. natalis tempora sentit 
<ennod. carm. 1 9.43> Festa nec amissis contemnit tristis alumnis. 
<ennod. carm. 1 9.44> Iste dies cunctis uitae cunctisque salutis 
<ennod. carm. 1 9.45> Causa fuit, ueteris dissoluens uincula noxae. 
<ennod. carm. 1 9.46> Christus in hoc tribuit decus et tutamen in aruis 
<ennod. carm. 1 9.47> Ausoniis, parili populos qui mente gubernet 
<ennod. carm. 1 9.48> Et gentes pietate regat, quibus auctor Olympi 
<ennod. carm. 1 9.49> Pollicitus simili regem probitate parauit. 
<ennod. carm. 1 9.50> Dexter ut ipse deus solio dat iura corusco. 
<ennod. carm. 1 9.51> Proximus hic caelo, cui recti conscia mens est, 
<ennod. carm. 1 9.52> Semper erit, quem iusta probant, quem iudice mundo 
<ennod. carm. 1 9.53> Publica uota legunt. fateor, suffragia magna 
<ennod. carm. 1 9.54> Contulit, ut sedis gremio frueretur inemptae. 
<ennod. carm. 1 9.55> Libera te dominum posuit sibi turba perennem, 
<ennod. carm. 1 9.56> Seruitio laudanda suo. pro, quantus ubique 
<ennod. carm. 1 9.57> Feruor erat! sancto mundi plaudente tumultu 
<ennod. carm. 1 9.58> Omnibus idem animus, turbis uox omnibus una. 
<ennod. carm. 1 9.59> Sic tamen alterutrum certabant uincere uotis, 
<ennod. carm. 1 9.60> Ceu sibi cum diro bellandi comminus hoste 
<ennod. carm. 1 9.61> Causa foret. uulgus proprio tunc sanguine uincit 
<ennod. carm. 1 9.62> Pollicitum quotiens fuerit sufferre pericla. 
<ennod. carm. 1 9.63> Caspia non aliter cum tigris feta Niphaten 
<ennod. carm. 1 9.64> Circuit aut catulos rapiendi format ad usus, 
<ennod. carm. 1 9.65> Ardet in absentes, saeuis mortalia mandit 
<ennod. carm. 1 9.66> Membra animis hominumque necem petit ore cruento. 
<ennod. carm. 1 9.67> Alter in hoc senium teneris miratus in annis, 
<ennod. carm. 1 9.68> Alter in antiqua iactabat stirpe parentes, 
<ennod. carm. 1 9.69> Alterius contenta parum de sanguine mens est, 
<ennod. carm. 1 9.70> Digna referre uiri uirtutum stemmata mille 
<ennod. carm. 1 9.71> Commemorat. quanta tituli tunc laude superstant, 
<ennod. carm. 1 9.72> Vincuntur quotiens, et morum gloria uictis 
<ennod. carm. 1 9.73> Parturit insignem per saecula longa triumphum! 
<ennod. carm. 1 9.74> Ille pudicitiam, quae pulchro in corpore uernat 
<ennod. carm. 1 9.75> Pulchrior, et casta ridentem luce figuram 
<ennod. carm. 1 9.76> Laudibus ad caelum portat. decus illa profecto 
<ennod. carm. 1 9.77> Attulit huic facies, quae multis causa pericli 
<ennod. carm. 1 9.78> Saepe fuit: pulchrum satis est mansisse pudicum. 
<ennod. carm. 1 9.79> Haec nisi de summo non dantur culmine Olympi. 
<ennod. carm. 1 9.80> Sicubi contingat, uel formae commoda sanctis 
<ennod. carm. 1 9.81> Mentibus accrescant, bello se uincere certant 
<ennod. carm. 1 9.82> Tunc homines, funditque decus uel munera terrae 
<ennod. carm. 1 9.83> Dextra animae uiuitque sibi, dum deperit illi. 
<ennod. carm. 1 9.84> Haec cum multiplici populus narraret ab ore 
<ennod. carm. 1 9.85> Vna fuit cunctis sententia fixa cateruis. 
<ennod. carm. 1 9.86> Turba sacerdotum uenerandaque curia saeclis 
<ennod. carm. 1 9.87> Elegit uoluit(==VOLUIT) meruit suscepit amauit. 
<ennod. carm. 1 9.88> Ecce aliud dictuque nouum mirabile cunctis 
<ennod. carm. 1 9.89> Transieram, quod quisque pauet, quod suspicit orbis. 
<ennod. carm. 1 9.90> Vix primaeuus erat, tremulis cum limina lucis 
<ennod. carm. 1 9.91> Calcantur plantis, cum matris ab ubere raptis 
<ennod. carm. 1 9.92> Blandior a tenero sucus subducitur haustu, 
<ennod. carm. 1 9.93> Callida mentitum genetrix cum forte saporem 
<ennod. carm. 1 9.94> Herbarum querulis infundit dura labellis, 
<ennod. carm. 1 9.95> Nesciat ut natus gustu cognoscere matrem, 
<ennod. carm. 1 9.96> Vnde subornatum sorbetur lacte negato 
<ennod. carm. 1 9.97> Faucibus insuetis ridenda fraude uenenum 
<ennod. carm. 1 9.98> Istius illa fuit, cum signum contigit, aetas. 
<ennod. carm. 1 9.99> Nam fulsisse ferunt huius cunabula magno 
<ennod. carm. 1 9.100> Lumine, cum tantus micuisset splendor in illo, 
<ennod. carm. 1 9.101> Quantus in obsequium potuit tunc fungier aether, 
<ennod. carm. 1 9.102> Cum iussus seruire uiro mortalia raptim 
<ennod. carm. 1 9.103> Membra leuat lapsu gradiens celer ignis Olympi, 
<ennod. carm. 1 9.104> Cornipedum pernix cursus imitatus equorum. 
<ennod. carm. 1 9.105> Prospera non aliter puerum tunc flamma pererrans 
<ennod. carm. 1 9.106> Circuit illustrat ueneratur suspicit ambit. 
<ennod. carm. 1 9.107> Tum pauidus genitor summisso lumine fatur: 
<ennod. carm. 1 9.108> Summe deum, sancti custos, qui culmine caeli 
<ennod. carm. 1 9.109> Omina dextra facis, quae cernis lumine dextro, 
<ennod. carm. 1 9.110> Hunc tibi de primis et adhuc reptantibus annis, 
<ennod. carm. 1 9.111> Sancte pater, uoueo, quem necdum cassibus artis 
<ennod. carm. 1 9.112> Lubrica terrenis innectunt saecula culpis 
<ennod. carm. 1 9.113>(Nec faciant): sit, summe deus, tibi munus opimum". 
<ennod. carm. 1 9.114> Haec ait et lacrimas quas promunt gaudia fundit. 
<ennod. carm. 1 9.115> Crispinum petit inde libens, quem dicere digno 
<ennod. carm. 1 9.116> Non datur eloquio, nec si modo surgat Auerno 
<ennod. carm. 1 9.117> Qui potuit rigidas de rupibus Appennini. 
<ennod. carm. 1 9.118> Flumina cum starent, ad plectrum ducere siluas. 
<ennod. carm. 1 9.119> Helias fuit hic mage: nam quis Heliseum 
<ennod. carm. 1 9.120> Linqueret in terris duplicato munere palmae? 
<ennod. carm. 1 9.121> Nutriuit quem lacte pio, quod ab ubere Paulus 
<ennod. carm. 1 9.122> Pressit, euangelicis plena est cui dextra papillis. 
<ennod. carm. 1 9.123> Salue, sancte parens, semper saluete, recepti 
<ennod. carm. 1 9.124> Crispini cineres, ad cuius iura redundat 
<ennod. carm. 1 9.125> Quidquid in hoc Christi miramur dogmate dignum. 
<ennod. carm. 1 9.126> Tu bene transmissum tibi censum possides, heres. 
<ennod. carm. 1 9.127> Res non parua docet triplicatis iuncta talentis: 
<ennod. carm. 1 9.128> Monstrat ab occidui reuocatum partibus orbis 
<ennod. carm. 1 9.129> Quod supplex captum transmittit Gallia uulgus. 
<ennod. carm. 1 9.130> Effera te uiso didicerunt pectora flecti, 
<ennod. carm. 1 9.131> Armatum precibus superasti, maxime, regem. 
<ennod. carm. 1 9.132> Sic pugnax gladios obtundit uerbere lingua, 
<ennod. carm. 1 9.133> Sic ferrum expugnat uerborum lammina fortis. 
<ennod. carm. 1 9.134> Nam si fanda ferunt sociant qui maxima paruis, 
<ennod. carm. 1 9.135> Sic dominum expectat domitatis uilicus aruis, 
<ennod. carm. 1 9.136> Cum bene molitus incurui dente ligonis 
<ennod. carm. 1 9.137> Scribit agros faciemque soli sic pectit aratris, 
<ennod. carm. 1 9.138> Vt spumet plenis currens uindemia labris. 
<ennod. carm. 1 9.139> Inserit externus peregrino in cespite plantas, 
<ennod. carm. 1 9.140> Aduena coniunctis sociatur nexibus arbor, 
<ennod. carm. 1 9.141> Truncantur stirpes, demissum falce maritat 
<ennod. carm. 1 9.142> Virgultum, tenero lignum mordetur hiatu, 
<ennod. carm. 1 9.143> Germine nobilitas consurgit non sua paruo, 
<ennod. carm. 1 9.144> Surculus ignoto coalescit munere diues, 
<ennod. carm. 1 9.145> Dum madefacta nouo iungit plantaria libro. 
<ennod. carm. 1 9.146> Paestanis pariter depingit terga rosetis, 
<ennod. carm. 1 9.147> Regius agresti uestitur murice campus. 
<ennod. carm. 1 9.148> Lilia pro nitidae funduntur lumine calcis: 
<ennod. carm. 1 9.149> Tunc pingit uiolas cytisos colocasia calthas 
<ennod. carm. 1 9.150> Cinnama serpyllum narcissos balsama costos. 
<ennod. carm. 1 9.151> Tunc rediuiua serit quae portat germina phoenix. 
<ennod. carm. 1 9.152> Hunc iubet adueniens dominus discumbere seruum, 
<ennod. carm. 1 9.153> Surgit et ipse suis manibus dat fercula mensae. 
<ennod. carm. 1 9.154> Sic tua ter denis animarum cultor, in annis 
<ennod. carm. 1 9.155> Halant rura rosas, interpellata nec ullis 
<ennod. carm. 1 9.156> Frigoribus marcescit humus, quam uere perenni 
<ennod. carm. 1 9.157> Seruat odorato meritorum cespite doctor. 
<ennod. carm. 1 9.158> Arbuta siccantur quotiens tua rore negato. 
<ennod. carm. 1 9.159> Infundis lacrimis, cofinum quoque congeris illic 
<ennod. carm. 1 9.160> Stercoris immundi. tunc ramis surgit opimis, 
<ennod. carm. 1 9.161> Tunc fecunda deo nascendi iura superstat 
<ennod. carm. 1 9.162> Suscipe nunc dexter, uitae lux aurea nostrae, 
<ennod. carm. 1 9.163> Gaudia quem faciunt modicum tibi promere carmen. 
<ennod. carm. 1 9.164> Cum mea uota deus produxerit ordine coepto, 
<ennod. carm. 1 9.165> Fulserit et docilis quem plantat dextera palmes, 
<ennod. carm. 1 9.166> Debita post centum reddam tibi fortius annos. 
<ennod. carm. 1 9.167> En statui quodcumque tibi nunc scalpere carmen 
<ennod. carm. 1 9.168> Nodoso sub iure, pater, quod nexuit artis 
<ennod. carm. 1 9.169> Diuersa sub sorte modis lex proxima poenae. 
<ennod. carm. 1 9.170> Vsquam ne fallax nutaret syllaba. dixi. 
<ennod. carm. 1 10.1> Nigrante tectam pallio
<ennod. carm. 1 10.2> Iam terra noctem suscipit,
<ennod. carm. 1 10.3> Vt uiua dulci funere
<ennod. carm. 1 10.4> Reconualescant corpora.
<ennod. carm. 1 10.5> Mortis figura blandior
<ennod. carm. 1 10.6> Bustum soporis admouet.
<ennod. carm. 1 10.7> Anhela lucis aestibus
<ennod. carm. 1 10.8> Dum mens tepescit otio.
<ennod. carm. 1 10.9> Lux Christe uita ueritas,
<ennod. carm. 1 10.10> Ne fusca somni tempora,
<ennod. carm. 1 10.11> Tetris parata umbraculis,
<ennod. carm. 1 10.12> Nos ad tenebras euocent.
<ennod. carm. 1 10.13> Nox nulla nos subdat sibi
<ennod. carm. 1 10.14> In noctis atrae tegmine;
<ennod. carm. 1 10.15> Sed nec caloris ebrii
<ennod. carm. 1 10.16> Mentita pingat corpora,
<ennod. carm. 1 10.17> Verum reatum nesciis
<ennod. carm. 1 10.18> Falsi ministrans criminis.
<ennod. carm. 1 10.19> Tu per quietis munera
<ennod. carm. 1 10.20> Adsiste, custos peruigil.
<ennod. carm. 1 10.21> Hostis procul sit callidus:
<ennod. carm. 1 10.22> Quod laedit, illud dormiat.
<ennod. carm. 1 10.23> Qui dente saeuo mandere
<ennod. carm. 1 10.24> Certat cubantes lectulis,
<ennod. carm. 1 10.25> Hic membra uinctus lugeat
<ennod. carm. 1 10.26> Pulsare sese quos foues.
<ennod. carm. 1 10.27> Madente carne spiritus
<ennod. carm. 1 10.28> Non enecetur naufragus.
<ennod. carm. 1 10.29> Ornet cubile castitas,
<ennod. carm. 1 10.30> Quae prima uirtutum micat;
<ennod. carm. 1 10.31> Viuat fides in pectore,
<ennod. carm. 1 10.32> Quae luce uernat perpeti.
<ennod. carm. 1 11.1> Deus perenne gaudium,
<ennod. carm. 1 11.2> Pax Christe cordis anxii
<ennod. carm. 1 11.3> Portusque fluctuantium,
<ennod. carm. 1 11.4> Quem nec procella, turbidis
<ennod. carm. 1 11.5> Si uerrat ima motibus,
<ennod. carm. 1 11.6> Potest fugare a pectore.
<ennod. carm. 1 11.7> Qui mersa ponto subleuas,
<ennod. carm. 1 11.8> Qui subiugata sarcinis,
<ennod. carm. 1 11.9> Qui dux prophetae naufragi,
<ennod. carm. 1 11.10> Dum uiuit esca beluae,
<ennod. carm. 1 11.11> Dum nescit aequor quod tenet,
<ennod. carm. 1 11.12> Tutum ferino e gutture
<ennod. carm. 1 11.13> Exactor abrumpis cibum.
<ennod. carm. 1 11.14> Diro reductus remige,
<ennod. carm. 1 11.15> Custode saluus pessimo.
<ennod. carm. 1 11.16> Vatis locutus te deum
<ennod. carm. 1 11.17> Tunc iussa gessit fortior.
<ennod. carm. 1 11.18> Immunda lymphis sobrium
<ennod. carm. 1 11.19> Per busta terris uexerat.
<ennod. carm. 1 11.20> Viuens sepulcra pertulit,
<ennod. carm. 1 11.21> Viuentis urnae prandium.
<ennod. carm. 1 11.22> Secreta ceti prodidit
<ennod. carm. 1 11.23> Testis uerendus intimi.
<ennod. carm. 1 11.24> Sic nos precamur, rex deus,
<ennod. carm. 1 11.25> Maerore fractos ut cibum
<ennod. carm. 1 11.26> De uentre curarum rape.
<ennod. carm. 1 11.27> Viuit medullis quod necat,
<ennod. carm. 1 11.28> Turbantur alta uiscerum.
<ennod. carm. 1 11.29> In fonte carnis ardor est,
<ennod. carm. 1 11.30> Qui mergit urit adficit.
<ennod. carm. 1 11.31> Sed hi serenus aspicis,
<ennod. carm. 1 11.32> Pressura gignit gaudium.
<ennod. carm. 1 12.1> Vatis Cypriani et martyris
<ennod. carm. 1 12.2> Cor lingua sensus dignitas
<ennod. carm. 1 12.3> Mortem ferendo proruunt:
<ennod. carm. 1 12.4> Vitale bustum nex dedit,
<ennod. carm. 1 12.5> Mucrone parta lux micat.
<ennod. carm. 1 12.6> Dictis fuit praefulgidus
<ennod. carm. 1 12.7> Et ore diues unico,
<ennod. carm. 1 12.8> Torrentis undam gurgitis,
<ennod. carm. 1 12.9> Inpacta cornu spicula
<ennod. carm. 1 12.10> Sermone uincens promptulo,
<ennod. carm. 1 12.11> Opes uerendi pectoris
<ennod. carm. 1 12.12> Qui iure Christo reddidit.
<ennod. carm. 1 12.13> Nunc munus inplet pristinum:
<ennod. carm. 1 12.14> Orator orat optinet
<ennod. carm. 1 12.15> Et dura causis temperat.
<ennod. carm. 1 12.16> Facit beatos ex reis,
<ennod. carm. 1 12.17> Peccata rumpens carmine.
<ennod. carm. 1 12.18> Non flamma carcer uinculum
<ennod. carm. 1 12.19> Potest nocere quos iuuat.
<ennod. carm. 1 12.20> Mactare iussus hostias
<ennod. carm. 1 12.21> Lugenda risit munia,
<ennod. carm. 1 12.22> Instante mox periculo
<ennod. carm. 1 12.23> Fugit pericla funere.
<ennod. carm. 1 12.24> Paruas loquendi schemata
<ennod. carm. 1 12.25> Moras remisit ictibus,
<ennod. carm. 1 12.26> Acciuit enses laetior,
<ennod. carm. 1 12.27> Currente leto plus celer.
<ennod. carm. 1 12.28> Proconsule esse saeuior
<ennod. carm. 1 12.29> Nequiuit ille Maximus,
<ennod. carm. 1 12.30> Dum quod minatur munus est,
<ennod. carm. 1 12.31> Nec tardat ira lenior
<ennod. carm. 1 12.32> Christum uolentes uisere.
<ennod. carm. 1 13.1> Et hoc supernum munus est,
<ennod. carm. 1 13.2> Quod lingua linguis militat.
<ennod. carm. 1 13.3> Quis non tonantis praemia
<ennod. carm. 1 13.4> Per dona eiusdem praeferat?
<ennod. carm. 1 13.5> Facit loquendo qui sapit,
<ennod. carm. 1 13.6> Dignum loquatur ut deo.
<ennod. carm. 1 13.7> Infundit ecce spiritus
<ennod. carm. 1 13.8> Et ora rursus instruit.
<ennod. carm. 1 13.9> Intrat ueterno pectora
<ennod. carm. 1 13.10> Euiscerata nubilo.
<ennod. carm. 1 13.11> In hoc apostolis die
<ennod. carm. 1 13.12> Dum uerba Verbum diuidit,
<ennod. carm. 1 13.13> Sermone mundi praepotens
<ennod. carm. 1 13.14> Et corda mundi contulit.
<ennod. carm. 1 13.15> Summis feratur laudibus!
<ennod. carm. 1 13.16> Homo habet ora gentium:
<ennod. carm. 1 13.17> Thrax Gallus Indus unus est.
<ennod. carm. 1 13.18> Quod blanda ludit Graecia,
<ennod. carm. 1 13.19> Quod saeuit atrox barbarum
<ennod. carm. 1 13.20> Stridor Canopi murmuris,
<ennod. carm. 1 13.21> Quod lingua latrat Parthica,
<ennod. carm. 1 13.22> Pectus repleuit hospitum.
<ennod. carm. 1 13.23> Mundi ad salutem curritur
<ennod. carm. 1 13.24> Nolente mundo tot uiis.
<ennod. carm. 1 13.25> Quid! sacra nunc remissio
<ennod. carm. 1 13.26> Paschalis instar gratiae,
<ennod. carm. 1 13.27> Dum mysticam septemplici
<ennod. carm. 1 13.28> Ornat coronam munere.
<ennod. carm. 1 13.29> Augmenta plenitudinis
<ennod. carm. 1 13.30> Opes ministrant diuiti.
<ennod. carm. 1 13.31> Nunc mente uoce psallite:
<ennod. carm. 1 13.32> Hoc nostra debet mens deo.
<ennod. carm. 1 14.1> Quid Stephano potentius?
<ennod. carm. 1 14.2> Dicas coronam: martyr est.
<ennod. carm. 1 14.3> Hoc est homo, quod praemium:
<ennod. carm. 1 14.4> Fructus laboris nomen est.
<ennod. carm. 1 14.5> Laus haec breuis prolixa fit,
<ennod. carm. 1 14.6> Si sic uocantur inclyti.
<ennod. carm. 1 14.7> Necis minister, aspice,
<ennod. carm. 1 14.8> De morte uitam conferens
<ennod. carm. 1 14.9> Hoc dat saluti quod negat.
<ennod. carm. 1 14.10> Felix sub istis ictibus
<ennod. carm. 1 14.11> Fit sempiternus exitu.
<ennod. carm. 1 14.12> Cruore lucem praeparat,
<ennod. carm. 1 14.13> Caelum sepulcri munere.
<ennod. carm. 1 14.14> Hostem ut triumphus effugat.
<ennod. carm. 1 14.15> Ceu palma sic congreditur.
<ennod. carm. 1 14.16> Hic primus intrauit uiam
<ennod. carm. 1 14.17> Nullis subactam gressibus.
<ennod. carm. 1 14.18> Secreta lustrauit poli.
<ennod. carm. 1 14.19> In ueste carnis abditus
<ennod. carm. 1 14.20> Clamauit: "ecce filius
<ennod. carm. 1 14.21> Consistit in dextra patris.
<ennod. carm. 1 14.22> Dum saxa ferrent impii,
<ennod. carm. 1 14.23> Dum mille leti machinas
<ennod. carm. 1 14.24> Solus bonorum conscius
<ennod. carm. 1 14.25> Orabat ex fide loquens,
<ennod. carm. 1 14.26> Ne nescientes noxios
<ennod. carm. 1 14.27> Caelestis ira perderet.
<ennod. carm. 1 14.28> Insons erat uesania,
<ennod. carm. 1 14.29> Reum furor prouexerat,
<ennod. carm. 1 14.30> Per uota currebat labor:
<ennod. carm. 1 14.31> Crucem gemebat carnifex.
<ennod. carm. 1 14.32> Crescente quem subegerat.
<ennod. carm. 1 15.1> Caelo ferunt Ambrosium
<ennod. carm. 1 15.2> Nomen honor uel actio.
<ennod. carm. 1 15.3> Nil debet hic facundiae,
<ennod. carm. 1 15.4> Dos omnis est a moribus.
<ennod. carm. 1 15.5> Fortis iuuantem non cupit
<ennod. carm. 1 15.6> Vmbone munitus suo.
<ennod. carm. 1 15.7> In carne nil carnis egit:
<ennod. carm. 1 15.8> Regina mens in corpore
<ennod. carm. 1 15.9> Confregit omne lubricum.
<ennod. carm. 1 15.10> Sic uixit ille non sibi,
<ennod. carm. 1 15.11> Sed totus auctori deo.
<ennod. carm. 1 15.12> Adiectus hinc apostolis
<ennod. carm. 1 15.13> Reduxit expulsam fidem.
<ennod. carm. 1 15.14> Dixit triumphos martyrum
<ennod. carm. 1 15.15> Linguae uirentis laureis.
<ennod. carm. 1 15.16> Hic ore praedam sustulit
<ennod. carm. 1 15.17> De fauce serpentis feri.
<ennod. carm. 1 15.18> Qui bella Christi militat.
<ennod. carm. 1 15.19> Huius timetur ensibus.
<ennod. carm. 1 15.20> Viuit sepultus et iuuat
<ennod. carm. 1 15.21> Clauum tenens ecclesiae.
<ennod. carm. 1 15.22> Iustina uirus perdidit,
<ennod. carm. 1 15.23> Dat poena uati praemium.
<ennod. carm. 1 15.24> Sedis memento, lux, tuae,
<ennod. carm. 1 15.25> Exorna, sancte, posteros,
<ennod. carm. 1 15.26> Auctore fultos nobili,
<ennod. carm. 1 15.27> Ne dux sereni culminis
<ennod. carm. 1 15.28> In nube tectus horreat!
<ennod. carm. 1 15.29> Qui pastor est antistitum,
<ennod. carm. 1 15.30> Quod fucat omne summouet,
<ennod. carm. 1 15.31> Gregem gubernat principum,
<ennod. carm. 1 15.32> Magister est docentium.
<ennod. carm. 1 16.1> Iam Christus ascendit polum 
<ennod. carm. 1 16.2> Necauit ante funera, 
<ennod. carm. 1 16.3> Letum sepultus expulit: 
<ennod. carm. 1 16.4> Mors mortis impulsu ruit. 
<ennod. carm. 1 16.5> Cantate factum saecula. 
<ennod. carm. 1 16.6> Funus subegit tartarum, 
<ennod. carm. 1 16.7> Vicit peremptus exitum: 
<ennod. carm. 1 16.8> Sors inde luget pallida, 
<ennod. carm. 1 16.9> Praesumpsit unde gaudium. 
<ennod. carm. 1 16.10> Escis uorator captus est, 
<ennod. carm. 1 16.11> Est praeda raptor omnium. 
<ennod. carm. 1 16.12> Iam rete uinctum ducitur, 
<ennod. carm. 1 16.13> Iacet catena in nexibus. 
<ennod. carm. 1 16.14> Serpens uenena pertulit, 
<ennod. carm. 1 16.15> Mitis terit superbiam, 
<ennod. carm. 1 16.16> Agnus leonem euiscerat. 
<ennod. carm. 1 16.17> Plus istud est potentiae, 
<ennod. carm. 1 16.18> Quod nostra, Christe, suscipis 
<ennod. carm. 1 16.19> Et ueste serui absconditus 
<ennod. carm. 1 16.20> Nos ad triumphum prouehis, 
<ennod. carm. 1 16.21> Quam si e coruscis sedibus 
<ennod. carm. 1 16.22> Fulgore terreres reos. 
<ennod. carm. 1 16.23> Deus patet per omnia, 
<ennod. carm. 1 16.24> Nullo remotus tegmine. 
<ennod. carm. 1 16.25> Sed ut iacentes erigat, 
<ennod. carm. 1 16.26> Dignatus esse quod sumus 
<ennod. carm. 1 16.27> Redemit ipse ius suum. 
<ennod. carm. 1 16.28> Ouem reuexit perditam 
<ennod. carm. 1 16.29> Pastoris ad custodiam. 
<ennod. carm. 1 16.30> Leuate portas, angeli: 
<ennod. carm. 1 16.31> Intrat tremendus arbiter, 
<ennod. carm. 1 16.32> Maior tropheis hostium. 
<ennod. carm. 1 17.1> Quae lingua possit, quis ualeat stilus
<ennod. carm. 1 17.2> Tantae triumphos uirginis eloqui?
<ennod. carm. 1 17.3> Nunc, mente molles, discite, masculi:
<ennod. carm. 1 17.4> Exempla praestat, sumite desides,
<ennod. carm. 1 17.5> Puella fortis cum superat uiros.
<ennod. carm. 1 17.6> Virtus teneri nescia semper est,
<ennod. carm. 1 17.7> Nec iura sexus fractaque mens ei,
<ennod. carm. 1 17.8> Quae corde Christum conceperit semel.
<ennod. carm. 1 17.9> Soluunt caducis pectora uinculis, 
<ennod. carm. 1 17.10> Quibus repostus mentibus est deus.
<ennod. carm. 1 17.11> Tormenta torsit fortia corpore.
<ennod. carm. 1 17.12> Lassante poena creuit amor crucis.
<ennod. carm. 1 17.13> Si scire posses uincere martyram,
<ennod. carm. 1 17.14> Vesane tortor, parcere disceres.
<ennod. carm. 1 17.15> Flammas flagellum carnifices rotas
<ennod. carm. 1 17.16> Cui crux sequenda est non metuit nimis.
<ennod. carm. 1 17.17> Hanc cum caminis igne crepantibus
<ennod. carm. 1 17.18> Iussisse fertur praecipitem dari
<ennod. carm. 1 17.19> Priscus, ueneni fonte nocentior,
<ennod. carm. 1 17.20>(Nam sic feralem tempore sordido
<ennod. carm. 1 17.21> Dixere sanctae uirginis arbitrum),
<ennod. carm. 1 17.22> Huius ministri dum cuperent nimis
<ennod. carm. 1 17.23> Fornacis escae tradere martyram,
<ennod. carm. 1 17.24> Lux tunc Olympi luce serenior
<ennod. carm. 1 17.25> Opus remouit saeua uolentium,
<ennod. carm. 1 17.26> Cum uoce monstrant qui gladium simul:
<ennod. carm. 1 17.27>"Nos hinc precamur dirige tartaro,
<ennod. carm. 1 17.28> Nam nostra sanctam non uiolat manus."
<ennod. carm. 1 17.29> Turgescit illi felle iecur calens:
<ennod. carm. 1 17.30> Mox saxa fossas uerbera bestias,
<ennod. carm. 1 17.31> Maius uenenum blanditias parat.
<ennod. carm. 1 17.32> Quibus uirago fortiter obstitit.
<ennod. carm. 1 18.1> Angusta uitae tempora,
<ennod. carm. 1 18.2> Paruis coacta terminis
<ennod. carm. 1 18.3> Mors sancta donat crescere:
<ennod. carm. 1 18.4> Aeterna finis praeparat.
<ennod. carm. 1 18.5> De fruge casuum uenit,
<ennod. carm. 1 18.6> Quo surgat humanum genus.
<ennod. carm. 1 18.7> In stirpe Nazarius bona
<ennod. carm. 1 18.8> De morte lumen addidit.
<ennod. carm. 1 18.9> Nerone felix principe
<ennod. carm. 1 18.10> Diuersa perpessus mala
<ennod. carm. 1 18.11> Lustrauit orbem non graui
<ennod. carm. 1 18.12> Pauore cordis algidus.
<ennod. carm. 1 18.13> Sed ut profanis inderet,
<ennod. carm. 1 18.14> Quo calle conscendant polos,
<ennod. carm. 1 18.15> Verus magister actibus
<ennod. carm. 1 18.16> Exempla, non uerbis dedit.
<ennod. carm. 1 18.17> Nam ductor ille fortis est,
<ennod. carm. 1 18.18> Qui bella uiribus docet.
<ennod. carm. 1 18.19> Quem dicta militem trahant,
<ennod. carm. 1 18.20> Si dux gerendis abstinet?
<ennod. carm. 1 18.21> Ventosa linguae hortatio,
<ennod. carm. 1 18.22> Quod forma praestat, non habet.
<ennod. carm. 1 18.23> Sed magna postquam semina
<ennod. carm. 1 18.24> Scribente terram sarculo
<ennod. carm. 1 18.25> Glebis refudit optimis,
<ennod. carm. 1 18.26> Mediolanium mox petit,
<ennod. carm. 1 18.27> In qua triumpho nobili
<ennod. carm. 1 18.28> Carnis ruinam reppulit.
<ennod. carm. 1 18.29> Qui sede non digna iacens
<ennod. carm. 1 18.30> Vatem tremendus mox monet.
<ennod. carm. 1 18.31> Vt clara rursus munera
<ennod. carm. 1 18.32> Mundo refusus adderet.
<ennod. carm. 1 19.1> Vt uirginem fetam loquar,
<ennod. carm. 1 19.2> Quid laude dignum Mariae?
<ennod. carm. 1 19.3> Det partus ornet exigat,
<ennod. carm. 1 19.4> Quod clausa porta, quod patens
<ennod. carm. 1 19.5> Exposcit, ipsa suggerat.
<ennod. carm. 1 19.6> Sint uerba ceu miraculum,
<ennod. carm. 1 19.7> Quid, mens, requiras? ordinem
<ennod. carm. 1 19.8> Natura totum perdidit.
<ennod. carm. 1 19.9> Hoc est salus, quod uincimur. 
<ennod. carm. 1 19.10> Cum sola uirgo degeret, 
<ennod. carm. 1 19.11> Concepit aure filium. 
<ennod. carm. 1 19.12> Stupente factum corpore 
<ennod. carm. 1 19.13> Turgescit aluus spiritu. 
<ennod. carm. 1 19.14> Quod lingua iecit semen est, 
<ennod. carm. 1 19.15> In carne Verbum stringitur. 
<ennod. carm. 1 19.16> De matre cunctus noster est, 
<ennod. carm. 1 19.17> De patre nil distans deus: 
<ennod. carm. 1 19.18> Vtrisque partus integer, 
<ennod. carm. 1 19.19> Quae gignit et qui praecipit. 
<ennod. carm. 1 19.20> Nil maior ille seruulis, 
<ennod. carm. 1 19.21> Sed nec minor creante fit.
<ennod. carm. 1 19.22> Fons dicta clausus adcipit,
<ennod. carm. 1 19.23> Fons membra clausus egerit;
<ennod. carm. 1 19.24> Nec rima cessit artior,
<ennod. carm. 1 19.25> Et uera proles emicat.
<ennod. carm. 1 19.26> Dic, mater et uirgo, precor,
<ennod. carm. 1 19.27> Quisquamne claudit exiens.
<ennod. carm. 1 19.28> Artantur exta fetibus?
<ennod. carm. 1 19.29> Vinclum pudoris natus est.
<ennod. carm. 1 19.30>..... de Christi dignior
<ennod. carm. 1 19.31> Quam sunt superna crederis,
<ennod. carm. 1 19.32> Nostri memento praepotens.
<ennod. carm. 1 20.1> Cum gesta Martini loquor,
<ennod. carm. 1 20.2> Nil laude dignum transeo.
<ennod. carm. 1 20.3> Diuisa uirtus omnibus
<ennod. carm. 1 20.4> Vnum coacta praetulit.
<ennod. carm. 1 20.5> Labore magno martyr est 
<ennod. carm. 1 20.6> Victore carnis spiritu.
<ennod. carm. 1 20.7> Hoc est triumphis proximum,
<ennod. carm. 1 20.8> Si bella calcent intima.
<ennod. carm. 1 20.9> Perdente uires corpore
<ennod. carm. 1 20.10> Es fixa constat laureis:
<ennod. carm. 1 20.11> Sublimat hostem mentium,
<ennod. carm. 1 20.12> Qui uota membrorum facit.
<ennod. carm. 1 20.13> Hic fontis ignem nesciens
<ennod. carm. 1 20.14> Calore feruebat dei.
<ennod. carm. 1 20.15> Vndis uapore iunctus est.
<ennod. carm. 1 20.16> Christo dicatus actibus.
<ennod. carm. 1 20.17> Qua ueste nudum texerat,
<ennod. carm. 1 20.18> Hac rex nitebat aetheris.
<ennod. carm. 1 20.19> Sordente panno adquiritur,
<ennod. carm. 1 20.20> Quo fulget astrorum globus.
<ennod. carm. 1 20.21> Quam iusta commutatio!
<ennod. carm. 1 20.22> Ostrum rependit indigens
<ennod. carm. 1 20.23> Et regna mendicus parat.
<ennod. carm. 1 20.24> Mox sacra uitae contigit:
<ennod. carm. 1 20.25> De plebe lusit daemonum,
<ennod. carm. 1 20.26> Iussit fauillis surgere,
<ennod. carm. 1 20.27> Vixere tactu funera.
<ennod. carm. 1 20.28> Flagella passus est libens,
<ennod. carm. 1 20.29> Quibus coronam nexuit.
<ennod. carm. 1 20.30> Compulsus ad antistitem
<ennod. carm. 1 20.31> Votum repugnans induit,
<ennod. carm. 1 20.32> Quod sancta compleuit fides.
<ennod. carm. 1 21.1> Dionysio Christus dedit 
<ennod. carm. 1 21.2> Quot bella, tot uictorias. 
<ennod. carm. 1 21.3> Exul piorum ciuis est, 
<ennod. carm. 1 21.4> Vrbis supernae particeps. 
<ennod. carm. 1 21.5> Constantius uatem loco
<ennod. carm. 1 21.6> Quondam tyrannus expulit.
<ennod. carm. 1 21.7> Non cessit iste turbido,
<ennod. carm. 1 21.8> Creuit periculis fides.
<ennod. carm. 1 21.9> Hoc sancta dic professio: 
<ennod. carm. 1 21.10> Te poena tradit prosperis, 
<ennod. carm. 1 21.11> Optata mercaris malo! 
<ennod. carm. 1 21.12> Persiste, tortor adiuuans, 
<ennod. carm. 1 21.13> Lux haec negando ceditur. 
<ennod. carm. 1 21.14> O quam beata aduersitas, 
<ennod. carm. 1 21.15> Si sic triumphant exules! 
<ennod. carm. 1 21.16> Nihil uerendo martyre 
<ennod. carm. 1 21.17> Confessor ille distitit. 
<ennod. carm. 1 21.18> Dispersa mors quos adficit, 
<ennod. carm. 1 21.19> Ad uota mortis euolant. 
<ennod. carm. 1 21.20> Nil lenta perdit coctio, 
<ennod. carm. 1 21.21> Intrat latenter abdita.
<ennod. carm. 1 21.22> Vitale funus maeror est,
<ennod. carm. 1 21.23> Velox medella transitus.
<ennod. carm. 1 21.24> Risit furorem principis
<ennod. carm. 1 21.25> Fide manente cursitans.
<ennod. carm. 1 21.26> Fixus per orbem ducitur,
<ennod. carm. 1 21.27> Qua sol coruscat acrior
<ennod. carm. 1 21.28> Negans bibendi copiam.
<ennod. carm. 1 21.29> A te, tremende, sumimus
<ennod. carm. 1 21.30> Ceu nostra quae remuneras.
<ennod. carm. 1 21.31> Tu mitte sanctum poscere,
<ennod. carm. 1 21.32> Quod ipse nobis conferas.
<ennod. carm. 2 1.1> Gente bonus, probitate nitens et nominis auctor
<ennod. carm. 2 1.2> Sic iacet angusto, dic dolor, in tumulo!
<ennod. carm. 2 1.3> Spes domus immensae modico contecta sepulchro est,
<ennod. carm. 2 1.4> Artantur paruis culmina cespitibus!
<ennod. carm. 2 1.5> Quid decus in pueris, quid praestant limina uitae?
<ennod. carm. 2 1.6> Non expectatis mors uenit ordinibus.
<ennod. carm. 2 1.7> Quid iuuat hunc, teneris senium quod praetulit annis
<ennod. carm. 2 1.8> Funeribus iunxit funera multa suis.
<ennod. carm. 2 1.9> Occidit, heu, iuuenis, qui texit crimina uitae
<ennod. carm. 2 1.10> Tempore culparum uiuificante deo.
<ennod. carm. 2 1.11> Aspice, primaeuos metuis qui forsitan annos.
<ennod. carm. 2 1.12> Aetas uincentem non tenuit puerum.
<ennod. carm. 2 1.13> Exemplum terris linquens, ad sidera raptus
<ennod. carm. 2 1.14> Confessis rectum quam bene monstrat iter!
<ennod. carm. 2 1.15> Bis denas hiemes, totidem transcendit aristas,
<ennod. carm. 2 1.16> Quem subito ex oculis sors inimica tulit.
<ennod. carm. 2 2.1> Numquam morte perit meritis post busta superstes,
<ennod. carm. 2 2.2> Funera sublimem non capiunt animam.
<ennod. carm. 2 2.3> Sanguis honor genius probitas constantia census
<ennod. carm. 2 2.4> Interimunt multis dotibus exitium.
<ennod. carm. 2 2.5> In commune bonus non sentit damna sepulcri.
<ennod. carm. 2 2.6> Fila legunt Parcae quae dederant miseris.
<ennod. carm. 2 2.7> Pendula lassantur quae plebem stamina portant:
<ennod. carm. 2 2.8> Fortia contingunt licia nobilibus.
<ennod. carm. 2 2.9> Cana uenerandi(==VENE+RANDI) renouabant saecula mores,
<ennod. carm. 2 2.10> Inque uicem templi pectora munda tulit.
<ennod. carm. 2 3.1> Consona diuersis finxisti carmina libris.
<ennod. carm. 2 3.2> Suscipiat gaudens littera quod tribuit.
<ennod. carm. 2 3.3> Nescio qui tantum non laudet, Fauste, pudorem,
<ennod. carm. 2 3.4> Cum reddis si quid lecta dedere tibi.
<ennod. carm. 2 3.5> Depositum perdit mens recti nescia semper,
<ennod. carm. 2 3.6> Ad mores redeunt haec documenta probos.
<ennod. carm. 2 3.7> Si tamen admittis dexter mea uerba, fatebor:
<ennod. carm. 2 3.8> Qui pollet magnis, paruula iuste fugat.
<ennod. carm. 2 3.9> Laudentur tereti quos pingis carmine uates,
<ennod. carm. 2 3.10> Mascula rhetorico schemate lingua tonet,
<ennod. carm. 2 3.11> Ceu Paulus Christum docuit hominemque deumque.
<ennod. carm. 2 3.12> Quod praestat cunctis, gaudeat eloquio:
<ennod. carm. 2 3.13> Attica per Graios ditentur dogmata sensus
<ennod. carm. 2 3.14> Et nostrum stupeat Graecia docta decus.
<ennod. carm. 2 3.15> Moralis strictis narrentur, fysica certis
<ennod. carm. 2 3.16> Historiam monstrans indicet historia,
<ennod. carm. 2 3.17> Comica per limam numerentur, fortia plausu,
<ennod. carm. 2 3.18> Conueniunt operi lucida dicta tuo.
<ennod. carm. 2 3.19> Non ualet haec alter: sed Faustum dicere summa
<ennod. carm. 2 3.20> Ludus erit semper, si bene nota loquor.
<ennod. carm. 2 4.1> Antistes summus plaustro te nobile donat.
<ennod. carm. 2 4.2> Pandit iter magnis, omina dextra facit.
<ennod. carm. 2 5.1> Rustica, perpetuae non te sors pallida uitae
<ennod. carm. 2 5.2> Sustulit, interitum nec tibi morte dedit.
<ennod. carm. 2 5.3> Purior aetherias graderis sine carne per arces.
<ennod. carm. 2 5.4> Sic uitam castae funera nobilitant,
<ennod. carm. 2 5.5> Quod, mirum, uiduata tibi cum constitit aetas,
<ennod. carm. 2 5.6> Coniugis ad natum sit bene ductus amor.
<ennod. carm. 2 6.1> Corpore deuicto moritur quicumque, superstat:
<ennod. carm. 2 6.2> Dant leti legem crimina sola homini.
<ennod. carm. 2 6.3> Nil tibi, uirgo, perit: carnem mens pura refudit,
<ennod. carm. 2 6.4> Quae numquam mundi uixit in obsequiis.
<ennod. carm. 2 6.5> Funera busta rogi, scelerum stipendia, cessent!
<ennod. carm. 2 6.6> De uita ad uitam transitus iste placet.
<ennod. carm. 2 7.1> Occisor mortis, dux uitae, planta salutis!
<ennod. carm. 2 7.2> Aspice: nam serpens ecce uenena fugat,
<ennod. carm. 2 7.3> Fit quod supplicii species et mortis imago
<ennod. carm. 2 7.4> Iam fuerat miseris, est mihi certa salus.
<ennod. carm. 2 8.1> Antistes genio pollens probitate pudore
<ennod. carm. 2 8.2> Ornauit donum meritis, et lumina uitae
<ennod. carm. 2 8.3> Ad pretium iungens operis haec templa locauit
<ennod. carm. 2 8.4> Lapsa per incertos (non spargit fama) recessus.
<ennod. carm. 2 8.5> Sed ueteris facti uiuit lex aucta per aeuum,
<ennod. carm. 2 8.6> Quam dexter capiat Laurenti munere Syxtus.
<ennod. carm. 2 8.7> Sic manet officium, quod sanctis contigit olim.
<ennod. carm. 2 8.8> Obtulit hic templum, ueniens quod consecrat ille.
<ennod. carm. 2 9.1> Vilia tecta prius facibus cessere beatis,
<ennod. carm. 2 9.2> Si splendor per damna uenit, si culmina flammis
<ennod. carm. 2 9.3> Consurgunt habitura deum, si perdita crescunt
<ennod. carm. 2 9.4> Ignibus innocuis si dant dispendia cultum.
<ennod. carm. 2 9.5> Qualis erit reparans crepitantibus usta ruinis
<ennod. carm. 2 9.6> Laurenti, tua bella gerens incendia uince.
<ennod. carm. 2 9.7> Sordida marcenti latuisset terra recessu,
<ennod. carm. 2 9.8> Si status(==STA+TUS) faciem tenuissent antra uetusti.
<ennod. carm. 2 9.9> Sed postquam superi flammas misere secundas.
<ennod. carm. 2 9.10> Ad lumen cineres traxerunt ista colendum.
<ennod. carm. 2 9.11> Huc oculos conuerte pios, qui cuncta uapore
<ennod. carm. 2 9.12> Praedicis mundanda, pater, rebusque docendos
<ennod. carm. 2 9.13> Instrue, ne uerbis titubet mens nescia recti.
<ennod. carm. 2 10.1> Aedibus ad genium duo sunt concessa per aeuum,
<ennod. carm. 2 10.2> Si niteant crustis aut domini merito.
<ennod. carm. 2 10.3> Herbida pasturam simulantia saxa uirentem
<ennod. carm. 2 10.4> Illiciant oculos, nobiliore dolo
<ennod. carm. 2 10.5> Pellat opus, tamen arte regat natura figuras,
<ennod. carm. 2 10.6> Viscera dum lapidum fingit imaginibus,
<ennod. carm. 2 10.7> Candorem roseo perfundat docta rubore,
<ennod. carm. 2 10.8> Depingat sparsis congrua membra notis:
<ennod. carm. 2 10.9> Aurum culmen ebur tabulas laquearia gemmas
<ennod. carm. 2 10.10> Non datur humanis plus rutilare bonis.
<ennod. carm. 2 10.11> In pretio cautis fors et sine lege iocatur:
<ennod. carm. 2 10.12> Moribus ut constes, crede, laboris erit.
<ennod. carm. 2 11.1> Ecce nitet templum, quod ibidem sorduit ante,
<ennod. carm. 2 11.2> Cui faciem ueterem lux noua composuit.
<ennod. carm. 2 11.3> Perdidit antiquum quis religione sacellum,
<ennod. carm. 2 11.4> Numinibus pulsis quod bene numen habet?
<ennod. carm. 2 11.5> Di, quibus hoc patuit, possessas linquite sedes.
<ennod. carm. 2 11.6> Quod fecit Victor, uictor ubique tenet.
<ennod. carm. 2 11.7> Addidit ad cultum merito successor et actis,
<ennod. carm. 2 11.8> Qui morum nomen hinc, Honorate, geris.
<ennod. carm. 2 11.9> Nubila uiperei qui gestat corda ueneni,
<ennod. carm. 2 11.10> Non datur ut faciat culmina pulcra deo.
<ennod. carm. 2 12.1> Accipe de cuius biberit domus arta fluentis,
<ennod. carm. 2 12.2> Atria quod superet porticibus modicis.
<ennod. carm. 2 12.3> Pontificis summi studio constructa renidet,
<ennod. carm. 2 12.4> Laurenti proprium possidet ista diem.
<ennod. carm. 2 12.5> Splendida per census consurgunt tecta ruinam,
<ennod. carm. 2 12.6> Occasum nescit quod uenit a domino.
<ennod. carm. 2 12.7> Vix caries senium comitata hoc deterit umquam,
<ennod. carm. 2 12.8> Gloria factoris quod bene condiderit.
<ennod. carm. 2 12.9> Fabula de magnis numquam tacitura reseruat
<ennod. carm. 2 12.10> Quod uincens aeuum nomen ad astra ferat.
<ennod. carm. 2 13.1> Ille fuit rigidi semper seruator honesti,
<ennod. carm. 2 13.2> Terribilis culpis supplicibusque pius,
<ennod. carm. 2 13.3> Quem numquam flexit uitium, miseratio semper,
<ennod. carm. 2 13.4> Iudicium facie certus ubique dedit.
<ennod. carm. 2 13.5> Crimina corripuit uultu, compuncta refouit,
<ennod. carm. 2 13.6> Conscia secreti detulit oratui.
<ennod. carm. 2 13.7> Hunc utero genetrix caelestem fudit in aulam,
<ennod. carm. 2 13.8> Vbera subducens tradidit uberibus.
<ennod. carm. 2 13.9> Cana uenerandum(==VENE+RANDUM) stupuerunt saecula uatem:
<ennod. carm. 2 13.10> Moribus ante fuit quod gerit officio.
<ennod. carm. 2 14.1> Qui possessa diu felix habitacula liquit?
<ennod. carm. 2 14.2> Quae creuit domino sic uiduata domus?
<ennod. carm. 2 14.3> Aulica suscipiens moderamina raptus inemptum
<ennod. carm. 2 14.4> Quod pretio mentis quaeritur obtinuit.
<ennod. carm. 2 14.5> Nunc locus irriguo retinet quod sorbuit haustu,
<ennod. carm. 2 14.6> Prospera custodiens faucibus acta semel.
<ennod. carm. 2 14.7> Extemplo quisquis successit mansor et heres,
<ennod. carm. 2 14.8> Ingresso dextrum contulit ista pedem.
<ennod. carm. 2 14.9> Quid praestet consors ad uitam discite sanctam,
<ennod. carm. 2 14.10> Si reddunt mundos tecta dicata uiros.
<ennod. carm. 2 15.1> Da, pater omnipotens, per saecula longa, precamur,
<ennod. carm. 2 15.2> Spes ut certa piis hospitibus ueniat,
<ennod. carm. 2 15.3> Candida ne meritis fuscentur stamina nostris,
<ennod. carm. 2 15.4> Neu metis sistat palma parata meis.
<ennod. carm. 2 15.5> Surgat qui propriae genetricis fotus in aluo
<ennod. carm. 2 15.6> Ad gustum uitae per tua dona uenit.
<ennod. carm. 2 15.7> Tu mea uel tenui perfundis corda sapore,
<ennod. carm. 2 15.8> Tu testem linguam sanguinis esse facis.
<ennod. carm. 2 15.9> Celsa tenebroso frondescunt arbuta luxu,
<ennod. carm. 2 15.10> Quae nullis strinxit falcibus agricola.
<ennod. carm. 2 16.1> Eloquium certus naturae constitit index
<ennod. carm. 2 16.2> Perfecti fontem quaerere qui sitiat.
<ennod. carm. 2 16.3> Libertas semper studiis reseratur honestis,
<ennod. carm. 2 16.4> Infabricata latet nobilitas tenebris.
<ennod. carm. 2 16.5> Captiuum uenis seruasset terra metallum,
<ennod. carm. 2 16.6> Ni daret inuentor quod uocat in medium.
<ennod. carm. 2 16.7> Scrutator fuluum concessit pallidus aurum:
<ennod. carm. 2 16.8> Qui polit ingenium, sic facit esse suum.
<ennod. carm. 2 16.9> Hactenus Ionium perlustrans remige pauco,
<ennod. carm. 2 16.10> Ad portum cumbam flecte, Thalia, meam.
<ennod. carm. 2 17.1> Nauita per postes suspendit munera ponti,
<ennod. carm. 2 17.2> In foribus propriis flumine parta gerens.
<ennod. carm. 2 17.3> Venator portis adponit missile ferrum,
<ennod. carm. 2 17.4> Vestibulum galea comitur armigeri.
<ennod. carm. 2 17.5> Discitur in ualuis(==VALVIS) ars uirtus nomen origo.
<ennod. carm. 2 17.6> Nos frontis signo credimur esse dei.
<ennod. carm. 2 17.7> Sic nostrum pande studium, dux littera recti,
<ennod. carm. 2 17.8> Vt domus ingenium non taceat domini.
<ennod. carm. 2 17.9> Qui gestas Latium satiatus pectora rorem,
<ennod. carm. 2 17.10> Aspice serpentes hic Heliconis aquas.
<ennod. carm. 2 18.1> Ecce tenet uictrix pinnatum dextera numen.
<ennod. carm. 2 18.2> Venit et ad reditum non habet arma uiae.
<ennod. carm. 2 18.3> Pugnacem gestans sonipes per terga minatur,
<ennod. carm. 2 18.4> Aduena cui terror ridet in arte bonus.
<ennod. carm. 2 18.5> Discat Hyperboreis famosum germen in aruis
<ennod. carm. 2 18.6> Naturae genium, cum simulacra uidet.
<ennod. carm. 2 19.1> Aspice deposita blandum feritate leonem:
<ennod. carm. 2 19.2> Ore uomit limfas pectoris obsequio.
<ennod. carm. 2 19.3> Vnda fluit rostro, dens mortis pocula mandit.
<ennod. carm. 2 19.4> Naturam perdens belua nos satiat.
<ennod. carm. 2 19.5> Effera dum uitreos effundunt guttura fontes,
<ennod. carm. 2 19.6> Dira salutiferis corda lauantur aquis.
<ennod. carm. 2 20.1> Conditor Armenius, supero qui dignus honore est,
<ennod. carm. 2 20.2> Hic peperit fontem uiuificantis aquae.
<ennod. carm. 2 20.3> Plena salutiferis gestemus uiscera limfis:
<ennod. carm. 2 20.4> Ne sitiat potans contulit unda semel.
<ennod. carm. 2 20.5> Rapta sepulturis animauit corpora pictor:
<ennod. carm. 2 20.6> Funera uiua uidens mors eat in tumulos.
<ennod. carm. 2 20.7> Illorum tamen iste locus complectitur artus,
<ennod. carm. 2 20.8> Quos paries facie, mens tenet alma fide.
<ennod. carm. 2 21.1> Delia ceruus aper tigris leo bucula pardus
<ennod. carm. 2 21.2> Apportant mensis fercula, docte, tuis.
<ennod. carm. 2 22.1> Diuersis dapibus confinia proxima seruat,
<ennod. carm. 2 22.2> Dum claudit uariis fercula multa uiis.
<ennod. carm. 2 22.3> Limitibus certis quod iunctus diuidit ordo,
<ennod. carm. 2 22.4> Vnus in argento quam bene uenter habet!
<ennod. carm. 2 23.1> Quis rogo per facinus crimen compescuit umquam?
<ennod. carm. 2 23.2> Amplector sanctas, quae dant bona semina, fraudes.
<ennod. carm. 2 23.3> Augmento rumpunt dum iurgia saeua perito.
<ennod. carm. 2 23.4> Qui natum matris per culpam reddit amori,
<ennod. carm. 2 23.5> Hunc odiis constat missurum semina pacis.
<ennod. carm. 2 23.6> Ordine peruerso fallax concordia pugna est,
<ennod. carm. 2 23.7> Cum belli facies tribuat mentita quietem.
<ennod. carm. 2 24.1> Di, prohibete minas, quas partus nuntiat horrens.
<ennod. carm. 2 24.2> Quem lupa sordenti conceptum fudit asello.
<ennod. carm. 2 24.3> Coniugis ille cibus satiauit uiscera prole,
<ennod. carm. 2 24.4> Edidit et pecori subolem fera prodiga legis.
<ennod. carm. 2 24.5> Quid faciat rumpens naturam conuena discors,
<ennod. carm. 2 24.6> Vnde sequenda petat natus, quis dicere possit,
<ennod. carm. 2 24.7> Quem stultum genitor, furem dedit improba mater?
<ennod. carm. 2 24.8> Nobile degenerans tenuisset culmen ab istis.
<ennod. carm. 2 24.9> Sed uitiis proprium te norunt, crede, parentes,
<ennod. carm. 2 24.10> Elinguem trepidum iactantem fraudibus aptum,
<ennod. carm. 2 24.11> Gutturis immensi, sorbentem quidquid ubique est
<ennod. carm. 2 24.12> Qui semel adsuetus humano sanguine fauces
<ennod. carm. 2 24.13> Pandis et ad uiles non uertis rostra iuuencos.
<ennod. carm. 2 25.1> Pasiphae, niueum linquis nec in arte iuuencum
<ennod. carm. 2 25.2> Diffusis collo manibus petis oscula supplex,
<ennod. carm. 2 25.3> Pulcrior et certis illudis ficta puellis.
<ennod. carm. 2 25.4> Candidus argentum superat bos luce coloris.
<ennod. carm. 2 25.5> Viuit amor taurus mulier sine corpore uero.
<ennod. carm. 2 26.1> Praeparat in fletu qui fercula lauta uocatis,
<ennod. carm. 2 26.2> Annua per lacrimas celebret sollemnia magnas.
<ennod. carm. 2 27.1> Numquam stante domo pascit, mihi credite, tantos,
<ennod. carm. 2 27.2> Qui tumulos natis et mensas complet amicis.
<ennod. carm. 2 28.1> Conuiuae miseri, luctus deposcite multos:
<ennod. carm. 2 28.2> Prandia tot uenient, funera quot fuerint.
<ennod. carm. 2 29.1> Blanditur mulier, sentit bos, membra mouentur.
<ennod. carm. 2 29.2> Attulit ars formas: quis dedit hic animas?
<ennod. carm. 2 30.1> Et fictus rigidam seruat, Venus improba, mentem
<ennod. carm. 2 30.2> Taurus, ut admotis suspendat rostra labellis.
<ennod. carm. 2 31.1> Si tibi sunt animae, pictor, quibus inseris artem,
<ennod. carm. 2 31.2> Mollior in tauro claudatur spiritus, oro,
<ennod. carm. 2 31.3> Fortia si miserae non dantur corda puellae.
<ennod. carm. 2 32.1> Consulis ad genium nomen pro stemmate iunxi
<ennod. carm. 2 32.2> Dans lucem fastis, sum trabeis potior.
<ennod. carm. 2 32.3> Quid, palmata, tuo tantum de murice uernas?
<ennod. carm. 2 32.4> Plus fucante dedit purpura nostra tibi.
<ennod. carm. 2 33.1> Improbe, quid fractis confundis singula uerbis?
<ennod. carm. 2 33.2> Depingit mores obruta lingua tuos.
<ennod. carm. 2 33.3> Accipis exposcis praesumis rennuis ardes.
<ennod. carm. 2 33.4> Tristia blanda simul, fortia fluxa facis.
<ennod. carm. 2 33.5> Ira pauor rabies patientia tempore in uno:
<ennod. carm. 2 33.6> Tot facies gestas pectoribus uacuis.
<ennod. carm. 2 34.1> Suscipit oblatum, ueniam cui contulit(==CONTULI-T) Iesus(==JESUS).
<ennod. carm. 2 34.2> Post culpas animae sunt holocausta dei.
<ennod. carm. 2 34.3> Perge, puer, teneros superans bene conscius annos.
<ennod. carm. 2 34.4> Vectores meruit candida uita pios.
<ennod. carm. 2 35.1> Illudis Gallis, Veneti male tincta propago.
<ennod. carm. 2 35.2> Nil candoris habes: mens tibi quod genus est.
<ennod. carm. 2 35.3> Despicis insontes, maculatae uernula terrae.
<ennod. carm. 2 35.4> Sed natos Rhodani nix probitatis habet.
<ennod. carm. 2 36.1> Quod tibi naturae dederit lex germen, amice,
<ennod. carm. 2 36.2> Hoc mihi fons tradat uiuificantis aquae.
<ennod. carm. 2 37.1> Commoda de damnis mercaris, gaudia planctu,
<ennod. carm. 2 37.2> Si tibi de Christo est indubitata fides.
<ennod. carm. 2 38.1> Hoc est quod nitido membrum completur oliuo.
<ennod. carm. 2 38.2> Nil potius sanctas conuenit ante fores.
<ennod. carm. 2 39.1> Horrea parua licet, sed mens est largior illis.
<ennod. carm. 2 39.2> Non parcens opibus diuitias merui.
<ennod. carm. 2 40.1> Adueniant animum reserantes teste figura,
<ennod. carm. 2 40.2> Quo semper uotum proditur indicio.
<ennod. carm. 2 41.1> Nulla penum laxat mentis pressura sinistrae:
<ennod. carm. 2 41.2> Effluit expensis quod spatiis latitat.
<ennod. carm. 2 42.1> Non mihi diffusae dant prandia celsa coquinae,
<ennod. carm. 2 42.2> Nec plures uenter concutit artifices.
<ennod. carm. 2 42.3> Fercula pauca damus numerum uincentia cultu.
<ennod. carm. 2 42.4> Gloria nec mensae damna salutis habet.
<ennod. carm. 2 43.1> Sobria cella cadis uinum quod seruat onustis,
<ennod. carm. 2 43.2> Corpora confirmat gressibus acta suis.
<ennod. carm. 2 43.3> Infundant multis irarum pocula flammas,
<ennod. carm. 2 43.4> Mitescunt nostro bellica corda mero.
<ennod. carm. 2 44.1> Respice, qui gressum sinuas per amoena uirecta,
<ennod. carm. 2 44.2> Vt discas cultis lucem praeferre diserti.
<ennod. carm. 2 44.3> Arridet germen quod linguae pingitur ostro,
<ennod. carm. 2 44.4> Ver habet in bruma qui flores carmine gignit,
<ennod. carm. 2 44.5> Per glaciem zephyros exhalant uerba tepentes.
<ennod. carm. 2 44.6> Ebria fulgenti maduerunt murice dicta.
<ennod. carm. 2 44.7> Omnibus in rebus sermonum purpura regnat:
<ennod. carm. 2 44.8> Oris ad imperium summittunt colla chelydri.
<ennod. carm. 2 44.9> Algida cum roseo iuueniscant sanguine corda,
<ennod. carm. 2 44.10> Primaeuos gelidis ostendit littera membris.
<ennod. carm. 2 44.11> Vertit ad obsequium naturae munera doctus
<ennod. carm. 2 44.12> Aetates species mensuras tempora formas.
<ennod. carm. 2 45.1> Collaudet spatiis hortorum commoda lautis,
<ennod. carm. 2 45.2> Plurima cui satiant iugera culta famem:
<ennod. carm. 2 45.3> Ditior extentos superat dos larga minorum.
<ennod. carm. 2 45.4> Nobilitas uera est, quae nitet in modicis.
<ennod. carm. 2 45.5> Venit ad inclusum postponens Gratia campos
<ennod. carm. 2 45.6> Prodidit angustis quid faciat studium.
<ennod. carm. 2 45.7> Vernat in ingressu uiridanti porticus umbra,
<ennod. carm. 2 45.8> Cui fudit genium uitifer ipse deus.
<ennod. carm. 2 45.9> Exornans magnis foliorum texta racemis
<ennod. carm. 2 45.10> Aestiuis iungit commoda frigoribus.
<ennod. carm. 2 45.11> Lilia nam laurus oleas commixta rosetis
<ennod. carm. 2 45.12> De cultu proprium fecit habere diem.
<ennod. carm. 2 45.13> Serta triumphantis, frondem, quae monstrat amicum,
<ennod. carm. 2 45.14> Contulit ad fetus aurea terra suos.
<ennod. carm. 2 45.15> Largus opum poscat maioris praemia uoti,
<ennod. carm. 2 45.16> Hoc satis est nobis, quod sine fraude libet.
<ennod. carm. 2 46.1> Spiritus exhausto uolitat praelubricus auro.
<ennod. carm. 2 46.2> Candida lassatum uix tangit membra metallum.
<ennod. carm. 2 46.3> Afflixit pondus pretium fornacis anhelae.
<ennod. carm. 2 47.1> Aurea per nebulas dissoluit fila magister:
<ennod. carm. 2 47.2> Luserunt dociles flamina fulua manus.
<ennod. carm. 2 48.1> Contulit hic uentus pretiosi membra metalli:
<ennod. carm. 2 48.2> Quod finxere, timent nec capiunt oculi.
<ennod. carm. 2 49.1> Est nihil, et teneo: conuincit dextera uisum.
<ennod. carm. 2 49.2> Stringitur artatis digitorum nexibus aura.
<ennod. carm. 2 50.1> Damnati fructus mittit tua tessera ligni.
<ennod. carm. 2 50.2> Haec hominem dira spoliarunt pabula primum,
<ennod. carm. 2 50.3> Et nudis, serpens, post fraudes morte minaris.
<ennod. carm. 2 50.4> Parce, precor, donis: casus et damna reserua.
<ennod. carm. 2 50.5> Quid nocitura putas insontis poma saluti?
<ennod. carm. 2 50.6> Ante ferax leti tunc mortem depulit arbor,
<ennod. carm. 2 50.7> Fixa triumphigeris cum ramis uita pependit.
<ennod. carm. 2 51.1> Omnia Memphitis retinentur saecula textis:
<ennod. carm. 2 51.2> Seruiuit numquam Laurentius ante Neroni,
<ennod. carm. 2 51.3> Nec timuit ualidas uicit qui corpore flammas.
<ennod. carm. 2 52.1> Vir facie, mulier gestu, sed crure quod ambo,
<ennod. carm. 2 52.2> Iurgia naturae nullo discrimine soluens,
<ennod. carm. 2 52.3> Es lepus, et tanti conculcas colla leonis!
<ennod. carm. 2 53.1> Exige mendaces populorum uxorcula barbas,
<ennod. carm. 2 53.2> Ne minuant quaestum mascula labra tuum.
<ennod. carm. 2 54.1> Respice portentum permixto iure creatum,
<ennod. carm. 2 54.2> Communis generis, satius sed dicitur, omnis.
<ennod. carm. 2 55.1> Ludit in ancipiti constans fallacia sexu:
<ennod. carm. 2 55.2> Femina cum patitur, peragit cum turpia, mas est.
<ennod. carm. 2 56.1> Mundior excocti fulgescat luce metalli.
<ennod. carm. 2 56.2> Munera disponit qui dare digna deo.
<ennod. carm. 2 56.3> Ante uaporatis Laurenti uita caminis
<ennod. carm. 2 56.4> Constitit, ut blandum nobilitaret opus.
<ennod. carm. 2 56.5> Marmora picturas tabulas sublime lacunar
<ennod. carm. 2 56.6> Ipse dedit templo, qui probitate nitet.
<ennod. carm. 2 56.7> Aedibus ad pretium sic mores conditor addit
<ennod. carm. 2 56.8> Vellera ceu Serum murice tincta feras,
<ennod. carm. 2 56.9> Qualiter inclusas comit lux hospita gemmas
<ennod. carm. 2 56.10> Nix lapidis quotiens pulcrior arte rubet.
<ennod. carm. 2 57.1> Barbaricam faciem Romanos sumere cultus
<ennod. carm. 2 57.2> Miror et immodico distinctas corpore gentes.
<ennod. carm. 2 58.1> Romuleam tegetem nox oris nubila fuscat,
<ennod. carm. 2 58.2> Oppressit uestes tenebroso tegmine uultus.
<ennod. carm. 2 59.1> Nobilibus tollis genium, male compte lacernis,
<ennod. carm. 2 59.2> Discordes miscens inimico foedere proles.
<ennod. carm. 2 60.1> Libera captiuum meruerunt culmina lumen,
<ennod. carm. 2 60.2> Arridet facies nubila nulla gerens.
<ennod. carm. 2 60.3> Hic nuper(==NU-PER) astrigeri dos proxima uenit Olympi,
<ennod. carm. 2 60.4> Laurenti uatis ducta ministerio,
<ennod. carm. 2 60.5> Aedibus et uitae cuius nunc una figura est,
<ennod. carm. 2 60.6> Ceu solis radiis forma color similis.
<ennod. carm. 2 60.7> Euge uetustorum reparator, perge, nouorum
<ennod. carm. 2 60.8> Conditor, et uultu clarus et ingenio!
<ennod. carm. 2 60.9> Abiurant priscam te praesule tecta senectam,
<ennod. carm. 2 60.10> Aduena casuris porrigitur genius.
<ennod. carm. 2 61.1> Prandia lauta paras, sed linguae sordibus horres,
<ennod. carm. 2 61.2> Si deses pastor fercula concilias.
<ennod. carm. 2 61.3> Ambitiosa fames lassato prodiga censu
<ennod. carm. 2 61.4> Cornibus insultat, si taceat dominus.
<ennod. carm. 2 62.1> Visceribus miserorum et sanguine pauperis aucte,
<ennod. carm. 2 62.2> Tantorum mortes cur tibi sunt epulae
<ennod. carm. 2 62.3> Tubera perdices grus turdus turtur echinus,
<ennod. carm. 2 62.4> Non explent uterum corpora mille tuum.
<ennod. carm. 2 62.5> Infaustus multis, tibi felix diceris uni,
<ennod. carm. 2 62.6> Heres quod misero uenter erit proprius.
<ennod. carm. 2 63.1> Artubus humanis Polyphemus uixit et atro
<ennod. carm. 2 63.2> Sanguine distentus delicias habuit.
<ennod. carm. 2 63.3> Tu reddis similem scena redeunte furorem.
<ennod. carm. 2 63.4> Cui pastum tribuunt agmina debilium.
<ennod. carm. 2 64.1> Mergeret ut diuos in mortem, pabula serpens
<ennod. carm. 2 64.2> Contulit et uitam munere dira tulit.
<ennod. carm. 2 64.3> Sic quicumque meos paradisi uere labores
<ennod. carm. 2 64.4> Demulcet, casses conuiuii patitur.
<ennod. carm. 2 64.5> Illic discedit quem pectore gessit amicus,
<ennod. carm. 2 64.6> Fit damnum cari gutturis hospitium.
<ennod. carm. 2 65.1> Nesciris uotis et cordis nube recedis
<ennod. carm. 2 65.2> Ex oculis praesens, quaereris in facie;
<ennod. carm. 2 65.3> Tuque per ambages nulli spectabilis esse
<ennod. carm. 2 65.4> Calles, mellifluis toxica dans labiis.
<ennod. carm. 2 65.5> Hoc uolo quod non uis, iurans te nolle quod optas,
<ennod. carm. 2 65.6> Concutis et uariis pectora saeua modis,
<ennod. carm. 2 65.7> Hydram uerticibus, formis superare Prometheum
<ennod. carm. 2 65.8> Doctus (ut ad priscos fabula non redeat)
<ennod. carm. 2 65.9> Bella cies, spoliis crescis, defensor, ademptis.
<ennod. carm. 2 65.10> Ad nomen currit praeda, superbe, tuum.
<ennod. carm. 2 66.1> Dum mea multiplices mens anxia sustinet aestus
<ennod. carm. 2 66.2> Et reddor uitrei mancipium pelagi,
<ennod. carm. 2 66.3> Cumque procellosus refluentis portitor undae
<ennod. carm. 2 66.4> Africus ut captas me rotat exuuias:
<ennod. carm. 2 66.5> Pierius menti calor incidit, indiga serti
<ennod. carm. 2 66.6> Tempora mox cinxit laurus Apollinea,
<ennod. carm. 2 66.7> Tunc hederae uiridis rubuerunt fronte corymbi.
<ennod. carm. 2 66.8> Castalii mellis murmura blanda bibi.
<ennod. carm. 2 66.9> Continuo ponens marcentes pectore curas
<ennod. carm. 2 66.10> Complector laudem carmina laetitiam.
<ennod. carm. 2 67.1> Musta cadis famuli dum condunt nostra fideles
<ennod. carm. 2 67.2> Et ludunt prelo calcibus intrepidis,
<ennod. carm. 2 67.3> Dum tingunt rosei plantas de sanguine Bacchi,
<ennod. carm. 2 67.4> Scinditur et teneras uua gerens tunicas:
<ennod. carm. 2 67.5> Otia Niliacis non passus carmina biblis
<ennod. carm. 2 67.6> Sulcaui, tumulo ne tenear moriens.
<ennod. carm. 2 67.7> Ebria labsantis confessus uerba Thaliae,
<ennod. carm. 2 67.8> Sum uacuus culpa, si pedibus titubet.
<ennod. carm. 2 67.9> Ieiunos deceat lex artis syllaba rhythmus:
<ennod. carm. 2 67.10> Nulla Camenarum iungitur ad Bromium.
<ennod. carm. 2 68.1> Nescio cur sancto non parcas, stulte, labori,
<ennod. carm. 2 68.2> Dum morem seruas dentibus insiliens.
<ennod. carm. 2 68.3> Mandere nos pergis, sed uenter commoda nescit;
<ennod. carm. 2 68.4> Flamina nam uacuis stringis imaginibus.
<ennod. carm. 2 68.5> Escarum gurges nil ruptis murmure buccis
<ennod. carm. 2 68.6> Suscipit aut cassis motibus exuberat(==EXU-BERAT).
<ennod. carm. 2 68.7> Phasiacam uolucrem pisces uel sumina carpens
<ennod. carm. 2 68.8> Vda uaporatis guttura pasce cibis.
<ennod. carm. 2 68.9> Me ieiuna iuuat sine ructu pangere dicta:
<ennod. carm. 2 68.10> Regifico luxu fercula te satient.
<ennod. carm. 2 69.1> Testibus adseritur gens census uita, Tribune,
<ennod. carm. 2 69.2> Antiquum quotiens linquimus hospitium.
<ennod. carm. 2 69.3> Tu, quem lustratis transmisit gentibus error
<ennod. carm. 2 69.4> Nulla domus pleno nec tenet ampla die,
<ennod. carm. 2 69.5> Vis dici locuples sublimis pulcher amicus,
<ennod. carm. 2 69.6> Aestibus ignoti missus ab Oceani.
<ennod. carm. 2 69.7> Irrita dicta uolant, assertor non uenit ullus,
<ennod. carm. 2 69.8> Nulla fides sexum detegit aut patriam.
<ennod. carm. 2 69.9> Mendicus uetulus timidus confusus anhelus
<ennod. carm. 2 69.10> His, uerum perdens, utere nominibus.
<ennod. carm. 2 70.1> Tutus falsa loqui poteris sine teste, Tribune:
<ennod. carm. 2 70.2> Ventus habet linguam ponderibus uacui.
<ennod. carm. 2 71.1> Instabilem faciunt naturae damna Tribunum.
<ennod. carm. 2 71.2> Auolat hinc rursus, uincula ni teneant.
<ennod. carm. 2 71.3> Tolle, miser, modicam zephyro ueniente saburram.
<ennod. carm. 2 71.4> Radix nulla tuo est utilis auxilio.
<ennod. carm. 2 72.1> Eunuchus turpem poscit per compita uictum:
<ennod. carm. 2 72.2> Semina telluri non habet unde ferat.
<ennod. carm. 2 72.3> Grandia proscissis rus seruat germina membris.
<ennod. carm. 2 72.4> Fetibus et messis multiplicata redit:
<ennod. carm. 2 72.5> Incassum sectus proscindit uomere terga.
<ennod. carm. 2 72.6> Ni findens spargat triticeam subolem.
<ennod. carm. 2 73.1> Hic uolucrum pugna est, ubi Gallo caeditur anser:
<ennod. carm. 2 73.2> Dat poenas ueteris proditionis auis.
<ennod. carm. 2 73.3> Mactatus quondam uocis capis, improbe, quaestum:
<ennod. carm. 2 73.4> Romanis uitam qui dederit moritur.
<ennod. carm. 2 74.1> Qui ponti facies, numerum qui nouit harenae,
<ennod. carm. 2 74.2> Femina quem iurans fallere nulla potest,
<ennod. carm. 2 74.3> Astrorum plebem qui calles spectat amantum.
<ennod. carm. 2 74.4> Cynthia cui certis cornibus innotuit(==INNO-TUIT):
<ennod. carm. 2 74.5> Non ualet hic uultus retinere nomina mores.
<ennod. carm. 2 74.6> Quos mutat clerus tempus in exiguum.
<ennod. carm. 2 75.1> Gaudet equis recti dissuasor, et(==E-T) prodigus aequi,
<ennod. carm. 2 75.2> Nomina qui digna studio superante caballis
<ennod. carm. 2 75.3> Subtrahit, opponens ad sancta uocabula clunem.
<ennod. carm. 2 75.4> Sed procul est pecudes quod censet mentis iniquae:
<ennod. carm. 2 75.5> Propositum perstat generis quod stemmata fundunt.
<ennod. carm. 2 76.1> Aspidas ut capiat tectis fraus hospita technis,
<ennod. carm. 2 76.2> Sub ludi specie mortis imago latet.
<ennod. carm. 2 76.3> Vmbra lacessitas producit callida pestes
<ennod. carm. 2 76.4> Et bellum blandis principiis geritur.
<ennod. carm. 2 76.5> Credite, non aliter Iustinus proelia tractat.
<ennod. carm. 2 76.6> Qui accusat ridens, qui perimit placidus.
<ennod. carm. 2 77.1> Egit quod docuit meritis et honore superstes 
<ennod. carm. 2 77.2> Ambrosius uatis moribus ingenio, 
<ennod. carm. 2 77.3> Roscida regifico cui fulsit murice lingua, 
<ennod. carm. 2 77.4> Vere suo pingens germina quae uoluit(==VOLUIT). 
<ennod. carm. 2 77.5> Serta redimitus(==REDI+MITUS) gestabat lucida fronte, 
<ennod. carm. 2 77.6> Distinctum gemmis ore parabat opus. 
<ennod. carm. 2 77.7> Instituit populos gestu probitate pudore, 
<ennod. carm. 2 77.8> Fouit respiciens perculit admonuit. 
<ennod. carm. 2 77.9> Vocis ut officium postrema pericula poscunt, 
<ennod. carm. 2 77.10> Sic teneras culpas qui tacet insequitur. 
<ennod. carm. 2 77.11> Succinctus gladiis, clipei de pondere tutus, 
<ennod. carm. 2 77.12> Pectora claudebat textilibus chalybis. 
<ennod. carm. 2 77.13> Ensis habet uires uitiorum sector et hostis: 
<ennod. carm. 2 77.14> Vipera non tangit squamea terga uiri. 
<ennod. carm. 2 78.1> Ambrosius linquens uiduatae munia plebis
<ennod. carm. 2 78.2> Transtulit ad curam, Simpliciane, tuam.
<ennod. carm. 2 78.3> Successoris opes, spoliati uiscera regni
<ennod. carm. 2 78.4> Creuerunt merito temporis alterius,
<ennod. carm. 2 78.5> Ac uelut annosam zephyris parcentibus ornum,
<ennod. carm. 2 78.6> Ne metuat bellum, longa quies solidat.
<ennod. carm. 2 78.7> Tiro tamen felix cana ad rudimenta(==RUDI-MENTA) uocatus
<ennod. carm. 2 78.8> Non flexit priscum degenerans apicem.
<ennod. carm. 2 78.9> Nil timuit gelidis anima feruente medullis.
<ennod. carm. 2 78.10> Pontificis uirtus floris habet senium,
<ennod. carm. 2 78.11> Aequora qui tecto pressit terrena patenti,
<ennod. carm. 2 78.12> Molibus et cultu sidera cum tetigit.
<ennod. carm. 2 79.1> Forma pudicitiae iuuenis sectanda Veneri(==VENE+RI)
<ennod. carm. 2 79.2> Venit, nominibus nil famulata suis.
<ennod. carm. 2 79.3> Fortia marcebant uetulo sub iudice membra.
<ennod. carm. 2 79.4> Aetas praesentem perdiderat puerum.
<ennod. carm. 2 79.5> Sublimis postquam conscendit fulcra cathedrae.
<ennod. carm. 2 79.6> Cana tener populis dogmata disseruit.
<ennod. carm. 2 79.7> Aurea fluxerunt locupletis schemata linguae.
<ennod. carm. 2 79.8> Sol uitae nitidum reddidit eloquium.
<ennod. carm. 2 79.9> Aluus ut ecclesiae tumuisset semine Verbi.
<ennod. carm. 2 79.10> Non deerat pastus lactis apostolici.
<ennod. carm. 2 80.1> Marolus, extremae potator Tigridis undae,
<ennod. carm. 2 80.2> Qui iubar in madidis uiderat hospitiis,
<ennod. carm. 2 80.3> Quem labor in proprio Syriae solidauerat axe,
<ennod. carm. 2 80.4> Orditur uatem dotibus innumeris:
<ennod. carm. 2 80.5> Peruigil intentus ieiunus prouidus ardens.
<ennod. carm. 2 80.6> Quod morem tenuit, sat fuit officio.
<ennod. carm. 2 80.7> Os tenerum quotiens gustus contingit honesti,
<ennod. carm. 2 80.8> Transit ad affectum quod fuit imperii.
<ennod. carm. 2 80.9> Terra potens olim patribus fundata beatis
<ennod. carm. 2 80.10> Nobilibus mundum partubus irradiat.
<ennod. carm. 2 81.1> Mens niuei lactis, species manifesta columbae,
<ennod. carm. 2 81.2> Astutia serpens, Martiniane, uale.
<ennod. carm. 2 81.3> Lubrica te dubii dum poscunt flamina uulgi.
<ennod. carm. 2 81.4> Inueniunt pauidum, ne mereare legi.
<ennod. carm. 2 81.5> Vnus erat mundo contraria iudice narrans,
<ennod. carm. 2 81.6> Qui, ut caperet regnum, uincere non meruit.
<ennod. carm. 2 81.7> Protinus ad magni perductus limen honoris
<ennod. carm. 2 81.8> Exul caelorum ciuibus inseritur.
<ennod. carm. 2 81.9> Post geminas sanctis construxit mundior aedes.
<ennod. carm. 2 81.10> Lumine quas clauso iussit habere diem.
<ennod. carm. 2 82.1> Suffusus minio perque optima facta rubescens
<ennod. carm. 2 82.2> Virginei uultus Glycerius sequitur.
<ennod. carm. 2 82.3> Puram sanguineo maculat dum rore figuram.
<ennod. carm. 2 82.4> Picta genas facies simpliciter placuit.
<ennod. carm. 2 82.5> Candentem crocea gestans aspargine frontem
<ennod. carm. 2 82.6> Laeta uerecundis tinxerat ora notis.
<ennod. carm. 2 82.7> Indeptus sceptrum, tribuit quod testis imago,
<ennod. carm. 2 82.8> Purpura quem mentis prodidit imperio.
<ennod. carm. 2 82.9> Hunc habuit populus paruo uix tempore felix,
<ennod. carm. 2 82.10> Sed rursus magni missus ad obsequium.
<ennod. carm. 2 83.1> Lazarus ut diri promeret pede culmina mundi,
<ennod. carm. 2 83.2> Vocibus adcitus trux uenit in medium
<ennod. carm. 2 83.3> Quem frons laeta parum uitiis depinxerat hostem,
<ennod. carm. 2 83.4> Mulcantem culpas luminibus tacitis.
<ennod. carm. 2 83.5> Respiciens lapsus detersit nubila uitae,
<ennod. carm. 2 83.6> Curam saepe dedit uulneris obsequio.
<ennod. carm. 2 83.7> Non latuit, tectis facinus qui gessit in antris:
<ennod. carm. 2 83.8> Absens criminibus tortor ubique fuit.
<ennod. carm. 2 83.9> Innocuis placida uernabat luce serenus.
<ennod. carm. 2 83.10> Ceu speculum noxis iniciens faciem.
<ennod. carm. 2 84.1> Eusebius Ligurum successit finibus hospes,
<ennod. carm. 2 84.2> Ignotae tractus plebis amicitia.
<ennod. carm. 2 84.3> Graius erat, socio Titan quos respicit ortu
<ennod. carm. 2 84.4> Flammigero limfas uertice decutiens.
<ennod. carm. 2 84.5> Mitis compositus largus pius integer audax,
<ennod. carm. 2 84.6> Crederet ut damnum non dare perpetuum.
<ennod. carm. 2 84.7> Fleuit pauperiem miserans, arrisit habenti,
<ennod. carm. 2 84.8> Gaudia cum cunctis tristitiamque gerens:
<ennod. carm. 2 84.9> Hunc index operis locuturo(==LOCU-TURO) nuntiat orbi
<ennod. carm. 2 84.10> Fama uirum, gentes de statione trahens.
<ennod. carm. 2 85.1> Ecclesiae postquam parta est tibi sella, Geronti,
<ennod. carm. 2 85.2> Funera decessor non timuit moriens.
<ennod. carm. 2 85.3> Te reparante redit, patitur sors pallida letum,
<ennod. carm. 2 85.4> Viuit post obitum discipuli pretio.
<ennod. carm. 2 85.5> Agricolis iunctus coluisti germina uitae
<ennod. carm. 2 85.6> Nec serpens lolium pabula laeta tulit.
<ennod. carm. 2 85.7> Qui dedit in medium quem lex iubet optima uictum,
<ennod. carm. 2 85.8> Emit terrenis fructibus ille polum.
<ennod. carm. 2 85.9> Errorem mentis pressisti lege laborum:
<ennod. carm. 2 85.10> Otia non passus uirtutibus(==VIRTU-TIBUS) ueheris.
<ennod. carm. 2 86.1> Exere quae posuit mens nomina certa, Benigne!
<ennod. carm. 2 86.2> Quem quisquis uocitat, testis erit meriti.
<ennod. carm. 2 86.3> Cana fides hominem dum narrat, detegit actus.
<ennod. carm. 2 86.4> Nil loquitur casu pignoris attonitus.
<ennod. carm. 2 86.5> Praescia uenturi non errant uota parentum,
<ennod. carm. 2 86.6> In uerum uertunt blanditias subolum.
<ennod. carm. 2 86.7> Ante patres censens sedit plaudente senatu,
<ennod. carm. 2 86.8> Praelatum sanctis extulit ille caput.
<ennod. carm. 2 86.9> Pollice sed diro ceu flos succisus aratro est.
<ennod. carm. 2 86.10> Spes decus et genius de foribus cecidit.
<ennod. carm. 2 87.1> Qui uicit trabeas solium cinctumque Gabinum, 
<ennod. carm. 2 87.2> Consulibus praestans ecce Senator adest: 
<ennod. carm. 2 87.3> Ingenium uelox, sermonis cura rotundi, 
<ennod. carm. 2 87.4> Virtutum pretium, forma pudicitiae, 
<ennod. carm. 2 87.5> Abdita librorum, mysteria clausa prophetae 
<ennod. carm. 2 87.6> Qui dedit in lucem schemate quo uoluit(==VOLUIT). 
<ennod. carm. 2 87.7> Orbis ad extremi missus secreta uerendis 
<ennod. carm. 2 87.8> Curauit studiis quod fuerat lacerum. 
<ennod. carm. 2 87.9> Tunc oriens uictum peregrino lumine fassus. 
<ennod. carm. 2 87.10> Haesit ad aspectum lampadis alterius. 
<ennod. carm. 2 88.1> Tu lux certa tuis, spes tu fidissima rerum,
<ennod. carm. 2 88.2> Vatis apostolici tu, Theodore, uigor,
<ennod. carm. 2 88.3> Virtutum cumulus, substantia lucida ueri,
<ennod. carm. 2 88.4> Monstrat aceruatis quem labor in studiis,
<ennod. carm. 2 88.5> Praescius accinctus fortis tranquillus amicus
<ennod. carm. 2 88.6> Compositus simplex, tu bonus et sapiens,
<ennod. carm. 2 88.7> Fatidicus, semper tibi conscia corda futuri,
<ennod. carm. 2 88.8> Deprensum fluxit te reserante malum.
<ennod. carm. 2 88.9> Quem timuere feri calcantes culmina mundi,
<ennod. carm. 2 88.10> Dilexit spernens dura supercilii.
<ennod. carm. 2 89.1> Restat quem longo seruet rex inclitus aeuo.
<ennod. carm. 2 90.1> Imperii custos, uocali pollice cordas
<ennod. carm. 2 90.2> Per numeros animans tibi fila loquentia carmen
<ennod. carm. 2 90.3> Verberibus plectri, doctor, seruire coegi.
<ennod. carm. 2 90.4> Cirrha potens Phoebo, laticis pia turba sereni
<ennod. carm. 2 90.5> Tu mihi semper eris, qui pectora clausa remotis
<ennod. carm. 2 90.6> Inseris officiis et dextro numine comples.
<ennod. carm. 2 90.7> Deprecor, exactam fauturus suscipe uocem.
<ennod. carm. 2 90.8> Extortis pretium donans te iudice dictis.
<ennod. carm. 2 91.1> Visceribus lapidum permixta lege coactis
<ennod. carm. 2 91.2> Naturam faciunt artificum studia.
<ennod. carm. 2 91.3> In solidum fractis riguerunt marmora membris,
<ennod. carm. 2 91.4> Partibus in crustam colligitur genius.
<ennod. carm. 2 91.5> Vnam de uariis speciem componere frustis
<ennod. carm. 2 91.6> Qui potuit, saxum duxit in obsequium.
<ennod. carm. 2 92.1> Diuitibus pretium est Ennodi forma metallis.
<ennod. carm. 2 93.1> Parturit unda sitim, quam splendens conca ministrat.
<ennod. carm. 2 94.1> Belliger algenti sonipes nutrite sub axe,
<ennod. carm. 2 94.2> Per Tanais medium pectora sicca ferens,
<ennod. carm. 2 94.3> Cana pruinosis mandentem gramina lustris,
<ennod. carm. 2 94.4> Virtus lege poli quem sibi percoluit,
<ennod. carm. 2 94.5> Post domitas gentes, post flumina tanta cruoris,
<ennod. carm. 2 94.6> Alter te dominus, sed manet ipse labor.
<ennod. carm. 2 94.7> Linque precor lituum, cantus passure beatos:
<ennod. carm. 2 94.8> Captiuus pacis mitteris obsequiis.
<ennod. carm. 2 94.9> Nil tibi cum bellis: commendant bucina letum.
<ennod. carm. 2 94.10> Quid iuuat expertas semper amare neces?
<ennod. carm. 2 95.1> Nomine proposito meritis certamine Victor,
<ennod. carm. 2 95.2> Despicis oppressas maculato semine terras.
<ennod. carm. 2 95.3> Tu carnis uitiis possessor corporis expers,
<ennod. carm. 2 95.4> Lubrica subiectis domuisti saecula membris,
<ennod. carm. 2 95.5> Tranquillus patiens corrector prouidus acer.
<ennod. carm. 2 95.6> Hic reddens tumulis cineres, ad celsa uocatus
<ennod. carm. 2 95.7> Spiritus aetheria congaudet lucidus arce,
<ennod. carm. 2 95.8> Busta supercilio miseratus cernit Olympi,
<ennod. carm. 2 95.9> Vnde triumphati respectans funera mundi
<ennod. carm. 2 95.10> Cassibus exutis concedis praemia membris.
<ennod. carm. 2 96.1> Index naturae studium tibi non uenit ullum.
<ennod. carm. 2 96.2> Littera nulla colit brutae commercia linguae.
<ennod. carm. 2 96.3> Numquam discipulus, ualeas dic unde magister?
<ennod. carm. 2 97.1> Algidus in uiuo moritur dum corpore sanguis,
<ennod. carm. 2 97.2> Annorum glacies cum siccat pabula uuluae,
<ennod. carm. 2 97.3> Seminis et custos refugit cruor utilis inguen.
<ennod. carm. 2 97.4> Marcida cur iuueni sociaris, Galla, marito?
<ennod. carm. 2 97.5> Pignoris in thalamis periet fiducia iuncto
<ennod. carm. 2 97.6> Nam subolem laxis mendacem uiuere rugis
<ennod. carm. 2 97.7> Insimulans, epulis das prolem feta cloacae.
<ennod. carm. 2 97.8> Adtulit hoc uenter. quod coniunx iungat ad ora!
<ennod. carm. 2 98.1> Nil fallit simulans: quod finxit dextera, uerum est.
<ennod. carm. 2 98.2> Immobilis(==IMMO-BILIS) stantem fugitat lepus arte molossum.
<ennod. carm. 2 98.3> Insertus rabidis ridet furor aureus ursis,
<ennod. carm. 2 98.4> Gestandus manibus sileuit leo blandior ira.
<ennod. carm. 2 98.5> Cognoscit dominam genius famulante metallo.
<ennod. carm. 2 98.6> Mitigat illa feras, dum plebem pascit egentum.
<ennod. carm. 2 99.1> Aspicis Albinum titulos post busta dedisse,
<ennod. carm. 2 99.2> Funera qui meritis uiuacibus(==VIVA-CIBUS) iugulat.
<ennod. carm. 2 99.3> Inclite, cui, princeps, dum subdis iura magistri
<ennod. carm. 2 99.4> Vere sepulturae contigit ille locus.
<ennod. carm. 2 100.1> Creticus hic sollers quidam uocitatur homullus,
<ennod. carm. 2 100.2> Naribus argutus, gressu celer, ore timendus,
<ennod. carm. 2 100.3> Impauidus presso signans uestigia rostro.
<ennod. carm. 2 100.4> Quo ceruus capreae lepores lupus ursa uagatur.
<ennod. carm. 2 100.5> Inuenit, et tepido capitur fera prouida lecto.
<ennod. carm. 2 100.6> Luditur agnellae post proelia tanta uolatu:
<ennod. carm. 2 100.7> Molle pecus uolucrem praeuertit fraude molossum.
<ennod. carm. 2 101.1> Tot Iouis illecebras, tot crimina uiua figuris
<ennod. carm. 2 101.2> Dum bene depingit, uitiosa est dextera fabri.
<ennod. carm. 2 101.3> Argenti pretium est facinus retinere uetustum,
<ennod. carm. 2 101.4> Ne purum superet, quod furtis Iuppiter egit.
<ennod. carm. 2 101.5> Nil licet aetati scelerum monumenta resurgunt.
<ennod. carm. 2 101.6> Admonet exemplis qui culpas format auitas.
<ennod. carm. 2 102.1> Si tantas facies tunc sumpsit diuus adulter,
<ennod. carm. 2 102.2> Se primum falsis lusit imaginibus.
<ennod. carm. 2 102.3> Quid non mentito uiolasset corpore numen,
<ennod. carm. 2 102.4> Cuius forma suo gaudet adulterio?
<ennod. carm. 2 103.1> Laesa Venus non est, naturae uincula constant:
<ennod. carm. 2 103.2> Bucula Dedalei cessat mentita laboris.
<ennod. carm. 2 103.3> Ingenio uiuens nil mugit uacca biformis,
<ennod. carm. 2 103.4> Fictaque nec uerum coitum dant ligna iuuencae.
<ennod. carm. 2 103.5> Ecce iterum tauro mulier summittitur uxor,
<ennod. carm. 2 103.6> Humanas pecudum suspirant pectora flammas.
<ennod. carm. 2 103.7> Vasta iugum ceruix, cur suscipit area colli,
<ennod. carm. 2 103.8> Qualiter astricto sudauit marcida loro!
<ennod. carm. 2 104.1> Forma caput facies Deuteri cuncta magister,
<ennod. carm. 2 104.2> Innumeris doctor dotibus ille cluit.
<ennod. carm. 2 104.3> Excuset linguam genius perfectus ubique.
<ennod. carm. 2 104.4> Quod fari nescit, displicet inde malis.
<ennod. carm. 2 104.5> Grammaticam iactant artem nescire magistrum:
<ennod. carm. 2 104.6> Hoc melius simplex moribus instituit.
<ennod. carm. 2 104.7> Oratoris opus lapidosaque culmina Tulli
<ennod. carm. 2 104.8> Non tetigit: celsum rhetora nullus amat.
<ennod. carm. 2 104.9> Discipulis satis est uultus tacitique uerenda
<ennod. carm. 2 104.10> Caluities: Phoebae lumina plena uident.
<ennod. carm. 2 105.1> Iure colis proprium natalem, pulcer Arator,
<ennod. carm. 2 105.2> Qui si non coleres, numquid arator eras?
<ennod. carm. 2 106.1> Tot rebus fallax quid garris, pica biformis,
<ennod. carm. 2 106.2> Semiuir et tremulo qui uexas turpia lumbo?
<ennod. carm. 2 106.3> Quod tibi propositum, qui sexus constitit umquam?
<ennod. carm. 2 106.4> Quid non mentiris, uir femina, sancte profane?
<ennod. carm. 2 107.1> Lucidum tinxit maculante fuco
<ennod. carm. 2 107.2> Quisquis affectum, ferat inde linguam
<ennod. carm. 2 107.3> Iudicis Christi facibus perustam,
<ennod. carm. 2 107.4> Ore sepultus.
<ennod. carm. 2 107.5> Scindit urguens foedus omne fraude uiuax perpeti,
<ennod. carm. 2 107.6> Aegre portans quicquid ordo flagitat serenior.
<ennod. carm. 2 107.7> Linque quaeso, amice, mores plebe dignos ultima,
<ennod. carm. 2 107.8> Sanguinis callem secutus serua quod depectus es.
<ennod. carm. 2 108.1> Vincula soluit amor, quae quondam nexuit alter:
<ennod. carm. 2 108.2> Non nisi per legem cedit lex prisca sequentem.
<ennod. carm. 2 109.1> Numquam frugiferis per saecula longa thyrambis
<ennod. carm. 2 109.2> In me fluxerunt commoda Castalii.
<ennod. carm. 2 109.3> Tristia ieiunis pangentem carmina labris,
<ennod. carm. 2 109.4> Spes noua, quid stimulas, gurgitis Aonii?
<ennod. carm. 2 109.5> Sed si mutato Parcarum stamine gaudes,
<ennod. carm. 2 109.6> Exhibe cornipedem nunc, Pegasea, mihi,
<ennod. carm. 2 109.7> Qui ferat aligerum per gramina roscida corpus
<ennod. carm. 2 109.8> Nec teneras flectat uestigiis segetes,
<ennod. carm. 2 109.9> Sublimem ualidum formosum passibus aptum:
<ennod. carm. 2 109.10> Qui si contingat, mox mihi, Musa, places.
<ennod. carm. 2 109.11> Mitteris ad largum locupletem poscere parua.
<ennod. carm. 2 109.12> Ni gaudens redeas, dic mihi, Musa, uale.
<ennod. carm. 2 110.1> Pontificis castrum spes est fidissima uitae.
<ennod. carm. 2 110.2> Cui tutor sanctus, quae nocitura petant?
<ennod. carm. 2 110.3> Hic clipeus uotum est: procul hinc, Bellona, recede.
<ennod. carm. 2 110.4> Quod meritis constat, proelia nulla grauant.
<ennod. carm. 2 110.5> Conditor hic muros solidat, munimina factor.
<ennod. carm. 2 110.6> Nil metuat quisquis huc properat metuens.
<ennod. carm. 2 111.1> Dextera bellipotens uulgatis plena triumphis,
<ennod. carm. 2 111.2> Qua cecidit quicquid fugit ab obsequio,
<ennod. carm. 2 111.3> Disperso celsam solidas quae sanguine famam,
<ennod. carm. 2 111.4> Cui peperit laudem mitis et arma tenens,
<ennod. carm. 2 111.5> Postquam praelargo rubuisti stigmate campi
<ennod. carm. 2 111.6> Arua colis pingens germine purpureo.
<ennod. carm. 2 111.7> Virgultis proprio dispensas murice poma,
<ennod. carm. 2 111.8> Das plantis fructum nobilitate tua.
<ennod. carm. 2 111.9> Vilior en cespes iactet se diuite ramo,
<ennod. carm. 2 111.10> Dum ligni morsus semina clara fouet.
<ennod. carm. 2 111.11> Demessus ferro floret tibi surculus alter:
<ennod. carm. 2 111.12> Nuda maritatis dos nitet arboribus.
<ennod. carm. 2 111.13> Gramina cultorem praenoscunt, muta locuntur;
<ennod. carm. 2 111.14> Quod tetigit princeps, uer habet in glacie.
<ennod. carm. 2 111.15> Gestit terra potens, monstrat cui creuerit arbor:
<ennod. carm. 2 111.16> Fetibus et genio panditur hic dominus.
<ennod. carm. 2 111.17> Peruigil Hesperidum quae seruas iugera serpens,
<ennod. carm. 2 111.18> Aurea ieiunis munera dant epulis.
<ennod. carm. 2 111.19> Quis siluae subolem carpat custode ueneno?
<ennod. carm. 2 111.20> Morte nemus tutum, credite, nullus adit.
<ennod. carm. 2 111.21> Hic commune facis, pictas, quod sola parasti.
<ennod. carm. 2 111.22> Visceribus plenis nescit abire fames.
<ennod. carm. 2 112.1> Orbe pereffosso fluuidum de lumine uulnus
<ennod. carm. 2 112.2> Pestifer ostentans ora sepulta geris.
<ennod. carm. 2 112.3> Caeca per innumeros facies portatur amicos;
<ennod. carm. 2 112.4> Qui te conspiciunt, iure dolent oculis.
<ennod. carm. 2 112.5> Ebria marcenti locupletas flumine menta,
<ennod. carm. 2 112.6> Circumfers crasso sordida labra fimo.
<ennod. carm. 2 112.7> Oscula nulla petas, madidam suspende mefitem:
<ennod. carm. 2 112.8> Te propter cupiam perdere quod uideo.
<ennod. carm. 2 112.9> Quis putet ex oculis flammas coalescere turpes?
<ennod. carm. 2 112.10> Nil uidet, et rectum seruat iter scelerum.
<ennod. carm. 2 113.1> Fixior annoso sonipes moderamine noster
<ennod. carm. 2 113.2> Nunc iuuenem blando sustinet obsequio.
<ennod. carm. 2 113.3> Mollia grandaeuus summittit terga sedenti:
<ennod. carm. 2 113.4> Aetas constantem gressibus esse facit.
<ennod. carm. 2 114.1> Quae capiunt mundum, iunxit mens docta flagello
<ennod. carm. 2 114.2> Exornans censu nobilitante plagas.
<ennod. carm. 2 115.1> Argenti atque auri uapulat(==VA-PULAT) quicumque metallis,
<ennod. carm. 2 115.2> Gaudia cum fletu miscet auara suo.
<ennod. carm. 2 116.1> Dentibus argenti fuluum concluditur aurum:
<ennod. carm. 2 116.2> Contemnat nullus uerbera pulcra pati.
<ennod. carm. 2 117.1> Sanguine mente opibus facie uirtute pudore,
<ennod. carm. 2 117.2> Optatur qualis femina, sola fui.
<ennod. carm. 2 117.3> Hoc tantum mundi quod lex est corpore gessi,
<ennod. carm. 2 117.4> Exornans casta prole pudicitiam.
<ennod. carm. 2 117.5> Quae uictrix fortem tenui per blanda maritum
<ennod. carm. 2 117.6> Melle meo uertens iura, Seuere, tua.
<ennod. carm. 2 117.7> Quos genui, celsa coniunctos stirpe reliqui.
<ennod. carm. 2 117.8> Quod uotum est sanctis, coniuge praemorior.
<ennod. carm. 2 117.9> Nil mihi decessit, maneo post busta superstes:
<ennod. carm. 2 117.10> Felices numquam mors nocitura petit.
<ennod. carm. 2 117.11> Et nomen dulce est: de factis Mellesa dicor.
<ennod. carm. 2 117.12> Moribus hoc fluxit iure datum propriis.
<ennod. carm. 2 118.1> In tantum prisci defluxit fama Maronis,
<ennod. carm. 2 118.2> Vt te Vergilium saecula nostra darent.
<ennod. carm. 2 119.1> Si fatuo dabitur tam sanctum nomen homullo,
<ennod. carm. 2 119.2> Gloria maiorum curret in obprobrium.
<ennod. carm. 2 120.1> Captiuo stultus congaudet stemmate uatis.
<ennod. carm. 2 120.2> Non est Vergilius, dicitur iste tamen.
<ennod. carm. 2 121.1> Externo quotiens uocitaris nomine, demens,
<ennod. carm. 2 121.2> Si tibi sunt sensus, prospice ne uenias.
<ennod. carm. 2 122.1> Cur te Vergilium mentiris, pessime, nostrum?
<ennod. carm. 2 122.2> Non potes esse Maro, sed potes esse moro.
<ennod. carm. 2 123.1> Iste callis est, supernam qui parat potentiam,
<ennod. carm. 2 123.2> Lux pudoris, esca mentis, fax, medella, claritas.
<ennod. carm. 2 123.3> Mundi faece qui fucantur, hunc tenere nesciunt.
<ennod. carm. 2 123.4> Liber extat, hoc quicumque colla loro uinxerit.
<ennod. carm. 2 123.5> Sanguinis uenam nitentis comit iste sarculus.
<ennod. carm. 2 124.1> Hic uolucrem Rhodani torrentis respice natam
<ennod. carm. 2 124.2> Sermonum frenis subdere colla tuis.
<ennod. carm. 2 124.3> Iussa uolat uerbis et uerbis iussa quiescit,
<ennod. carm. 2 124.4> Cuius captiuum est auribus arbitrium.
<ennod. carm. 2 124.5> Vincula nesciret, ni uocis stricta lupatis
<ennod. carm. 2 124.6> Perderet auditu luxuriam generis.
<ennod. carm. 2 124.7> Cum stimulos clamor mentitur, clamor habenas,
<ennod. carm. 2 124.8> Obsequium linguae libera membra ferunt.
<ennod. carm. 2 124.9> Non opus est loris, sed nexus certa loquendi
<ennod. carm. 2 124.10> Dura catenati rostra ligat pecudis.
<ennod. carm. 2 125.1> Visceribus propriis externos fundere partus
<ennod. carm. 2 125.2> Cogitur et generis subolem lactare ferini.
<ennod. carm. 2 125.3> Iurgia naturae magno distantia calle!
<ennod. carm. 2 126.1> Edidit ignotum genetrix male conscia partum,
<ennod. carm. 2 126.2> Naturae fraudes, nobiliore dolo.
<ennod. carm. 2 127.1> Discrimen generis iunxerunt foedera partus,
<ennod. carm. 2 127.2> Ingenii stirpem permixta lege coacti.
<ennod. carm. 2 127.3> Hic mulus geminum pecus est, sed corpore simplex.
<ennod. carm. 2 128.1> Astrorum populus necdum de lumine solis
<ennod. carm. 2 128.2> Perdiderat lucem, gremio sed noctis adultae
<ennod. carm. 2 128.3> Fundebat rutilos madefacto aspargine crines;
<ennod. carm. 2 128.4> Cynthia per croceas fulgebat lactea bigas,
<ennod. carm. 2 128.5> Rescindens quicquid descripserat orbita fratris;
<ennod. carm. 2 128.6> Vernabat tacitus splendor de munere noctis,
<ennod. carm. 2 128.7> Torrida frigoribus confringens tempora Cancri:
<ennod. carm. 2 128.8> Cum me curarum cupientem spernere fasces
<ennod. carm. 2 128.9> Ruris amoenati facies depicta uocauit.
<ennod. carm. 2 128.10> Cornipedem scandi, qualem uix Cyllarus aequat,
<ennod. carm. 2 128.11> Mollibus aetherias qui uincit cursibus auras,
<ennod. carm. 2 128.12> Immobilis(==IMMO-BILIS) currit cuius per deuia sessor,
<ennod. carm. 2 128.13> In statione uolans pedibus constanter adactis.
<ennod. carm. 2 129.1> Quam uaga constantem retinent haec tecta decorem!
<ennod. carm. 2 129.2> Mittitur a domina quicquid habent pretii.
<ennod. carm. 2 129.3> Nam rutilat fuluum Violae de luce metallum:
<ennod. carm. 2 129.4> Possessor radios spargit ubique suos.
<ennod. carm. 2 130.1> Obruit haec tumulos, uiuit post funera factis, 
<ennod. carm. 2 130.2> Quae mortale nihil moribus inseruit(==INSERUIT). 
<ennod. carm. 2 130.3> Eufemia, tuos tellus complectitur artus, 
<ennod. carm. 2 130.4> Sed mens est niueis quam bene iuncta choris! 
<ennod. carm. 2 130.5> Occidit exitium: sors tunc durissima seruit(==SERVIT), 
<ennod. carm. 2 130.6> Cum superat fatum nescia uita mali. 
<ennod. carm. 2 130.7> Haec thalamis fecunda fuit, uiduata pudori: 
<ennod. carm. 2 130.8> Exemplis natam fecit amare deum. 
<ennod. carm. 2 131.1> Vtimur incluso per fraudes ense bacillo.
<ennod. carm. 2 131.2> Mors ligni tunicis quam bene tecta latet!
<ennod. carm. 2 131.3> Subsidium portas, quod cunctis terror haberis:
<ennod. carm. 2 131.4> Pacificum est nobis quod negat obsequium.
<ennod. carm. 2 132.1> Languescit rigidi tecum substantia ferri,
<ennod. carm. 2 132.2> Soluitur atque chalybs more fluentis aquae.
<ennod. carm. 2 132.3> Emollit gladios imbellis dextra Boeti.
<ennod. carm. 2 132.4> Ensis erat dudum, credite, nunc colus est.
<ennod. carm. 2 132.5> In thyrsum migrat quod gestas, improbe, pilum.
<ennod. carm. 2 132.6> In Venerem constans linque Mauortis(==MA-VORTIS) opem.
<ennod. carm. 2 133.1> Sollicitata leui marcescunt corda uirorum
<ennod. carm. 2 133.2> Tormento: fas est ludere uirginibus.
<ennod. carm. 2 133.3> Frangunt Marmaricis elefans quod misit ab aruis,
<ennod. carm. 2 133.4> Per micas sparsum mox solidatur opus.
<ennod. carm. 2 133.5> De poena tenerae discunt cum fraude iocari:
<ennod. carm. 2 133.6> Nam ridere necis munere femineum est.
<ennod. carm. 2 133.7> Angusta norunt res mille includere capsa,
<ennod. carm. 2 133.8> Omne ebur haec, mulier, pectoris arca tui est.
<ennod. carm. 2 134.1> Riparum frenos, naturae uincula, surgens
<ennod. carm. 2 134.2> Forte Padus tumido gurgite transierat.
<ennod. carm. 2 134.3> In spumam fluxas cogens durescere limfas,
<ennod. carm. 2 134.4> Squamea praeualidis dorsa ferebat aquis.
<ennod. carm. 2 134.5> Ales ut in tenero fidens tunc constitit orbe,
<ennod. carm. 2 134.6> Otia dans pinnis tuta premebat aquas.
<ennod. carm. 2 134.7> De proprio pelagus calcanti suggerit alnum,
<ennod. carm. 2 134.8> Vmida cum siccam cumbula portat auem.
<ennod. carm. 2 135.1> Cum praestat grauior bustum fortuna per iram,
<ennod. carm. 2 135.2> Contulit exuuiis, Maioriane, tuis.
<ennod. carm. 2 135.3> Nunc indignis pyramidum + prospice mole,
<ennod. carm. 2 135.4> Vilia principibus linque sepulcra piis.
<ennod. carm. 2 136.1> Cornipedes cuncti, quos gignunt bellica rura
<ennod. carm. 2 136.2> Quosque cruentatis deluit unda toris,
<ennod. carm. 2 136.3> Algida qui Tanais domuistis dorsa profundi.
<ennod. carm. 2 136.4> Quorum praeualidas ungula calcat aquas:
<ennod. carm. 2 136.5> Ecce Padanus adest sonipes, cui iudice recto
<ennod. carm. 2 136.6> Cedant Haemonii quos fouet aura poli.
<ennod. carm. 2 136.7> Ille pruinosis qui mandit gramina lustris,
<ennod. carm. 2 136.8> Et merito et forma dispar utroque uenit.
<ennod. carm. 2 136.9> Molliter incedit membris formosus honestis,
<ennod. carm. 2 136.10> Oblectat uisum dulcis in obsequio.
<ennod. carm. 2 136.11> Nil iam Phasiacam collaudet fabula prolem.
<ennod. carm. 2 136.12> Nec peregrina ferant nomina celsa caput.
<ennod. carm. 2 137.1> Verus honor uitem tribuit, sed munera uitis
<ennod. carm. 2 137.2> Ieiuno non dant ligna ministerio.
<ennod. carm. 2 138.1> Vt sceptrum princeps, sic gestat dextera uitem:
<ennod. carm. 2 138.2> Vtribus exornet diua corona caput.
<ennod. carm. 2 139.1> Vitifer hic siccus matrem complector erilis,
<ennod. carm. 2 139.2> Vberibus pressis quae mihi uina negat.
<ennod. carm. 2 140.1> Heu quotiens calidis uitis sine fruge labellis
<ennod. carm. 2 140.2> Illusit, nudo nomine me refouens!
<ennod. carm. 2 141.1> Terrarum culpis uitium, potator, obumbras:
<ennod. carm. 2 141.2> Ebrius esse nequis uina uomens Ligurum.
<ennod. carm. 2 141.3> Dum replet madidus feruentia pectora Bacchus,
<ennod. carm. 2 141.4> Indicunt ualidam pocula nostra sitim.
<ennod. carm. 2 142.1> Dicendi palmam Victoria tollit amico,
<ennod. carm. 2 142.2> Transit ad Ambrosium: plus fauet ira deae.
<ennod. carm. 2 143.1> In Ligurum terris potorem qui uocat errat:
<ennod. carm. 2 143.2> Numquid uina bibit uina bibens Ligurum?
<ennod. carm. 2 144.1> Suscipe uersiculos, Ennodi proxime, nostros,
<ennod. carm. 2 144.2> Vt librum nobis reddere non desinas:
<ennod. carm. 2 144.3> Ne foedes cultum, dum reddere, maxime, non uis,
<ennod. carm. 2 144.4> Quae pridem nobis es quoque pollicitus.
<ennod. carm. 2 145.1> Si te, Messala, studiis mihi pandere uelles,
<ennod. carm. 2 145.2> Non deerant libri, quos tibi, dulce, darem.
<ennod. carm. 2 145.3> Mens iniusta nimis quod spernat tollit amanti,
<ennod. carm. 2 145.4> Nec gratum est munus, quod fugit ingenium.
<ennod. carm. 2 146.1> Artis grammaticae librum de carmine fracto
<ennod. carm. 2 146.2> Qui poscit, solidos certat habere pedes.
<ennod. carm. 2 146.3> O utinam Musis contingant munere nostro
<ennod. carm. 2 146.4> De te quandoque gaudia certa, puer!
<ennod. carm. 2 146.5> Vitant loripedem, nisi fallor, pangere uersum,
<ennod. carm. 2 146.6> Vel quos in somnis respiciunt studia.
<ennod. carm. 2 147.1> Vxor flasconis cupis(==CU+PIS) dotata Falerni,
<ennod. carm. 2 147.2> Semper inexhausto pectus repleta Lyaeo,
<ennod. carm. 2 147.3> Quae Bacchum madidis colui uenerata labellis,
<ennod. carm. 2 147.4> Turgida ructato permulcens numina musto,
<ennod. carm. 2 147.5> Concludor sicci bene conscia tegmine busti.
<ennod. carm. 2 147.6> Est tamen ad superos coniunx mihi nobilis, euoe,
<ennod. carm. 2 147.7> Pocula quem numquam possint transire beata.
<ennod. carm. 2 147.8> Quem si fata uirum seruant, tibi uiuimus ambo.
<ennod. carm. 2 148.1> Funus obit, uirgo quotiens in busta refertur.
<ennod. carm. 2 148.2> Vnum iter est mortis criminis obsequium.
<ennod. carm. 2 148.3> Dalmatiae meritis uicta est natura rebellis,
<ennod. carm. 2 148.4> Degeneri caelum nobilitate tenet.
<ennod. carm. 2 148.5> Hoc satis est mundum calcasse in corpore mundi,
<ennod. carm. 2 148.6> De uitio sumptam cedere nil uitiis.
<ennod. carm. 2 148.7> Stemmatis haec lucem transcendit sole pudoris,
<ennod. carm. 2 148.8> Mens cum proposito consociata fuit.
<ennod. carm. 2 149.1> En sine nube pluit sub tectis imbre sereno
<ennod. carm. 2 149.2> Et caeli facies pura ministrat aquas.
<ennod. carm. 2 149.3> Proflua marmoribus decurrunt flumina sacris
<ennod. carm. 2 149.4> Atque iterum rorem parturit ecce lapis.
<ennod. carm. 2 149.5> Arida nam liquidos effundit pergula fontes,
<ennod. carm. 2 149.6> Et rursus natis unda superna uenit.
<ennod. carm. 2 149.7> Sancta per aetherios emanat lympha recessus,
<ennod. carm. 2 149.8> Eustorgi uatis ducta ministerio.
<ennod. carm. 2 150.1> Vt ualeant aquilae formatos prodere fetus,
<ennod. carm. 2 150.2> Vitalis tenerum frangit tepor insitus ouum.
<ennod. carm. 2 150.3> Tunc pius artatam lacerat pater impiger aedem,
<ennod. carm. 2 150.4> Vt pariat rursus studio quos edidit aluo.
<ennod. carm. 2 150.5> Mox generis testem Phoebum ciet arbiter idem,
<ennod. carm. 2 150.6> Inuenit internam rimatus lumine lucem.
<ennod. carm. 2 150.7> Non aliter celso pueros de stemmate cretos
<ennod. carm. 2 150.8> Doctrinae radiis opponit cura parentis.
<ennod. carm. 2 150.9> Quam bene flammarum constanter, respice, bella
<ennod. carm. 2 150.10> Excipiunt teneri, uincentes fulgura uisu!
<ennod. carm. 2 151.1> Vna domus duplici discreta iungitur aede
<ennod. carm. 2 151.2> Partiturque suum quod bene nectit opus.
<ennod. carm. 2 151.3> In geminis simplex radiat pia gloria tectis
<ennod. carm. 2 151.4> Et de diuisis consociatur honos.
<ennod. carm. 2 151.5> Ne procul aut ibidem sacros confunderet usus,
<ennod. carm. 2 151.6> Constanti numerum sors dedit ampla loco.
