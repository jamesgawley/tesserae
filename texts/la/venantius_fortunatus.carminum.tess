<ven. fort. carm. 1 1.1> Antistes domini, meritis in saecula uiuens, 
<ven. fort. carm. 1 1.2> Gaudia qui Christi de grege pastor habes: 
<ven. fort. carm. 1 1.3> Cum te Vitalem uoluit(==VOLUIT) uocitare uetustas, 
<ven. fort. carm. 1 1.4> Nouerat aeternum te meruisse diem; 
<ven. fort. carm. 1 1.5> Dignus apostolica praefulgens mente sacerdos, 
<ven. fort. carm. 1 1.6> Qui sacer Andreae tam pia templa locas. 
<ven. fort. carm. 1 1.7> Quam bene pro meritis domini consedit in aula, 
<ven. fort. carm. 1 1.8> Per quem digna deo est aedificata domus! 
<ven. fort. carm. 1 1.9> Sumpsisti a domino culmen cui culmina condis: 
<ven. fort. carm. 1 1.10> Qui tibi digna dedit reddis honore uicem. 
<ven. fort. carm. 1 1.11> Emicat aula potens, solido perfecta metallo, 
<ven. fort. carm. 1 1.12> Quo sine nocte manet continuata dies. 
<ven. fort. carm. 1 1.13> Inuitat locus ipse deum sub luce perenni, 
<ven. fort. carm. 1 1.14> Gressibus ut placidis intret amando lares. 
<ven. fort. carm. 1 1.15> Qui loca das populis, dominum quo semper adorent, 
<ven. fort. carm. 1 1.16> Vt capiant ueniam te facis esse uiam. 
<ven. fort. carm. 1 1.17> Gratia mens animus bonitas dilectio plebis 
<ven. fort. carm. 1 1.18> Et gradus et pietas te dedit esse patrem. 
<ven. fort. carm. 1 1.19> Prosperitas se uestra probat, quae gaudia supplens 
<ven. fort. carm. 1 1.20> Intulit egregios ad tua uota uiros. 
<ven. fort. carm. 1 1.21> Dux nitet hinc armis, praefectus legibus illinc: 
<ven. fort. carm. 1 1.22> Venerunt per quos crescere festa solent. 
<ven. fort. carm. 1 1.23> Ne tibi desit honor, populum deus auxit opimum, 
<ven. fort. carm. 1 1.24> Qui uidit sensum hoc uoluisse(==VO-LUISSE) tuum. 
<ven. fort. carm. 1 1.25> Mysterium fidei compleuit uota petenti: 
<ven. fort. carm. 1 1.26> Felix cui dominus quae cupis ipsa uehit! 
<ven. fort. carm. 1 1.27> Plurima diuino celebres sollemnia dono 
<ven. fort. carm. 1 1.28> Atque dei florens templa locanda colas. 
<ven. fort. carm. 1 2.1> Quisquis ad haec sancti concurris limina templi, 
<ven. fort. carm. 1 2.2> Si uenias supplex, hic prece sumis opem. 
<ven. fort. carm. 1 2.3> Quam sacer antistes Vitalis condidit arcem, 
<ven. fort. carm. 1 2.4> Culmine quae celso est tempore ducta breui: 
<ven. fort. carm. 1 2.5> Fundauit, struxit, dotauit, deinde dicauit 
<ven. fort. carm. 1 2.6> Et meruit templi soluere uota sui. 
<ven. fort. carm. 1 2.7> Quo ueneranda pii requiescunt uiscera Petri, 
<ven. fort. carm. 1 2.8> Qui meruit solus claue ligare polos: 
<ven. fort. carm. 1 2.9> Paulus apostolica simul hac retinetur in aula, 
<ven. fort. carm. 1 2.10> Seductor quondam qui modo doctor ouat: 
<ven. fort. carm. 1 2.11> Hanc sacer Andreas propriam sibi uindicat arcem 
<ven. fort. carm. 1 2.12> Et cum fratre pio participata regit; 
<ven. fort. carm. 1 2.13> Haec sua tecta replet Laurentius igne sereno, 
<ven. fort. carm. 1 2.14> Cui pia flamma dedit luce perenne diem; 
<ven. fort. carm. 1 2.15> Vitali domus ista placet, qui uiuus harenis 
<ven. fort. carm. 1 2.16> Defossus meruit perdere mortis iter: 
<ven. fort. carm. 1 2.17> Sunt loca Martini qui texit ueste tonantem: 
<ven. fort. carm. 1 2.18> Ne magis algeret, se spoliare dedit; 
<ven. fort. carm. 1 2.19> Ecce Vigili(==VI-GI+LI) arx est quem rustica turba peremit: 
<ven. fort. carm. 1 2.20> Vnde mori uoluit(==VOLUIT), mors magis ipsa fugit; 
<ven. fort. carm. 1 2.21> Incolit haec pariter Marturius atque Sisennus, 
<ven. fort. carm. 1 2.22> Quos genus atque fides et tenet una salus; 
<ven. fort. carm. 1 2.23> Sanctus Alexander felixque Cicilia pollent, 
<ven. fort. carm. 1 2.24> Quos meritis omnes una corona manet. 
<ven. fort. carm. 1 2.25> Haec bonus antistes Vitale urguente Iohannes 
<ven. fort. carm. 1 2.26> Condidit egregio uiscera sancta loco. 
<ven. fort. carm. 1 2.27> O nimium felix, aeternum in lumen iture, 
<ven. fort. carm. 1 2.28> Cuius uita suo proficit ista deo! 
<ven. fort. carm. 1 3.1> Gloria celsa pios domini circumdat amicos,
<ven. fort. carm. 1 3.2> Quorum diffuso uiuit in orbe decus.
<ven. fort. carm. 1 3.3> Pertulit hic martyr pro Christo orientis in axe:
<ven. fort. carm. 1 3.4> Ecce sub occasu templa beatus habet.
<ven. fort. carm. 1 3.5> Fundatus uirtute dei, de morte triumphans
<ven. fort. carm. 1 3.6> Excepit lapides cui petra Christus erat.
<ven. fort. carm. 1 3.7> Gens Iudaea ferox, Stephanum quem perdere credis,
<ven. fort. carm. 1 3.8> Etsi carne, tamen nescit honore mori.
<ven. fort. carm. 1 3.9> Ille tenet palmam meritis, tu crimine poenam;
<ven. fort. carm. 1 3.10> Possidet ille polos, tu magis ima petis.
<ven. fort. carm. 1 3.11> Haec sacra Palladius Leuitae templa locauit,
<ven. fort. carm. 1 3.12> Vnde sibi sciat(==SCI+AT) non peritura domus.
<ven. fort. carm. 1 4.1> Emicat aula decens uenerando in culmine ducta,
<ven. fort. carm. 1 4.2> Nomine Martini sanctificata deo;
<ven. fort. carm. 1 4.3> Cui uitae merito fiducia tanta coruscat,
<ven. fort. carm. 1 4.4> Vt populis tribuat quod pia uota rogant.
<ven. fort. carm. 1 4.5> Extulit hanc Faustus deuoto corde sacerdos,
<ven. fort. carm. 1 4.6> Reddidit et domino prospera dona suo.
<ven. fort. carm. 1 5.1> Qui celerare paras, iter huc deflecte, uiator;
<ven. fort. carm. 1 5.2> Hic locus orantem cautius ire docet.
<ven. fort. carm. 1 5.3> Exul enim terris, caeli incola, saepe solebat
<ven. fort. carm. 1 5.4> Clausus Martinus hinc aperire polos;
<ven. fort. carm. 1 5.5> Aede sub hac habitans heremi secreta tenebat,
<ven. fort. carm. 1 5.6> Per medios populos anachorita potens.
<ven. fort. carm. 1 5.7> Hic se nudato tunica uestiuit egenum:
<ven. fort. carm. 1 5.8> Dum tegit algentem, plus calet ipse fide.
<ven. fort. carm. 1 5.9> Tum uili tunica uestitur et ipse sacerdos
<ven. fort. carm. 1 5.10> Processitque inopi tegmine summus honor;
<ven. fort. carm. 1 5.11> Qui tamen altaris sacra dum mysteria tractat,
<ven. fort. carm. 1 5.12> Signando calicem signa beata dedit:
<ven. fort. carm. 1 5.13> Namque uiri sacro de uertice flamma refulsit,
<ven. fort. carm. 1 5.14> Ignis et innocui surgit ad astra globus,
<ven. fort. carm. 1 5.15> Ac breuibus manicis, fieret ne iniuria dextrae,
<ven. fort. carm. 1 5.16> Texerunt gemmae qua caro nuda fuit;
<ven. fort. carm. 1 5.17> Brachia nobilium lapidum fulgore coruscant
<ven. fort. carm. 1 5.18> Inque loco tunicae pulchra zmaragdus erat.
<ven. fort. carm. 1 5.19> Quam bene mercatur cui, dum uestiuit egenum,
<ven. fort. carm. 1 5.20> Tegmine pro tunicae brachia gemma tegit!
<ven. fort. carm. 1 5.21> Tu quoque qui caelis habitas, Martine precator,
<ven. fort. carm. 1 5.22> Pro Fortunato fer pia uerba deo.
<ven. fort. carm. 1 5.23> Imperiis parere tuis, pie care sacerdos,
<ven. fort. carm. 1 5.24> Quantum posse ualet, plus mihi uelle placet.
<ven. fort. carm. 1 6.1> Qui cupit aeterna sociari in sede beatis,
<ven. fort. carm. 1 6.2> Hos sibi participes per pia uota facit,
<ven. fort. carm. 1 6.3> Nec patitur differre diu quod oportet agendo,
<ven. fort. carm. 1 6.4> Cum bona quae dederit haec sua lucra putet.
<ven. fort. carm. 1 6.5> Condidit ergo aruis delubra Leontius alma,
<ven. fort. carm. 1 6.6> Talibus officiis intret ut ipse polos.
<ven. fort. carm. 1 6.7> Martini meritis et nomine fulta coruscant,
<ven. fort. carm. 1 6.8> Quem certum est terris signa dedisse poli,
<ven. fort. carm. 1 6.9> Qui leprae maculas medicata per oscula purgans
<ven. fort. carm. 1 6.10> Pacis ab amplexu morbida bella tulit.
<ven. fort. carm. 1 6.11> Haec tamen ingenio sunt aedificata perito,
<ven. fort. carm. 1 6.12> Quo nihil egregius gloria laudis eget.
<ven. fort. carm. 1 6.13> Additur ad specimen locus ipse quod eminet aruis
<ven. fort. carm. 1 6.14> Elatoque iugo colle tumente patet;
<ven. fort. carm. 1 6.15> Altius educto sub se tenet omnia dorso
<ven. fort. carm. 1 6.16> Et quacumque petit, deliciosa uidet.
<ven. fort. carm. 1 6.17> A longe adueniens oculo uicinus habetur,
<ven. fort. carm. 1 6.18> Iungitur aspectu dissociante loco.
<ven. fort. carm. 1 6.19> Quo fessus rapitur uisu inuitante uiator:
<ven. fort. carm. 1 6.20> Si pede defecerit(==DE+FE-CE-RIT), lumine tractus adit.
<ven. fort. carm. 1 6.21> Quae Placidina sacris ornauit culmina uelis,
<ven. fort. carm. 1 6.22> Certantesque simul hic facit, illa colit.
<ven. fort. carm. 1 7.1> Discite, mortales, fidei nihil esse quod obstet,
<ven. fort. carm. 1 7.2> Cum sacra templa dei flumine fixa manent:
<ven. fort. carm. 1 7.3> Pulchra per angustos ut surgeret aula meatus,
<ven. fort. carm. 1 7.4> Etsi mons uetuit, praebuit unda locum:
<ven. fort. carm. 1 7.5> Vt famularetur domui uaga lympha supernae
<ven. fort. carm. 1 7.6> Cursibus, antiquas ars noua subdit aquas.
<ven. fort. carm. 1 7.7> Cum Baudegunde quo mente Basilius una
<ven. fort. carm. 1 7.8> Hoc renouans priscum reddit et auget opus.
<ven. fort. carm. 1 7.9> Sic, Martine, tuus honor amplus ubique meretur.
<ven. fort. carm. 1 7.10> Vt loca nulla negent, quo tibi festa sonent.
<ven. fort. carm. 1 7.11> Talibus officiis pacatus, opime sacerdos,
<ven. fort. carm. 1 7.12> Quorum uota uides, redde benigne uicem.
<ven. fort. carm. 1 8.1> Tempore uita breuis meritis fit longior almis
<ven. fort. carm. 1 8.2> Angustosque dies tendit honore fides.
<ven. fort. carm. 1 8.3> Post finem sine fine manet mens dedita Christo.
<ven. fort. carm. 1 8.4> Linquens turbam hominum stat sociata deo.
<ven. fort. carm. 1 8.5> Hac ope suffultus Vincentius extat in aeuum,
<ven. fort. carm. 1 8.6> Gloria martyrii cuius opima uiret,
<ven. fort. carm. 1 8.7> Vertice succiso rapuit qui ex morte triumphum
<ven. fort. carm. 1 8.8> Et noua de terris proles ad astra uolat.
<ven. fort. carm. 1 8.9> Credidit unde necem, sancto dedit hostis honorem,
<ven. fort. carm. 1 8.10> Percussorque magis morte perenne iacet:
<ven. fort. carm. 1 8.11> Vicerat ille miser, hunc si iugulare nequisset;
<ven. fort. carm. 1 8.12> Nam abstulit unde caput, contulit inde polum.
<ven. fort. carm. 1 8.13> Huius amore nouo pia uota Leontius explens
<ven. fort. carm. 1 8.14> Quo sacra membra iacent, stagnea tecta dedit.
<ven. fort. carm. 1 8.15> Et licet eniteat meritis uenerabile templum,
<ven. fort. carm. 1 8.16> Attamen ornatum praebuit iste suum.
<ven. fort. carm. 1 8.17> Praemia succedant operanti longa salutis,
<ven. fort. carm. 1 8.18> Huius ut obsequiis culmina sancta micent.
<ven. fort. carm. 1 9.1> Cultoris domini toto sonus exiit orbe 
<ven. fort. carm. 1 9.2> Nec locus est, ubi se gloria celsa neget: 
<ven. fort. carm. 1 9.3> Sed cuius meritum scimus percurrere mundum, 
<ven. fort. carm. 1 9.4> Huius ubique uiri surgere templa decet. 
<ven. fort. carm. 1 9.5> Ecce beata nitent Vincenti culmina summi, 
<ven. fort. carm. 1 9.6> Munere martyrii qui colit astra poli, 
<ven. fort. carm. 1 9.7> Promptus amore pio quae papa Leontius olim 
<ven. fort. carm. 1 9.8> Condidit eximio consolidata loco. 
<ven. fort. carm. 1 9.9> Nomine Vernemetis uoluit(==VOLUIT) uocitare uetustas, 
<ven. fort. carm. 1 9.10> Quod quasi fanum ingens Gallica lingua refert: 
<ven. fort. carm. 1 9.11> Auspicii praemissa fides erat arce futura, 
<ven. fort. carm. 1 9.12> Vt modo celsa domus staret honore dei. 
<ven. fort. carm. 1 9.13> Hic etiam sanctus, domini suffultus amore, 
<ven. fort. carm. 1 9.14> Virtutis summae signa tremenda dedit. 
<ven. fort. carm. 1 9.15> Nam cum templa dei praesul de more dicauit, 
<ven. fort. carm. 1 9.16> Martyris aduentu daemonis ira fugit; 
<ven. fort. carm. 1 9.17> Redditur incolomis quidam de peste maligna, 
<ven. fort. carm. 1 9.18> Cui uidisse pii templa medella fuit. 
<ven. fort. carm. 1 9.19> Emicat aula potens diuino plena sereno, 
<ven. fort. carm. 1 9.20> Vt merito placeat hic habitare deo. 
<ven. fort. carm. 1 9.21> Nunc specie suadente loci ac uirtutis honore 
<ven. fort. carm. 1 9.22> Euocat hic populos hinc decus, inde salus. 
<ven. fort. carm. 1 9.23> Qui plebem accendit uenerandae conditor arcis. 
<ven. fort. carm. 1 9.24> Talibus officiis praemia iusta metet. 
<ven. fort. carm. 1 10.1> Culmina conspicui radiant ueneranda Nazari(==NA-ZARI).
<ven. fort. carm. 1 10.2> Cuius membra solum, spiritus astra tenet.
<ven. fort. carm. 1 10.3> Semine terrigeno terrenis usibus exsors,
<ven. fort. carm. 1 10.4> Immortale bonum puluere natus homo,
<ven. fort. carm. 1 10.5> Nil carnale uolens, sed Christi praemia poscens.
<ven. fort. carm. 1 10.6> Sanguine de proprio uictima digna deo.
<ven. fort. carm. 1 10.7> Haec tibi templa, sacer, deuota Leontius offert
<ven. fort. carm. 1 10.8> Maioremque suam hinc cupit esse domum.
<ven. fort. carm. 1 10.9> Hic prius angusto fabricata est machina gyro,
<ven. fort. carm. 1 10.10> Quo neque tunc poterat plebs ueneranda capi:
<ven. fort. carm. 1 10.11> Deiectamque solo rursus fundauit ab imo,
<ven. fort. carm. 1 10.12> Et dedit haec quae nunc amplificata placent.
<ven. fort. carm. 1 11.1> Qui cupis egregii structorem noscere templi, 
<ven. fort. carm. 1 11.2> Tam pia non patiar uota latere tibi. 
<ven. fort. carm. 1 11.3> Longius hinc olim sacra cum delubra fuissent 
<ven. fort. carm. 1 11.4> Et plebs ob spatium saepe timeret iter, 
<ven. fort. carm. 1 11.5> Exiguam dederat hic praesul Amelius arcem, 
<ven. fort. carm. 1 11.6> Christicolam populum nec capiente loco: 
<ven. fort. carm. 1 11.7> Quo uitae claudente diem dehinc(==DE.H.I.NC) prole graduque 
<ven. fort. carm. 1 11.8> Venit ad heredem(==HEREDEM_) hoc opus atque locus, 
<ven. fort. carm. 1 11.9> Fundauitque piam hanc papa Leontius aulam, 
<ven. fort. carm. 1 11.10> Obtulit et domino splendida dona suo. 
<ven. fort. carm. 1 11.11> Quam uenerandus habet propriam Dionysius aedem, 
<ven. fort. carm. 1 11.12> Nomine sub cuius sanctificata nitet; 
<ven. fort. carm. 1 11.13> Qui feruente fide, Christi solidatus amore, 
<ven. fort. carm. 1 11.14> Vertice supposito colla secanda dedit. 
<ven. fort. carm. 1 11.15> Membrorum contemptor erat cupiendo coronam. 
<ven. fort. carm. 1 11.16> Vile putans quicquid ferret amore dei. 
<ven. fort. carm. 1 11.17> Vt moritura caro donum immortale pararet, 
<ven. fort. carm. 1 11.18> Vulnera dilexit, sed caritura nece; 
<ven. fort. carm. 1 11.19> Hostili occurrens gladio se misit Olympo: 
<ven. fort. carm. 1 11.20> Vnde mori uoluit(==VOLUIT), uota salutis habet. 
<ven. fort. carm. 1 11.21> Nec angusta prius subtraxit fana sacerdos, 
<ven. fort. carm. 1 11.22> Haec nisi perficeret quae modo culta placent, 
<ven. fort. carm. 1 11.23> Assidue in prisco peragens caerimonia(==CA:ERIMONIA) templo. 
<ven. fort. carm. 1 11.24> Donec rite sequens consolidasset opus. 
<ven. fort. carm. 1 12.1> Digna sacerdotis Bibiani templa coruscant.
<ven. fort. carm. 1 12.2> Quo si iusta petis, dat pia uota fides.
<ven. fort. carm. 1 12.3> Quae praesul fundauit ouans Eusebius(==E.USE+BI-US) olim.
<ven. fort. carm. 1 12.4> Ne tamen expleret raptus ab orbe fuit.
<ven. fort. carm. 1 12.5> Cui mox Emerius successit in arce sacerdos,
<ven. fort. carm. 1 12.6> Sed coeptum ut strueret, ferre recusat onus.
<ven. fort. carm. 1 12.7> Qui precibus commisit opus tibi, papa Leonti,
<ven. fort. carm. 1 12.8> Cuius ad hoc uotum iugiter instat amor
<ven. fort. carm. 1 12.9> Vltro tale decus tibi se seruauit agendum,
<ven. fort. carm. 1 12.10> Nec nisi tu fueras qui loca sacra dares.
<ven. fort. carm. 1 12.11> O meritum iusti mansurum in luce perenni,
<ven. fort. carm. 1 12.12> Per quem se cupiunt templa uerenda coli!
<ven. fort. carm. 1 12.13> Sacra sepulchra tegunt Bibiani argentea tecta,
<ven. fort. carm. 1 12.14> Vnianimis(==UNJA-NI-MIS) tecum quae Placidina dedit.
<ven. fort. carm. 1 12.15> Quo super effusum rutilans intermicat aurum
<ven. fort. carm. 1 12.16> Et spargunt radios pura metalla suos:
<ven. fort. carm. 1 12.17> Ingenio perfecta nouo tabulata coruscant
<ven. fort. carm. 1 12.18> Artificemque putas hic animasse feras.
<ven. fort. carm. 1 12.19> Sed cui uos animo donaria tanta dedistis,
<ven. fort. carm. 1 12.20> Hic agat ut uobis stet diuturna salus.
<ven. fort. carm. 1 12.21> Nec dubitent qui digna ferunt, sibi magna rependi
<ven. fort. carm. 1 12.22> Dum quoque pro paruis reddat opima deus.
<ven. fort. carm. 1 13.1> Quantus amor domini maneat tibi, papa Leonti,
<ven. fort. carm. 1 13.2> Quem sibi iam sancti templa nouare monent!
<ven. fort. carm. 1 13.3> Eutropitis enim uenerandi antistitis aula
<ven. fort. carm. 1 13.4> Corruerat senio dilacerata suo,
<ven. fort. carm. 1 13.5> Nudatosque trabes paries uacuatus habebat,
<ven. fort. carm. 1 13.6> Pondere non tecti, sed male pressus aquis:
<ven. fort. carm. 1 13.7> Nocte sopore leui cuidam ueniente ministro
<ven. fort. carm. 1 13.8> Instauratorem te docet esse suum.
<ven. fort. carm. 1 13.9> Pro mercede tui meruit magis ille moneri;
<ven. fort. carm. 1 13.10> O felix de quo fit pia cura deo!
<ven. fort. carm. 1 13.11> Nunc meliore uia uiruit renouata uetustas,
<ven. fort. carm. 1 13.12> Et lapsae fabricae flos rediuiuus adit.
<ven. fort. carm. 1 13.13> Aetas accessit, sed haec(==SA.EC) iuuenescit honore;
<ven. fort. carm. 1 13.14> Vnde senes fieret, iunior inde redit.
<ven. fort. carm. 1 13.15> Hic scalptae camerae decus interrasile pendit;
<ven. fort. carm. 1 13.16> Quos pictura solet, ligna dedere iocos.
<ven. fort. carm. 1 13.17> Sumpsit imagineas paries simulando figuras:
<ven. fort. carm. 1 13.18> Quae neque tecta prius, haec modo picta nitent.
<ven. fort. carm. 1 13.19> Vrbis Santonicae primus fuit iste sacerdos,
<ven. fort. carm. 1 13.20> Et tibi qui reparas iure priora dedit.
<ven. fort. carm. 1 13.21> Cum sua templa tenet sanctus habitando quiete,
<ven. fort. carm. 1 13.22> Instauratori reddet amore uicem.
<ven. fort. carm. 1 14.1> Summus in arce dei pia dona Leontius offert,
<ven. fort. carm. 1 14.2> Votis iuncta sacris et Placidina simul.
<ven. fort. carm. 1 14.3> Felices quorum labor est altaribus aptus,
<ven. fort. carm. 1 14.4> Tempore qui paruo non peritura ferunt.
<ven. fort. carm. 1 15.1> Inter quos genuit radians, Aquitanicus axis, 
<ven. fort. carm. 1 15.2> Egregiis meritis culmina prima tenes. 
<ven. fort. carm. 1 15.3> Ciuibus ex Gallis supereminet alta potestas: 
<ven. fort. carm. 1 15.4> Tu potior reliquis et tibi nemo prior. 
<ven. fort. carm. 1 15.5> Praecedis multos nulli minor atque secundus, 
<ven. fort. carm. 1 15.6> Nec superest aliquid quod dare possit honor. 
<ven. fort. carm. 1 15.7> Qui, cum se primo uestiuit flore iuuentus, 
<ven. fort. carm. 1 15.8> Paruus eras annis et grauitate senes; 
<ven. fort. carm. 1 15.9> Versus ad Hispanas acies cum rege sereno, 
<ven. fort. carm. 1 15.10> Militiae creuit palma secunda tuae. 
<ven. fort. carm. 1 15.11> Cuius primitiae tanto placuere relatu, 
<ven. fort. carm. 1 15.12> Vt meritis esset debitus iste gradus; 
<ven. fort. carm. 1 15.13> Nec poterant subito tibi culmina celsa parari 
<ven. fort. carm. 1 15.14> Haec, nisi digna tuum promeruisset opus. 
<ven. fort. carm. 1 15.15> Nobilitate potens praecellis, papa Leonti, 
<ven. fort. carm. 1 15.16> Clarus ab antiquis, si numerentur aui: 
<ven. fort. carm. 1 15.17> Nam genus et proaui uel quicquid in ordine dicam, 
<ven. fort. carm. 1 15.18> Per proceres celsos currit origo uetus. 
<ven. fort. carm. 1 15.19> Tempora diffugiunt et stat tamen aula parentum 
<ven. fort. carm. 1 15.20> Nec patitur lapsum te reparante domus. 
<ven. fort. carm. 1 15.21> Nobilitas longos non inclinauit in annos, 
<ven. fort. carm. 1 15.22> Cui magis ascensum proles opima dedit; 
<ven. fort. carm. 1 15.23> Inclita progenies ornauit luce priores, 
<ven. fort. carm. 1 15.24> Heredis radio splendet origo patrum; 
<ven. fort. carm. 1 15.25> De radice sua uestita est flore uetustas, 
<ven. fort. carm. 1 15.26> Quam merito uestrae laudis obumbrat honor; 
<ven. fort. carm. 1 15.27> Quamuis non aliquis potior modo possit haberi, 
<ven. fort. carm. 1 15.28> Tu tibi praecedis amplificando patres. 
<ven. fort. carm. 1 15.29> Emicat altus apex generosa stemmata pandens, 
<ven. fort. carm. 1 15.30> Cuius apud reges unica palma patet. 
<ven. fort. carm. 1 15.31> Ecclesiae nunc iura regis, uenerande sacerdos: 
<ven. fort. carm. 1 15.32> Altera nobilitas additur inde tibi. 
<ven. fort. carm. 1 15.33> Pontificalis apex quamuis sit celsus in orbe, 
<ven. fort. carm. 1 15.34> Postquam te meruit, creuit adeptus honor. 
<ven. fort. carm. 1 15.35> Aula dei et pastor uicibus sibi praemia reddunt: 
<ven. fort. carm. 1 15.36> Illi tu ornatum, spem dedit illa tibi. 
<ven. fort. carm. 1 15.37> Munere diuino pariter floretis utrique: 
<ven. fort. carm. 1 15.38> Tu mercede places, illa decore nitet. 
<ven. fort. carm. 1 15.39> Tertius a decimo huic(==SUIC) urbi antistes haberis, 
<ven. fort. carm. 1 15.40> Sed primus meritis enumerandus eris. 
<ven. fort. carm. 1 15.41> Templa uetusta dei reuocasti in culmine prisco, 
<ven. fort. carm. 1 15.42> Postque suum lapsum nunc meliora placent; 
<ven. fort. carm. 1 15.43> Flore iuuentutis senio fugiente coruscant 
<ven. fort. carm. 1 15.44> Et tibi laeta fauent, quo renouante uirent. 
<ven. fort. carm. 1 15.45> Vt tu plus ageres, incendia tecta cremarunt 
<ven. fort. carm. 1 15.46> Et nunc laude tua pulchrius illa micant, 
<ven. fort. carm. 1 15.47> Nullaque flammicremae senserunt damna ruinae, 
<ven. fort. carm. 1 15.48> Quae modo post ignes lumine plena nitent. 
<ven. fort. carm. 1 15.49> Credo quod ex sese uoluissent(==VOLUISSENT) ipsa cremari, 
<ven. fort. carm. 1 15.50> Vt labor ille tuus haec meliora daret: 
<ven. fort. carm. 1 15.51> Post cineres consumpta suos tenuesque fauillas 
<ven. fort. carm. 1 15.52> Sic solet et Phoenix se renouare senes. 
<ven. fort. carm. 1 15.53> Instaurata etiam sacri est baptismatis aula, 
<ven. fort. carm. 1 15.54> Quo maculas ueteres fons lauat unus aquis. 
<ven. fort. carm. 1 15.55> Ecce beata sacrae fundasti templa Mariae, 
<ven. fort. carm. 1 15.56> Nox ubi uicta fugit semper habendo diem. 
<ven. fort. carm. 1 15.57> Lumine plena micans imitata est aula Mariam: 
<ven. fort. carm. 1 15.58> Illa utero lucem clausit et ista diem; 
<ven. fort. carm. 1 15.59> Nec solum hic, sed ubique micant tua templa, sacerdos, 
<ven. fort. carm. 1 15.60> Inter quae plaudens Santonus illa docet. 
<ven. fort. carm. 1 15.61> Qui loca das populis, ubi Christum iugiter orent, 
<ven. fort. carm. 1 15.62> Vnde salus ueniat te facis esse uiam; 
<ven. fort. carm. 1 15.63> Ecclesiaeque domus crescente cacumine pollet 
<ven. fort. carm. 1 15.64> Et probat esse tuum, quod modo culta placet. 
<ven. fort. carm. 1 15.65> Fecisti ut libeat cunctos huc currere ciues 
<ven. fort. carm. 1 15.66> Et domus una uocet quicquid in urbe manet. 
<ven. fort. carm. 1 15.67> Ornasti patriam cui dona perennia praestas, 
<ven. fort. carm. 1 15.68> Tu quoque dicendus Burdegalense decus: 
<ven. fort. carm. 1 15.69> Quantum inter reliquas caput haec super extulit urbes, 
<ven. fort. carm. 1 15.70> Tantum pontifices uincis honore gradus; 
<ven. fort. carm. 1 15.71> Inferiora uelut sunt flumina cuncta Garonnae, 
<ven. fort. carm. 1 15.72> Non aliter uobis subiacet omnis apex. 
<ven. fort. carm. 1 15.73>(Rhenus ab Alpe means neque tantis spumat habenis, 
<ven. fort. carm. 1 15.74> Fortior Hadriacas nec Padus intrat aquas; 
<ven. fort. carm. 1 15.75> Danuuius par est, quia longius egerit undas: 
<ven. fort. carm. 1 15.76> Haec ego transcendi: iudico nota mihi.) 
<ven. fort. carm. 1 15.77> Muneribusque piis dotasti altaria Christi, 
<ven. fort. carm. 1 15.78> Cum tua uasa ferunt uiscera sancta dei. 
<ven. fort. carm. 1 15.79> Nam cruor et corpus, domini libamina summi, 
<ven. fort. carm. 1 15.80> Rite ministerio te tribuente uenit. 
<ven. fort. carm. 1 15.81> O felix cuius ditat pia templa facultas, 
<ven. fort. carm. 1 15.82> Cui res ista magis non peritura manet! 
<ven. fort. carm. 1 15.83> Non aerugo teret mordaci dente talentum 
<ven. fort. carm. 1 15.84> Nec contra haec fures arma dolosa mouent; 
<ven. fort. carm. 1 15.85> Et data res uiuit, facit et bene uiuere dantem: 
<ven. fort. carm. 1 15.86> Cum moritur terris, ducitur inde polis. 
<ven. fort. carm. 1 15.87> Haec possessor habet quicquid transmiserit ante: 
<ven. fort. carm. 1 15.88> Sola tenet secum quae prius ire facit. 
<ven. fort. carm. 1 15.89> Haec tibi templa dabunt et uasa sacrata, sacerdos, 
<ven. fort. carm. 1 15.90> Et quicquid reliquum nec numerare queo. 
<ven. fort. carm. 1 15.91> Ecclesiae columen per tempora longa gubernes 
<ven. fort. carm. 1 15.92> Et mercede pia fructus ubique mices. 
<ven. fort. carm. 1 15.93> Cogor amore etiam Placidinae pauca referre, 
<ven. fort. carm. 1 15.94> Quae tibi tunc coniunx, est modo cara soror. 
<ven. fort. carm. 1 15.95> Lumen ab Arcadio ueniens genitore refulget, 
<ven. fort. carm. 1 15.96> Quo manet augustum germen, Auite, tuum; 
<ven. fort. carm. 1 15.97> Imperii fastus toto qui rexit in orbe, 
<ven. fort. carm. 1 15.98> Cuius adhuc pollens iura senatus habet. 
<ven. fort. carm. 1 15.99> Humani generis si culmina prima requiras, 
<ven. fort. carm. 1 15.100> Semine Caesareo nil superesse potest. 
<ven. fort. carm. 1 15.101> Sed genus ipsa suum sensus moderamine uicit, 
<ven. fort. carm. 1 15.102> Cuius ab eloquio dulcia mella fluunt, 
<ven. fort. carm. 1 15.103> Cara serena decens sollers pia mitis opima 
<ven. fort. carm. 1 15.104> Quae bona cuncta gerit, quicquid honore placet; 
<ven. fort. carm. 1 15.105> Moribus ingenio meritorum luce coruscans 
<ven. fort. carm. 1 15.106> Ornauit sexum mens pretiosa suum. 
<ven. fort. carm. 1 15.107> Plurima cur referam, quantis sit praedita rebus, 
<ven. fort. carm. 1 15.108> Quae potuit uotis nupta placere tuis 
<ven. fort. carm. 1 15.109> Augeat haec uobis uitam cui templa dedistis 
<ven. fort. carm. 1 15.110> Culminibusque suis culmina uestra tegat. 
<ven. fort. carm. 1 16.1> Agnoscat omne saeculum
<ven. fort. carm. 1 16.2> Antistitem Leontium.
<ven. fort. carm. 1 16.3> Burdegalense praemium,
<ven. fort. carm. 1 16.4> Dono superno redditum.
<ven. fort. carm. 1 16.5> Bilinguis ore callido
<ven. fort. carm. 1 16.6> Crimen fouebat inuidum,
<ven. fort. carm. 1 16.7> Ferens acerbum nuntium
<ven. fort. carm. 1 16.8> Hunc iam sepulchro conditum.
<ven. fort. carm. 1 16.9> Celare se non pertulit
<ven. fort. carm. 1 16.10> Qui triste funus edidit:
<ven. fort. carm. 1 16.11> Etsi nocere desiit,
<ven. fort. carm. 1 16.12> Insana uota prodidit.
<ven. fort. carm. 1 16.13> Deceptus arte noxia
<ven. fort. carm. 1 16.14> Cassata deflet crimina,
<ven. fort. carm. 1 16.15> Dum, quae putabat tristia,
<ven. fort. carm. 1 16.16> Conuersa sunt in gaudia.
<ven. fort. carm. 1 16.17> Exempla saeua protulit,
<ven. fort. carm. 1 16.18> Calcanda cuncto tempore,
<ven. fort. carm. 1 16.19> Vt iam sibi conscriberet
<ven. fort. carm. 1 16.20> Decreta uiuo antistite.
<ven. fort. carm. 1 16.21> Fucata res haec contigit,
<ven. fort. carm. 1 16.22> Vitanda casto pectori,
<ven. fort. carm. 1 16.23> Superstite ut praesumeret
<ven. fort. carm. 1 16.24> Post fata quod uix debuit.
<ven. fort. carm. 1 16.25> Grauat sacerdos ordinem
<ven. fort. carm. 1 16.26> Qui episcopatum sic petit:
<ven. fort. carm. 1 16.27> Praecepta qui complectitur,
<ven. fort. carm. 1 16.28> Fugit honoris ambitum.
<ven. fort. carm. 1 16.29> Hoc si cui sit debitum,
<ven. fort. carm. 1 16.30> Coactus ascendat gradum:
<ven. fort. carm. 1 16.31> Non se petente callide,
<ven. fort. carm. 1 16.32> Sed dante Christi munere.
<ven. fort. carm. 1 16.33> Ineptus est quis ipse se
<ven. fort. carm. 1 16.34> Praeferre uult ecclesiae,
<ven. fort. carm. 1 16.35> Nam rem sacratam sumere
<ven. fort. carm. 1 16.36> Electio diuina sit.
<ven. fort. carm. 1 16.37> Karus sacerdos ordinem
<ven. fort. carm. 1 16.38> Hilarius non ambiit,
<ven. fort. carm. 1 16.39> Martinus illud effugit,
<ven. fort. carm. 1 16.40> Gregorius uis sustulit.
<ven. fort. carm. 1 16.41> Leges refutant ambitum,
<ven. fort. carm. 1 16.42> Inuasor omnis pellitur:
<ven. fort. carm. 1 16.43> Quod respuunt praetoria,
<ven. fort. carm. 1 16.44> Vitet nefas ecclesia.
<ven. fort. carm. 1 16.45> Maligna erant certamina
<ven. fort. carm. 1 16.46> De sede non tamen sua.
<ven. fort. carm. 1 16.47> Quae nec pati desiderat,
<ven. fort. carm. 1 16.48> Non inferat mens improba.
<ven. fort. carm. 1 16.49> Nec longiore tempore
<ven. fort. carm. 1 16.50> Versantur in hoc murmure;
<ven. fort. carm. 1 16.51> Dum cogitant succedere,
<ven. fort. carm. 1 16.52> Redit sacerdos qui fuit.
<ven. fort. carm. 1 16.53> Orante plebe protenus,
<ven. fort. carm. 1 16.54> Dum nemo credit, redditur:
<ven. fort. carm. 1 16.55> Quae confluunt post tristia,
<ven. fort. carm. 1 16.56> Maiora sunt haec gaudia.
<ven. fort. carm. 1 16.57> Plausu fauebat ciuitas
<ven. fort. carm. 1 16.58> Cui redit felicitas,
<ven. fort. carm. 1 16.59> Orbata quem defleuerat
<ven. fort. carm. 1 16.60> Patrem recepit anxia;
<ven. fort. carm. 1 16.61> Quem uix putabat redditum,
<ven. fort. carm. 1 16.62> Praeuenta uoto prospero;
<ven. fort. carm. 1 16.63> Res mira quando cernitur,
<ven. fort. carm. 1 16.64> Solet stupere uisio.
<ven. fort. carm. 1 16.65> Recolligit rector gregem
<ven. fort. carm. 1 16.66> Errore captum semitae;
<ven. fort. carm. 1 16.67> Pastoris arce cognita
<ven. fort. carm. 1 16.68> Gauisa sunt ouilia.
<ven. fort. carm. 1 16.69> Sumpsit gradum quo tempore,
<ven. fort. carm. 1 16.70> Regressus est eo die:
<ven. fort. carm. 1 16.71> Quis non superno munere
<ven. fort. carm. 1 16.72> Hoc contigisse praedicet?
<ven. fort. carm. 1 16.73> Tantum nec ante praemium
<ven. fort. carm. 1 16.74> Plebi fuit, cum factus est,
<ven. fort. carm. 1 16.75> Laetata quantum tunc fuit,
<ven. fort. carm. 1 16.76> Quando recepit praesulem.
<ven. fort. carm. 1 16.77> Venite ciues, plaudite
<ven. fort. carm. 1 16.78> Et uota uotis addite:
<ven. fort. carm. 1 16.79> Quo facta sunt miracula,
<ven. fort. carm. 1 16.80> Seruent eum caelestia.
<ven. fort. carm. 1 16.81> Christus sereno lumine
<ven. fort. carm. 1 16.82> Circumuolet quem reddidit,
<ven. fort. carm. 1 16.83> Vt trina crescat gratia
<ven. fort. carm. 1 16.84> Mercede uita gloria.
<ven. fort. carm. 1 16.85> Ymnum canendo concrepet
<ven. fort. carm. 1 16.86> Quisquis deo non inuidet:
<ven. fort. carm. 1 16.87> Laus eius est qui praesulem
<ven. fort. carm. 1 16.88> De mortis ore retrahit.
<ven. fort. carm. 1 16.89> Zelante fido pectore
<ven. fort. carm. 1 16.90> Tam uera dici non pudet.
<ven. fort. carm. 1 16.91> Haec parua nobilissimo
<ven. fort. carm. 1 16.92> Papae damus Leontio.
<ven. fort. carm. 1 17.1> Munera parua nimis, pia, suscipe quaeso libenter, 
<ven. fort. carm. 1 17.2> Quae magis ipsa decens munus in orbe micas. 
<ven. fort. carm. 1 17.3> Fluctibus e mediis ut haec(==SA.EC) daret insula uobis, 
<ven. fort. carm. 1 17.4> Oceanus tumidas murmure pressit aquas. 
<ven. fort. carm. 1 17.5> Quae loca dum uolui(==VOLUI) properans agnoscere ponti, 
<ven. fort. carm. 1 17.6> A Borea ueniens reppulit unda furens; 
<ven. fort. carm. 1 17.7> Prosperitas ut uestra tamen se plena probaret, 
<ven. fort. carm. 1 17.8> Obtulit in terris quod peteretur aquis. 
<ven. fort. carm. 1 18.1> Est locus, aestifero quamuis sit tempore feruor,
<ven. fort. carm. 1 18.2> Quo uiret adsidue flore refectus ager,
<ven. fort. carm. 1 18.3> Respirant croceis depicta coloribus arua,
<ven. fort. carm. 1 18.4> Fragrat odoriferis blandior herba comis.
<ven. fort. carm. 1 18.5> Incola Bissonnum uocat hunc de nomine prisco
<ven. fort. carm. 1 18.6>(Milia septem urbs hinc Burdegalensis abest);
<ven. fort. carm. 1 18.7> Qua possessor amans praetoria grata locauit,
<ven. fort. carm. 1 18.8> Partibus atque tribus porticus aequa subit.
<ven. fort. carm. 1 18.9> Strauerat ipsa solo senio rapiente uetustas,
<ven. fort. carm. 1 18.10> Perdiderat uultum forma decora suum:
<ven. fort. carm. 1 18.11> Haec meliore uia reuocat labor ille Leonti,
<ven. fort. carm. 1 18.12> Quo praesente domos nulla ruina premit;
<ven. fort. carm. 1 18.13> Nunc quoque prosperius uelut aula sepulta resurgit
<ven. fort. carm. 1 18.14> Et fauet auctori uiuificata suo.
<ven. fort. carm. 1 18.15> Reddidit interea prisco noua balnea cultu,
<ven. fort. carm. 1 18.16> Quo recreant fessos blanda lauacra uiros.
<ven. fort. carm. 1 18.17> Hic referunt nutrisse lupos deserta tenentes:
<ven. fort. carm. 1 18.18> Intulit hic homines, expulit unde feras.
<ven. fort. carm. 1 19.1> Inter opima ferax qua uoluitur unda Garonnae,
<ven. fort. carm. 1 19.2> Vereginis ripis uernat amoenus ager:
<ven. fort. carm. 1 19.3> Hic breuis ascensus leni subit aggere cliuum,
<ven. fort. carm. 1 19.4> Carpit et obliqua molle uiator iter;
<ven. fort. carm. 1 19.5> Altior a planis aruis minor eminet altis:
<ven. fort. carm. 1 19.6> Nec humilis nimium necue superbit apex.
<ven. fort. carm. 1 19.7> Colle sedet medio domus aedificata decenter,
<ven. fort. carm. 1 19.8> Cuius utrumque latus hinc iacet, inde tumet.
<ven. fort. carm. 1 19.9> Machina celsa casae triplici suspenditur arcu,
<ven. fort. carm. 1 19.10> Quo pelagi pictas currere credis aquas.
<ven. fort. carm. 1 19.11> Exilit unda latens uiuo generata metallo,
<ven. fort. carm. 1 19.12> Dulcis et irriguo fonte perennis aquae;
<ven. fort. carm. 1 19.13> Quo super accumbens celebrat conuiuia pastor
<ven. fort. carm. 1 19.14> Inclusoque lacu pisce natante bibit.
<ven. fort. carm. 1 19.15> Nunc renouanda uenit papae mercede Leonti,
<ven. fort. carm. 1 19.16> Quem dominum longo tempore culta cupit.
<ven. fort. carm. 1 20.1> Quamuis instet iter retraharque uolumine curae;
<ven. fort. carm. 1 20.2> Ad te pauca ferens carmine flecto uiam.
<ven. fort. carm. 1 20.3> Captus amore tui numquam memoranda tacebo,
<ven. fort. carm. 1 20.4> Te neque praetereo praetereundo locum;
<ven. fort. carm. 1 20.5> Cui quae digna loquar? si syllaba quarta recedat.
<ven. fort. carm. 1 20.6> Praemiacum pollens, praemia nomen habes.
<ven. fort. carm. 1 20.7> Deliciis obsessus ager uiridantibus aruis
<ven. fort. carm. 1 20.8> Et naturalis gratia ruris inest.
<ven. fort. carm. 1 20.9> Condita quo domus est, planus tumor exit in altum,
<ven. fort. carm. 1 20.10> Nec satis elato uertice regnat apex;
<ven. fort. carm. 1 20.11> Qua super incumbens locus est deuexus in amnem,
<ven. fort. carm. 1 20.12> Florea gemmato gramine prata uirent:
<ven. fort. carm. 1 20.13> Leniter adpulsus quotiens insibilat Eurus,
<ven. fort. carm. 1 20.14> Flexa supinatis fluctuat herba comis.
<ven. fort. carm. 1 20.15> Hinc alia de parte seges flauescit aristis,
<ven. fort. carm. 1 20.16> Pinguis et altricem palmes opacat humum.
<ven. fort. carm. 1 20.17> Piscibus innumeris non deficit unda Garonnae,
<ven. fort. carm. 1 20.18> Et si desit agris fruges, abundat aquis.
<ven. fort. carm. 1 20.19> Sed te quaerebant haec munera tanta, Leonti:
<ven. fort. carm. 1 20.20> Solus defueras qui bona plena dares.
<ven. fort. carm. 1 20.21> Nam quod pulchra domus, quod grata lauacra nitescunt,
<ven. fort. carm. 1 20.22> Consolidatorem te cecinere suum.
<ven. fort. carm. 1 20.23> Vt tamen acquirant adhuc(==A+DHUC) fabricanda decorem,
<ven. fort. carm. 1 20.24> Temporibus longis haec tua dona regas.
<ven. fort. carm. 1 21.1> Laus tibi forte minor fuerat, generose Garonna,
<ven. fort. carm. 1 21.2> Si non exiguas alter haberet aquas:
<ven. fort. carm. 1 21.3> Lubricat hic quoniam tenuato Egircius haustu,
<ven. fort. carm. 1 21.4> Praefert diuitias paupere fonte tuas.
<ven. fort. carm. 1 21.5> Denique dissimilem si comparet ullus utrumque,
<ven. fort. carm. 1 21.6> Hic ubi fit riuus, tu puto Nilus eris.
<ven. fort. carm. 1 21.7> Te famulans intrat, sed hunc(==SUNC) tua regna refrenant:
<ven. fort. carm. 1 21.8> Gallicus Euphrates tu fluis, iste latet.
<ven. fort. carm. 1 21.9> Nam quantum Oceanum tumidus tu cursibus auges,
<ven. fort. carm. 1 21.10> Iste tuas tantum crescere praestat aquas.
<ven. fort. carm. 1 21.11> Torrida praesertim cum terris incubat aestas
<ven. fort. carm. 1 21.12> Ac sitiente solo tristis anhelat ager,
<ven. fort. carm. 1 21.13> Cum Titan radiis feruentibus exarat arua
<ven. fort. carm. 1 21.14> Et calor ignifero uomere findit humum,
<ven. fort. carm. 1 21.15> Languidus arentes fugiens uix explicat undas
<ven. fort. carm. 1 21.16> Et cum pisce suo palpitat ipse simul;
<ven. fort. carm. 1 21.17> Flumine subducto uacuatas lambit harenas,
<ven. fort. carm. 1 21.18> Sedibus in propriis exul oberrat aquis,
<ven. fort. carm. 1 21.19> In limo migrante lacu consumitur amnis
<ven. fort. carm. 1 21.20> Terraque fit sterilis quo fuit unda rapax.
<ven. fort. carm. 1 21.21> Deficiunt usto solacia cuncta rigoris,
<ven. fort. carm. 1 21.22> Nomine cum proprio tristis et aeger eget.
<ven. fort. carm. 1 21.23> Forte uiator iter gradiens non inuenit haustus:
<ven. fort. carm. 1 21.24> Vnde alios recreet qui sitit ipse sibi?
<ven. fort. carm. 1 21.25> Se cupit infundi fluuius, si porrigis undas
<ven. fort. carm. 1 21.26>(Si tamen est fluuius quem madefactat homo),
<ven. fort. carm. 1 21.27> Gurgitis impressas labens rota signat harenas
<ven. fort. carm. 1 21.28> Atque resudantes orbita sistit aquas.
<ven. fort. carm. 1 21.29> Si uenias equitando uiam sub tempore cancri,
<ven. fort. carm. 1 21.30> Vix tamen insidiens ungula mergit equi.
<ven. fort. carm. 1 21.31> Vidimus exiguum de limo surgere piscem,
<ven. fort. carm. 1 21.32> Qui retinente luto naufragus errat humo.
<ven. fort. carm. 1 21.33> Nec fluuius nec campus adest nec terra nec unda:
<ven. fort. carm. 1 21.34> Piscibus inhabilem nullus arare potest;
<ven. fort. carm. 1 21.35> Sola palude natans querulos dat rana susurros:
<ven. fort. carm. 1 21.36> Piscibus exclusis aduena regnat aquis.
<ven. fort. carm. 1 21.37> At si forte fluat tenuis de nubibus imber:
<ven. fort. carm. 1 21.38> Vix pluit in terris, iam tumet iste minax:
<ven. fort. carm. 1 21.39> Ingentes animos parua de nube resumit:
<ven. fort. carm. 1 21.40> Fit subito pelagus qui fuit ante lacus.
<ven. fort. carm. 1 21.41> Turbidus incedens undis eget ipse lauari,
<ven. fort. carm. 1 21.42> Semper inaequalis qui nihil aut satis est.
<ven. fort. carm. 1 21.43> Non ripis contentus agit compendia cursus,
<ven. fort. carm. 1 21.44> Quod de monte bibit per sata plena uomit.
<ven. fort. carm. 1 21.45> Vertice torrenti rapitur quasi more tyranni,
<ven. fort. carm. 1 21.46> Indignatus iter munera uastat agri.
<ven. fort. carm. 1 21.47> Discurrit seges in fluuium, stat piscis in aruo:
<ven. fort. carm. 1 21.48> Ordine peruerso messe natante iacet.
<ven. fort. carm. 1 21.49> Quae fuerant ouibus, donantur pascua ranis,
<ven. fort. carm. 1 21.50> Prata tenent pisces et trahit unda pecus.
<ven. fort. carm. 1 21.51> Obtinet expulsus stabulum campestre silurus,
<ven. fort. carm. 1 21.52> Plus capitur terris quam modo piscis aquis.
<ven. fort. carm. 1 21.53> Sarcula quos foderent agros male retia miscent,
<ven. fort. carm. 1 21.54> Figitur hic hamus quo stetit ante palus.
<ven. fort. carm. 1 21.55> Sors una est piscis, siccent aut flumina crescant:
<ven. fort. carm. 1 21.56> Nunc residet limo, nunc iacet exul agro.
<ven. fort. carm. 1 21.57> Sed cur triste diu loquimur de gurgite paruo?
<ven. fort. carm. 1 21.58> Vritur et uerbis, nec recreatur aquis.
<ven. fort. carm. 1 21.59> Sufficiat flagrare sibi, cur addo uapores
<ven. fort. carm. 1 21.60> Atque bis aestiuum crescere tempus ago?
<ven. fort. carm. 1 21.61> Vnica sed tandem damus haec solacia laudis,
<ven. fort. carm. 1 21.62> Quod tribuit pisces euacuatus aquis.
<ven. fort. carm. 2 1.1> Crux benedicta nitet, dominus qua carne pependit,
<ven. fort. carm. 2 1.2> Atque cruore suo uulnera nostra lauat,
<ven. fort. carm. 2 1.3> Mitis amore pio pro nobis uictima factus
<ven. fort. carm. 2 1.4> Traxit ab ore lupi qua sacer agnus oues,
<ven. fort. carm. 2 1.5> Transfixis palmis ubi mundum a clade redemit
<ven. fort. carm. 2 1.6> Atque suo clausit funere mortis iter;
<ven. fort. carm. 2 1.7> Hic manus illa fuit clauis confixa cruentis,
<ven. fort. carm. 2 1.8> Quae eripuit Paulum crimine, morte Petrum.
<ven. fort. carm. 2 1.9> Fertilitate potens, o dulce et nobile lignum,
<ven. fort. carm. 2 1.10> Quando tuis ramis tam noua poma geris!
<ven. fort. carm. 2 1.11> Cuius odore nouo defuncta cadauera surgunt
<ven. fort. carm. 2 1.12> Et redeunt uitae qui caruere diem.
<ven. fort. carm. 2 1.13> Nullum uret aestus sub frondibus arboris huius,
<ven. fort. carm. 2 1.14> Luna nec in noctem sol neque meridie.
<ven. fort. carm. 2 1.15> Tu plantata micas, secus est ubi cursus aquarum,
<ven. fort. carm. 2 1.16> Spargis et ornatas flore recente comas.
<ven. fort. carm. 2 1.17> Appensa est uitis inter tua brachia, de qua
<ven. fort. carm. 2 1.18> Dulcia sanguineo uina rubore fluunt.
<ven. fort. carm. 2 2.1> Pange, lingua, gloriosi proelium certaminis
<ven. fort. carm. 2 2.2> Et super crucis tropaeo dic triumphum nobilem,
<ven. fort. carm. 2 2.3> Qualiter redemptor orbis immolatus uicerit.
<ven. fort. carm. 2 2.4> De parentis protoplasti fraude factor condolens,
<ven. fort. carm. 2 2.5> Quando pomi noxialis morte morsu corruit,
<ven. fort. carm. 2 2.6> Ipse lignum tunc notauit, damna ligni ut solueret.
<ven. fort. carm. 2 2.7> Hoc opus nostrae salutis ordo depoposcerat,
<ven. fort. carm. 2 2.8> Multiformis perditoris arte ut artem falleret
<ven. fort. carm. 2 2.9> Et medellam ferret inde, hostis unde laeserat.
<ven. fort. carm. 2 2.10> Quando uenit ergo sacri plenitudo temporis,
<ven. fort. carm. 2 2.11> Missus est ab arce patris natus orbis conditor
<ven. fort. carm. 2 2.12> Atque uentre uirginali carne factus prodiit.
<ven. fort. carm. 2 2.13> Vagit infans inter arta conditus praesepia,
<ven. fort. carm. 2 2.14> Membra pannis inuoluta uirgo mater alligat
<ven. fort. carm. 2 2.15> Et pedes manusque, crura stricta pingit fascia.
<ven. fort. carm. 2 2.16> Lustra sex qui iam peracta tempus implens corporis,
<ven. fort. carm. 2 2.17> Se uolente natus ad hoc, passioni deditus
<ven. fort. carm. 2 2.18> Agnus in crucis leuatur immolandus stipite.
<ven. fort. carm. 2 2.19> Hic acetum fel harundo sputa claui lancea,
<ven. fort. carm. 2 2.20> Mite corpus perforatur, sanguis, unda profluit,
<ven. fort. carm. 2 2.21> Terra pontus astra mundus quo lauantur flumine.
<ven. fort. carm. 2 2.22> Crux fidelis, inter omnes arbor una nobilis
<ven. fort. carm. 2 2.23>(Nulla talem silua profert flore fronde germine),
<ven. fort. carm. 2 2.24> Dulce lignum, dulce clauo dulce pondus sustinens!
<ven. fort. carm. 2 2.25> Flecte ramos, arbor alta, tensa laxa uiscera,
<ven. fort. carm. 2 2.26> Et rigor lentescat ille quem dedit natiuitas,
<ven. fort. carm. 2 2.27> Vt superni membra regis mite tendas stipite.
<ven. fort. carm. 2 2.28> Sola digna tu fuisti ferre pretium saeculi
<ven. fort. carm. 2 2.29> Atque portum praeparare nauta mundo naufrago,
<ven. fort. carm. 2 2.30> Quem sacer cruor perunxit fusus agni corpore.
<ven. fort. carm. 2 3.1> Virtus celsa crucis totum recte occupat orbem,
<ven. fort. carm. 2 3.2> Haec quoniam mundi perdita cuncta refert,
<ven. fort. carm. 2 3.3> Quodque ferus serpens infecit felle ueneni,
<ven. fort. carm. 2 3.4> Christi sanguis in hac dulce liquore lauat;
<ven. fort. carm. 2 3.5> Quaeque lupi fuerant raptoris praeda ferocis,
<ven. fort. carm. 2 3.6> In cruce restituit uirginis agnus oues.
<ven. fort. carm. 2 3.7> Tensus in his ramis, cum plantis bracchia pandens,
<ven. fort. carm. 2 3.8> Ecclesiam stabilit pendulus ipse cruce,
<ven. fort. carm. 2 3.9> Hoc pius in ligno reparans deperdita pridem,
<ven. fort. carm. 2 3.10> Quod uetiti ligni poma tulere boni.
<ven. fort. carm. 2 3.11> Addita quin etiam uirtutum flamma coruscat,
<ven. fort. carm. 2 3.12> Dona quod obsequiis crux parat ipsa suis.
<ven. fort. carm. 2 3.13> Denique sancta cruci haec templa Gregorius offers
<ven. fort. carm. 2 3.14> Dum pallas cuperet signa gerendo crucis,
<ven. fort. carm. 2 3.15> Dona repente dedit diuina potentia Christus,
<ven. fort. carm. 2 3.16> Mox fuit et uoti causa secuta pii.
<ven. fort. carm. 2 3.17> Pallia nam meruit, sunt quae cruce textile pulchra
<ven. fort. carm. 2 3.18> Obsequiisque suis crux habet alma cruces,
<ven. fort. carm. 2 3.19> Serica quae niueis sunt agnaua blattea telis,
<ven. fort. carm. 2 3.20> Et textis crucibus magnificatur opus.
<ven. fort. carm. 2 3.21> Sic cito pontifici dedit haec deuota uoluntas,
<ven. fort. carm. 2 3.22> Atque dicata cruci conscia uela placent.
<ven. fort. carm. 2 3.23> Vnde salutifero signo tibi, clare sacerdos,
<ven. fort. carm. 2 3.24> Hoc cui complacuit reddere magna ualet.
<ven. fort. carm. 2 6.1> Vexilla regis prodeunt,
<ven. fort. carm. 2 6.2> Fulget crucis mysterium,
<ven. fort. carm. 2 6.3> Quo carne carnis conditor
<ven. fort. carm. 2 6.4> Suspensus est patibulo.
<ven. fort. carm. 2 6.5> Confixa clauis uiscera
<ven. fort. carm. 2 6.6> Tendens manus, uestigia
<ven. fort. carm. 2 6.7> Redemptionis gratia
<ven. fort. carm. 2 6.8> Hic immolata est hostia.
<ven. fort. carm. 2 6.9> Quo uulneratus insuper
<ven. fort. carm. 2 6.10> Mucrone diro lanceae,
<ven. fort. carm. 2 6.11> Vt nos lauaret crimine,
<ven. fort. carm. 2 6.12> Manauit unda et sanguine.
<ven. fort. carm. 2 6.13> Impleta sunt quae concinit
<ven. fort. carm. 2 6.14> Dauid fideli carmine,
<ven. fort. carm. 2 6.15> Dicendo nationibus:
<ven. fort. carm. 2 6.16> Regnauit a ligno deus.
<ven. fort. carm. 2 6.17> Arbor decora et fulgida,
<ven. fort. carm. 2 6.18> Ornata regis purpura,
<ven. fort. carm. 2 6.19> Electa digno stipite
<ven. fort. carm. 2 6.20> Tam sancta membra tangere!
<ven. fort. carm. 2 6.21> Beata cuius brachiis
<ven. fort. carm. 2 6.22> Pretium pependit saeculi!
<ven. fort. carm. 2 6.23> Statera facta est corporis
<ven. fort. carm. 2 6.24> Praedam tulitque Tartari.
<ven. fort. carm. 2 6.25> Fundis aroma cortice,
<ven. fort. carm. 2 6.26> Vincis sapore nectare,
<ven. fort. carm. 2 6.27> Iucunda fructu fertili
<ven. fort. carm. 2 6.28> Plaudis triumpho nobili.
<ven. fort. carm. 2 6.29> Salue ara, salue uictima
<ven. fort. carm. 2 6.30> De passionis gloria,
<ven. fort. carm. 2 6.31> Qua uita mortem pertulit
<ven. fort. carm. 2 6.32> Et morte uitam reddidit.
<ven. fort. carm. 2 7.1> Ianua celsa poli terra pulsante patescit
<ven. fort. carm. 2 7.2> Et recipit natos quos generauit humus:
<ven. fort. carm. 2 7.3> Admiranda haec est occasio facta salutis,
<ven. fort. carm. 2 7.4> Vt de morte sua praemia lucis emant.
<ven. fort. carm. 2 7.5> Saturninus enim cupiens se nectere Christo
<ven. fort. carm. 2 7.6> Carnali in habitu noluit esse diu,
<ven. fort. carm. 2 7.7> Vincula corporei dissoluere carceris optans,
<ven. fort. carm. 2 7.8> Plenius ut domino se sociaret homo.
<ven. fort. carm. 2 7.9> Tempore maturo cum iam spes esset adulta,
<ven. fort. carm. 2 7.10> Sumpserunt pretium uota beata suum.
<ven. fort. carm. 2 7.11> Dumque sacerdotio frueretur in urbe Tolosa
<ven. fort. carm. 2 7.12> Et populis Christum panderet esse deum,
<ven. fort. carm. 2 7.13> Ostendens uerbis, addens miracula factis
<ven. fort. carm. 2 7.14> Vt quod sermo daret consequeretur opus,
<ven. fort. carm. 2 7.15> Gentiles animas rapiens de fauce tyranni
<ven. fort. carm. 2 7.16> Subdebat regi qui dedit arma sibi.
<ven. fort. carm. 2 7.17> Sed uitiata malis et plebs infecta uenenis,
<ven. fort. carm. 2 7.18> Curari effugiens, aegra iacere uolens,
<ven. fort. carm. 2 7.19> Comprendit male sana uirum, ad capitolia duxit
<ven. fort. carm. 2 7.20> Atque suo medico uulnera plura dedit;
<ven. fort. carm. 2 7.21> Pro pietate dolum, pro melle uenena rependens
<ven. fort. carm. 2 7.22> Contra tutorem noxia bella mouet.
<ven. fort. carm. 2 7.23> Subligat indomiti sanctum ad uestigia tauri
<ven. fort. carm. 2 7.24> Et stimulat, fieret ne fuga tarda feri.
<ven. fort. carm. 2 7.25> Pessima mens hominum, diri noua bestia monstri!
<ven. fort. carm. 2 7.26> Nec tauri indomiti sufficit ira tibi?
<ven. fort. carm. 2 7.27> Naturae rabidae feritatem adiungere nosti:
<ven. fort. carm. 2 7.28> Quod per se nescit te stimulante furit.
<ven. fort. carm. 2 7.29> Turba cruenta nocens, huius te uulnere perdis:
<ven. fort. carm. 2 7.30> Etsi non illi, parcere disce tibi.
<ven. fort. carm. 2 7.31> Hinc ferus impatiens mox curua per auia raptus
<ven. fort. carm. 2 7.32> Passim membra pii fundit in urbe uiri.
<ven. fort. carm. 2 7.33> Tum mulier collegit ouans et condidit artus,
<ven. fort. carm. 2 7.34> Vna sed famula participante sibi.
<ven. fort. carm. 2 7.35> Haec fuit insignis rapiendae causa coronae,
<ven. fort. carm. 2 7.36> Gloria martyrii sic celebrata nitet.
<ven. fort. carm. 2 7.37> Ante sepulchra pii dantur modo dona salutis
<ven. fort. carm. 2 7.38> Et corpus lacerum corpora multa fouet.
<ven. fort. carm. 2 7.39> Dic ubi, mors inimica, iaces? ubi uicta recumbis,
<ven. fort. carm. 2 7.40> Quando uides sancti funere uota dari?
<ven. fort. carm. 2 7.41> Quem male credebas obitu finire salutem,
<ven. fort. carm. 2 7.42> Dat uitam multis et tenet ipse suam.
<ven. fort. carm. 2 7.43> Huc captiua cubas quo te regnare putabas:
<ven. fort. carm. 2 7.44> Inuadendo peris teque furendo necas.
<ven. fort. carm. 2 7.45> Te tua poena premit, tua te fera uincula torquent,
<ven. fort. carm. 2 7.46> Quos dare uis gemitus ipsa ferendo gemis.
<ven. fort. carm. 2 7.47> Martyr ouans caelos retinet, tu liuida tristis,
<ven. fort. carm. 2 7.48> Mors inimica tibi, Tartara nigra colis.
<ven. fort. carm. 2 7.49> Florigera nunc sede manet sine fine beatus
<ven. fort. carm. 2 7.50> Inter odoratos ture calente choros;
<ven. fort. carm. 2 7.51> Non aliquas metuit placato iudice causas,
<ven. fort. carm. 2 7.52> Praemia sed miles uictor habenda petit.
<ven. fort. carm. 2 7.53> Digna triumphantem quae restat palma sequetur:
<ven. fort. carm. 2 7.54> Pro te Christe, mori est gloria uita quies.
<ven. fort. carm. 2 8.1> Laudibus humanis reliquorum corda resultent,
<ven. fort. carm. 2 8.2> At mihi de iustis commemorare uacet.
<ven. fort. carm. 2 8.3> Nam pietatis opus, uictores texere libris,
<ven. fort. carm. 2 8.4> Admonet ingenium res ratione duplex:
<ven. fort. carm. 2 8.5> Vna quod est habilem de magnis magna fateri:
<ven. fort. carm. 2 8.6> Nam bona qui reticet criminis auctor erit.
<ven. fort. carm. 2 8.7> Altera causa monet, quoniam succensus amore
<ven. fort. carm. 2 8.8> Et meliora cupit qui sua facta legit.
<ven. fort. carm. 2 8.9> Saturninus enim martyr uenerabilis orbi,
<ven. fort. carm. 2 8.10> Nec latet egregii palma beata uiri.
<ven. fort. carm. 2 8.11> Qui cum Romana properasset ab urbe Tolosam
<ven. fort. carm. 2 8.12> Et pia Christicoli semina ferret agri,
<ven. fort. carm. 2 8.13> Tunc uesana cohors domini comprendit amicum
<ven. fort. carm. 2 8.14> Instituitque pii membra terenda trahi.
<ven. fort. carm. 2 8.15> Implicitus tauri pede posteriore pependit,
<ven. fort. carm. 2 8.16> Tractus in oblicum dilaceratus obit.
<ven. fort. carm. 2 8.17> Hac ope de terris animam transmisit Olympo;
<ven. fort. carm. 2 8.18> O felix cuius funere mors moritur!
<ven. fort. carm. 2 8.19> Sed locus ille quidem, quo sanctus uincula sumpsit,
<ven. fort. carm. 2 8.20> Nullius templi fultus honore fuit.
<ven. fort. carm. 2 8.21> Launebodis enim post saecula longa, ducatum
<ven. fort. carm. 2 8.22> Dum gerit, instruxit culmina sancta loci.
<ven. fort. carm. 2 8.23> Quod nullus ueniens Romana gente fabriuit,
<ven. fort. carm. 2 8.24> Hoc uir barbarica prole peregit opus
<ven. fort. carm. 2 8.25> Coniuge cum propria Berethrude, clara decore
<ven. fort. carm. 2 8.26> Pectore quae blando clarior ipsa nitet,
<ven. fort. carm. 2 8.27> Cui genus egregium fulget de stirpe potentum:
<ven. fort. carm. 2 8.28> Addidit ornatum uir uenerando deum;
<ven. fort. carm. 2 8.29> Quae manibus propriis alimonia digna ministrat:
<ven. fort. carm. 2 8.30> Pauperibus tribuens se satiare cupit.
<ven. fort. carm. 2 8.31> Indefessa spem Christi per templa requirit,
<ven. fort. carm. 2 8.32> Iugiter excurrens ad pietatis opus;
<ven. fort. carm. 2 8.33> Nudos ueste tegit, sitienti pocula profert:
<ven. fort. carm. 2 8.34> Se magis aeterno femina fonte replet.
<ven. fort. carm. 2 8.35> Proficit hoc etiam, quidquid gerit illa, marito,
<ven. fort. carm. 2 8.36> Anxia pro cuius uota salute facit,
<ven. fort. carm. 2 8.37> Dux meritis in gente sua qui pollet opimis,
<ven. fort. carm. 2 8.38> Celsus ubique micans nobilitatis ope.
<ven. fort. carm. 2 8.39> Sed quamuis altum teneat de stirpe cacumen,
<ven. fort. carm. 2 8.40> Moribus ipse suos amplificauit auos.
<ven. fort. carm. 2 8.41> Ergo pari uoto maneant in saecula iuncti
<ven. fort. carm. 2 8.42> Et micet ambobus consolidatus amor.
<ven. fort. carm. 2 9.1> Coetus honorifici decus et gradus ordinis ampli,
<ven. fort. carm. 2 9.2> Quos colo corde fide religione patres,
<ven. fort. carm. 2 9.3> Iam dudum obliti desueto carmine plectri
<ven. fort. carm. 2 9.4> Cogitis antiquam me renouare lyram.
<ven. fort. carm. 2 9.5> En stupidis digitis stimulatis tangere cordas,
<ven. fort. carm. 2 9.6> Cum mihi non solito currat in arte manus.
<ven. fort. carm. 2 9.7> Scabrida nunc resonat mea lingua rubigine(==RU-BI+GI-NE) uerba
<ven. fort. carm. 2 9.8> Exit et incompto raucus ab ore fragor.
<ven. fort. carm. 2 9.9> Vix dabit in ueteri ferrugine cotis acumen
<ven. fort. carm. 2 9.10> Aut fumo infecto splendet in aere color.
<ven. fort. carm. 2 9.11> Sed quia dulcedo pulsans quasi malleus instat,
<ven. fort. carm. 2 9.12> Et uelut incudo cura relisa terit
<ven. fort. carm. 2 9.13> Pectoris atque mei succenditis igne caminum,
<ven. fort. carm. 2 9.14> Vnde ministratur cordis in arce uapor:
<ven. fort. carm. 2 9.15> Obsequor hinc, quia me ueluti fornace recoctum
<ven. fort. carm. 2 9.16> Artis ad officium uester adegit amor.
<ven. fort. carm. 2 9.17> Celsa Parisiaci clerus reuerentia pollens,
<ven. fort. carm. 2 9.18> Ecclesiae genium gloria munus honor,
<ven. fort. carm. 2 9.19> Carmine Dauitico diuina poemata pangens
<ven. fort. carm. 2 9.20> Cursibus assiduis dulce reuoluit opus.
<ven. fort. carm. 2 9.21> Inde sacerdotes, Leuiticus hinc micat ordo,
<ven. fort. carm. 2 9.22> Illos canities, hos stola pulchra tegit;
<ven. fort. carm. 2 9.23> Illis pallor inest, rubor his in uultibus errat,
<ven. fort. carm. 2 9.24> Et candunt rutilis lilia mixta rosis.
<ven. fort. carm. 2 9.25> Illi iam senio, sed et hi bene uestibus albent,
<ven. fort. carm. 2 9.26> Vt placeat summo picta corona deo.
<ven. fort. carm. 2 9.27> In medios Germanus adest antistes honore,
<ven. fort. carm. 2 9.28> Qui regit hinc iuuenes, surrigit inde senes.
<ven. fort. carm. 2 9.29> Leuitae praeeunt, sequitur grauis ordo ducatum:
<ven. fort. carm. 2 9.30> Hos gradiendo mouet, hos moderando trahit.
<ven. fort. carm. 2 9.31> Ipse tamen sensim incedit, uelut alter Aaron,
<ven. fort. carm. 2 9.32> Non de ueste nitens, sed pietate placens;
<ven. fort. carm. 2 9.33> Non lapides coccus cidar aurum purpura byssus
<ven. fort. carm. 2 9.34> Exornant umeros, sed micat alma fides.
<ven. fort. carm. 2 9.35> Iste satis melior ueteri quam lege sacerdos,
<ven. fort. carm. 2 9.36> Hic quia uera colit quo prius umbra fuit.
<ven. fort. carm. 2 9.37> Magna futura putans, praesentia cuncta refellens,
<ven. fort. carm. 2 9.38> Antea carne carens quam caro fine ruens,
<ven. fort. carm. 2 9.39> Sollicitus, quemquam ne deuoret ira luporum,
<ven. fort. carm. 2 9.40> Colligit ad caulas pastor opimus oues.
<ven. fort. carm. 2 9.41> Assiduis monitis ad pascua salsa uocatus
<ven. fort. carm. 2 9.42> Grex uocem agnoscens currit amore sequax;
<ven. fort. carm. 2 9.43> Miles ad arma celer, signum mox tinnit in aures,
<ven. fort. carm. 2 9.44> Eligit excusso membra sopore toro,
<ven. fort. carm. 2 9.45> Aduolat ante alios, mysteria sacra requirens,
<ven. fort. carm. 2 9.46> Vndique quisque suo templa petendo loco:
<ven. fort. carm. 2 9.47> Flagranti studio populum domus irrigat omnem
<ven. fort. carm. 2 9.48> Certatimque monent, quis prior ire ualet.
<ven. fort. carm. 2 9.49> Peruigiles noctes ad prima crepuscula iungens
<ven. fort. carm. 2 9.50> Construit angelicos turba uerenda choros:
<ven. fort. carm. 2 9.51> Gressibus exertis in opus uenerabile constans
<ven. fort. carm. 2 9.52> Vim factura polo cantibus arma mouet:
<ven. fort. carm. 2 9.53> Stamina psalterii lyrico modulamine texens
<ven. fort. carm. 2 9.54> Versibus orditum carmen amore trahit.
<ven. fort. carm. 2 9.55> Hinc puer exiguis attemperat organa cannis,
<ven. fort. carm. 2 9.56> Inde senis largam ructat ab ore tubam;
<ven. fort. carm. 2 9.57> Cymbalicae uoces calamis miscentur acutis
<ven. fort. carm. 2 9.58> Disparibusque tropis fistula dulce sonat;
<ven. fort. carm. 2 9.59> Tympana rauca senum puerilis tibia mulcet
<ven. fort. carm. 2 9.60> Atque hominum reparant uerba canora lyram.
<ven. fort. carm. 2 9.61> Leniter iste trahit modulus, rapit alacer(==A+LA-CE-R) ille:
<ven. fort. carm. 2 9.62> Sexus et aetatis sic uariatur opus.
<ven. fort. carm. 2 9.63> Triticeas fruges feruens terit area Christi,
<ven. fort. carm. 2 9.64> Horrea quando quidem construitura dei,
<ven. fort. carm. 2 9.65> Voce creatoris reminiscens esse beatos
<ven. fort. carm. 2 9.66> Quos dominus uigiles, dum redit ipse uidet.
<ven. fort. carm. 2 9.67> In quorum meritis, animo, uirtute fideque
<ven. fort. carm. 2 9.68> Tegmine corporeo lumina quanta latent!
<ven. fort. carm. 2 9.69> Pontificis monitis clerus, plebs psallit et infans,
<ven. fort. carm. 2 9.70> Vnde labore breui fruge replendus erit.
<ven. fort. carm. 2 9.71> Sub duce Germano felix exercitus hic est,
<ven. fort. carm. 2 9.72> Moyses(==MO.YSES), tende manus et tua castra iuuas.
<ven. fort. carm. 2 10.1> Si Salomoniaci memoretur machina templi,
<ven. fort. carm. 2 10.2> Arte licet par sit, pulchrior ista fide.
<ven. fort. carm. 2 10.3> Nam quaecumque illic ueteris uelamine legis
<ven. fort. carm. 2 10.4> Clausa fuere prius, hic reserata patent.
<ven. fort. carm. 2 10.5> Floruit illa quidem uario intertexta metallo:
<ven. fort. carm. 2 10.6> Clarius haec Christi sanguine tincta nitet;
<ven. fort. carm. 2 10.7> Illam aurum, lapides ornarunt, cedrina ligna:
<ven. fort. carm. 2 10.8> Huic uenerabilior de cruce fulget honor.
<ven. fort. carm. 2 10.9> Constitit illa uetus ruituro structa talento:
<ven. fort. carm. 2 10.10> Haec pretio mundi stat solidata domus.
<ven. fort. carm. 2 10.11> Splendida marmoreis attollitur aula columnis
<ven. fort. carm. 2 10.12> Et quia pura manet, gratia maior inest.
<ven. fort. carm. 2 10.13> Prima capit radios uitreis oculata fenestris
<ven. fort. carm. 2 10.14> Artificisque manu clausit in arce diem;
<ven. fort. carm. 2 10.15> Cursibus Aurorae uaga lux laquearia complet
<ven. fort. carm. 2 10.16> Atque suis radiis et sine sole micat.
<ven. fort. carm. 2 10.17> Haec pius egregio rex Childebercthus amore
<ven. fort. carm. 2 10.18> Dona suo populo non moritura dedit.
<ven. fort. carm. 2 10.19> Totus in affectu diuini cultus adhaerens
<ven. fort. carm. 2 10.20> Ecclesiae iuges amplificauit opes;
<ven. fort. carm. 2 10.21> Melchisedech noster merito rex atque sacerdos
<ven. fort. carm. 2 10.22> Compleuit laicus religionis opus.
<ven. fort. carm. 2 10.23> Publica iura regens ac celsa palatia seruans
<ven. fort. carm. 2 10.24> Vnica pontificum gloria, norma fuit.
<ven. fort. carm. 2 10.25> Hinc abiens illic meritorum uiuit honore;
<ven. fort. carm. 2 10.26> Hic quoque gesturum laude perennis erit.
<ven. fort. carm. 2 11.1> Ardua sacrati baptismatis aula coruscat,
<ven. fort. carm. 2 11.2> Quo delicta Adae Christus in amne lauat.
<ven. fort. carm. 2 11.3> Hic pastore deo puris grex mergitur undis,
<ven. fort. carm. 2 11.4> Ne maculata diu uellera gestet ouis.
<ven. fort. carm. 2 11.5> Traxit origo necem de semine, sed pater orbis
<ven. fort. carm. 2 11.6> Purgauit medicis crimina mortis aquis.
<ven. fort. carm. 2 11.7> Hanc tamen antistes Sidonius extulit arcem,
<ven. fort. carm. 2 11.8> Qui domini cultum templa nouando fouet.
<ven. fort. carm. 2 11.9> Struxit Berthoarae uoto complente sacerdos,
<ven. fort. carm. 2 11.10> Quae decus ecclesiae cordis amore placet.
<ven. fort. carm. 2 11.11> Catholicae fidei splendor, pietate coruscans,
<ven. fort. carm. 2 11.12> Templorum cultrix, prodiga pauperibus
<ven. fort. carm. 2 11.13> Seminat unde metat fruges, spargendo recondens:
<ven. fort. carm. 2 11.14> Terrenis opibus non moritura parat.
<ven. fort. carm. 2 11.15> Filia digna patri te, Theudebercthe, reformans,
<ven. fort. carm. 2 11.16> Rexisti patriam qui pietate patris
<ven. fort. carm. 2 11.17> Et comitante fide reuocasti ex hoste triumphos;
<ven. fort. carm. 2 11.18> Sed capti pretio mox rediere tuo.
<ven. fort. carm. 2 11.19> Ecclesiae fultor, laus regum, pastor egentum,
<ven. fort. carm. 2 11.20> Cura sacerdotum, promptus ad omne bonum,
<ven. fort. carm. 2 11.21> Cuius dulce iugum nullus gemuisse fatetur,
<ven. fort. carm. 2 11.22> Viuis adhuc meritis rex in amore tuis.
<ven. fort. carm. 2 12.1> Martyris egregii pollens micat aula Georgi,
<ven. fort. carm. 2 12.2> Cuius in hunc mundum spargitur altus honor:
<ven. fort. carm. 2 12.3> Carcere caede fame uinclis site frigore flammis
<ven. fort. carm. 2 12.4> Confessus Christum duxit ad astra caput:
<ven. fort. carm. 2 12.5> Qui uirtute potens orientis in axe sepultus
<ven. fort. carm. 2 12.6> Ecce sub occiduo cardine praebet opem.
<ven. fort. carm. 2 12.7> Ergo memento preces et reddere uota, uiator:
<ven. fort. carm. 2 12.8> Obtinet hic meritis quod petit alma fides.
<ven. fort. carm. 2 12.9> Condidit antistes Sidonius ista decenter,
<ven. fort. carm. 2 12.10> Proficiant animae quae noua templa suae.
<ven. fort. carm. 2 13.1> Lucida perspicui nituerunt limina templi,
<ven. fort. carm. 2 13.2> Quo capit haud dubiam spem ueneranda fides.
<ven. fort. carm. 2 13.3> Haec est aula Petri, caelos qui claue catenat,
<ven. fort. carm. 2 13.4> Substitit et pelagus quo gradiente lapis.
<ven. fort. carm. 2 13.5> Sedibus his Paulus habitat, tuba gentibus una,
<ven. fort. carm. 2 13.6> Et qui praedo prius, hic modo praeco manet.
<ven. fort. carm. 2 13.7> Martini domus est, Christum qui uestit egentem,
<ven. fort. carm. 2 13.8> Regem tiro tegens et homo(==SOMO) iure deum.
<ven. fort. carm. 2 13.9> Ecce sacerdotis sacri micat aula Remedi
<ven. fort. carm. 2 13.10> Qui tenebras mundi liquit et astra tenet.
<ven. fort. carm. 2 13.11> Cultor opime dei templum, Trasarice, locasti:
<ven. fort. carm. 2 13.12> Has cui persoluis reddet amator opes.
<ven. fort. carm. 2 14.1> Turbine sub mundi cum persequebantur iniqui
<ven. fort. carm. 2 14.2> Christicolasque daret saeua procella neci.
<ven. fort. carm. 2 14.3> Frigore depulso succendens corda peregit
<ven. fort. carm. 2 14.4> Rupibus in gelidis feruida bella fides;
<ven. fort. carm. 2 14.5> Quo, pie Maurici, ductor legionis opimae
<ven. fort. carm. 2 14.6> Traxisti fortes subdere colla uiros
<ven. fort. carm. 2 14.7> Quos positis gladiis armasti dogmate Pauli
<ven. fort. carm. 2 14.8> Nomine pro Christi dulcius esse mori.
<ven. fort. carm. 2 14.9> Pectore belligero poterant qui uincere ferro
<ven. fort. carm. 2 14.10> Inuitant iugulis uulnera cara suis;
<ven. fort. carm. 2 14.11> Hortantes se clade sua sic ire sub astra
<ven. fort. carm. 2 14.12> Alter in alterius caede natauit heros(==HE-ROS).
<ven. fort. carm. 2 14.13> Adiuuit rapidas Rhodani fons sanguinis undas,
<ven. fort. carm. 2 14.14> Tinxit et Alpinas ira cruenta niues.
<ven. fort. carm. 2 14.15> Tali fine polos felix exercitus intrans
<ven. fort. carm. 2 14.16> Iunctus apostolicis plaudit honore choris;
<ven. fort. carm. 2 14.17> Cingitur angelico uirtus trabeata senatu:
<ven. fort. carm. 2 14.18> Mors fuit unde prius, lux fouet inde uiros.
<ven. fort. carm. 2 14.19> Ecce, triumphantum ductor fortissime, tecum
<ven. fort. carm. 2 14.20> Quattuor hic procerum pignora sancta iacent;
<ven. fort. carm. 2 14.21> Sub luteo tumulo latitat caeleste talentum
<ven. fort. carm. 2 14.22> Diuitiasque dei uilis arena tegit,
<ven. fort. carm. 2 14.23> Qui faciunt sacrum paradisi crescere censum
<ven. fort. carm. 2 14.24> Heredes domini luce perenne dati.
<ven. fort. carm. 2 14.25> Sidereo chorus iste throno cum carne locandus,
<ven. fort. carm. 2 14.26> Cum ueniet iudex arbiter orbis, erit.
<ven. fort. carm. 2 14.27> Sic pia turba simul, festinans cernere Christum,
<ven. fort. carm. 2 14.28> Vt caelos peteret, de nece fecit iter.
<ven. fort. carm. 2 14.29> Fortunatus enim per fulgida dona tonantis,
<ven. fort. carm. 2 14.30> Ne tenebris crucier, quaeso feratis opem.
<ven. fort. carm. 2 15.1> Si Hilarium quaeris qui sit cognoscere, lector,
<ven. fort. carm. 2 15.2> Allobroges referunt Pictauios genitum.
<ven. fort. carm. 2 15.3> Cum populum regeret diuina mente sacerdos,
<ven. fort. carm. 2 15.4> Seruabat legis foedera sollicitus.
<ven. fort. carm. 2 15.5> Improbus ut uidit plebes quod scinderet error,
<ven. fort. carm. 2 15.6> Graecorum uirus protulit in medium,
<ven. fort. carm. 2 15.7> Vipereo promunt semper qui ex corde uenena.
<ven. fort. carm. 2 15.8> Filius ut dicant quia(==QVJA) est creatura(==CRE-A-TU+RA) dei,
<ven. fort. carm. 2 15.9> Quis magis auxilium praestat sapientia mundi,
<ven. fort. carm. 2 15.10> De ingenito genitum quae negat esse deum:
<ven. fort. carm. 2 15.11> Quam male complexus, cupiens calcare prophetas,
<ven. fort. carm. 2 15.12> Arrius infelix cum retinet crepuit.
<ven. fort. carm. 2 15.13> Egregius doctor, ueterum monumenta secutus,
<ven. fort. carm. 2 15.14> Quem Stephanus uidit comprobat esse deum.
<ven. fort. carm. 2 15.15> Victus amore dei contempto principe mundi
<ven. fort. carm. 2 15.16> Intemerata fides pertulit exilium.
<ven. fort. carm. 2 15.17> In patre, qui potens(==PO+TENS) deus est, cognoscere natum
<ven. fort. carm. 2 15.18> Diuinis tantum uocibus insinuat.
<ven. fort. carm. 2 15.19> Perpetuum lumen Christum dominumque deumque
<ven. fort. carm. 2 15.20> Bis senis populos edocet esse libris.
<ven. fort. carm. 2 16.1> Inter Christicolas quos actio uexit in astris 
<ven. fort. carm. 2 16.2> Pars tibi pro meritis magna, Medarde, patet, 
<ven. fort. carm. 2 16.3> Qui sic uixisti terrenis hospes in oris, 
<ven. fort. carm. 2 16.4> Vt caelos patriam redderes esse tuam; 
<ven. fort. carm. 2 16.5> Exilium tibi mundus erat caenosa cauenti 
<ven. fort. carm. 2 16.6> Et modo te gaudet ciue manente polus. 
<ven. fort. carm. 2 16.7> Exutus tenebris, uestitus tegmine lucis 
<ven. fort. carm. 2 16.8> Post obitum frueris liberiore die, 
<ven. fort. carm. 2 16.9> De tellure satus factus possessor Olympi, 
<ven. fort. carm. 2 16.10> Et matrem linquens cum patre laeta tenes: 
<ven. fort. carm. 2 16.11> Humani uictor uitii super astra triumphas 
<ven. fort. carm. 2 16.12> Atque cremans carnem das animae requiem. 
<ven. fort. carm. 2 16.13> Te inter mundanos uepres gradiente fatemur 
<ven. fort. carm. 2 16.14> Calcatis spinis promeruisse rosas: 
<ven. fort. carm. 2 16.15> Flore refectus ager suaues tibi fundit odores, 
<ven. fort. carm. 2 16.16> Balsama, tura replent quae paradisus habet: 
<ven. fort. carm. 2 16.17> Cauta per angustum figens uestigia callem, 
<ven. fort. carm. 2 16.18> Sic dedit arta tibi semita lucis iter: 
<ven. fort. carm. 2 16.19> Lata uoluptatum uia, quae submergit Auerno, 
<ven. fort. carm. 2 16.20> Dulcia carnis alens mortis amara parat; 
<ven. fort. carm. 2 16.21> Hoc numquam sacros flexisti tramite gressus 
<ven. fort. carm. 2 16.22> Nec potuere tuos praua tenere pedes. 
<ven. fort. carm. 2 16.23> Durum iter ad laudes, grauior uia ducit in altum: 
<ven. fort. carm. 2 16.24> Quo labor est potior, gloria maior erit. 
<ven. fort. carm. 2 16.25> Quae prius incipiam sacri miracula facti, 
<ven. fort. carm. 2 16.26> Cum, quidquid facias, omnia prima micent 
<ven. fort. carm. 2 16.27> Dum fuit ad superos humano in corpore uita, 
<ven. fort. carm. 2 16.28> Ex oculis fugiens lux tibi cordis erat. 
<ven. fort. carm. 2 16.29> Si caecus uenit, rapuit palpando salutem; 
<ven. fort. carm. 2 16.30> In mediis tenebris fulsit aperta dies. 
<ven. fort. carm. 2 16.31> Qui uoluit(==VOLUIT) furti causa penetrare latenter, 
<ven. fort. carm. 2 16.32> Te religante sedet, te reserante fugit. 
<ven. fort. carm. 2 16.33> Fur sine perfectu uoto deceptus inani 
<ven. fort. carm. 2 16.34> Omnia restituens crimina fraudis habet. 
<ven. fort. carm. 2 16.35> Nam semel ut molles carpserunt palmitis uuas, 
<ven. fort. carm. 2 16.36> Non ualuere gradus inde referre foris, 
<ven. fort. carm. 2 16.37> Nec potuit raptor pedibus subducere praedam, 
<ven. fort. carm. 2 16.38> Raptori abduxit sed sua praeda pedes. 
<ven. fort. carm. 2 16.39> Ergo suis laqueis coepit miser esse ligatus: 
<ven. fort. carm. 2 16.40> Venerat ut caperet, captus at ipse fuit; 
<ven. fort. carm. 2 16.41> Nec tetigit mustum, sed iniqua mente rotatur: 
<ven. fort. carm. 2 16.42> Antea quam biberet, ebria turba iacet. 
<ven. fort. carm. 2 16.43> Incepit seruare magis quam ferre racemos 
<ven. fort. carm. 2 16.44> Et datus est custos qui cupit esse rapax, 
<ven. fort. carm. 2 16.45> Donec, sancte, tuis uerbis iussisses abire; 
<ven. fort. carm. 2 16.46> Vt furtum impleret, doctus ab hoste redit. 
<ven. fort. carm. 2 16.47> Quae manet haec animi pietas, sanctissime praesul, 
<ven. fort. carm. 2 16.48> Laedentem auxilio qui facis ire tuo? 
<ven. fort. carm. 2 16.49> Tintinnum rapit alter inops, magis improbus ille, 
<ven. fort. carm. 2 16.50> Qui iumentorum colla tenere solet, 
<ven. fort. carm. 2 16.51> Absconditque sinu, feno praecludit hiatum 
<ven. fort. carm. 2 16.52> Et tenet ipse manu, ne manifestet opus. 
<ven. fort. carm. 2 16.53> Te ueniente, sacer, causas patefecit opertas 
<ven. fort. carm. 2 16.54> Tinnitu incipiens iam quasi furta loqui. 
<ven. fort. carm. 2 16.55> Nil ualet abscondi, nil claudi nilue teneri: 
<ven. fort. carm. 2 16.56> Facundo strepitu prodidit omne malum. 
<ven. fort. carm. 2 16.57> Pandebat propriam ueluti sub iudice causam, 
<ven. fort. carm. 2 16.58> Nil de fure timens liberiore sono. 
<ven. fort. carm. 2 16.59> Indicat accusat conuincit damnat acerbat: 
<ven. fort. carm. 2 16.60> Te praesente tamen non licet esse reum; 
<ven. fort. carm. 2 16.61> Absoluis furem solitae pietatis amore, 
<ven. fort. carm. 2 16.62> Addens et monitus, cautus ut intret iter, 
<ven. fort. carm. 2 16.63> Praecipiens querulam secum portare rapinam, 
<ven. fort. carm. 2 16.64> Ne uacua tristis spe remearet inops. 
<ven. fort. carm. 2 16.65> Hinc tamen, ut potero, cum raptus ab orbe fuisses, 
<ven. fort. carm. 2 16.66> Quae dederis populis signa uerenda loquar. 
<ven. fort. carm. 2 16.67> Cum pia composito ueherentur membra feretro, 
<ven. fort. carm. 2 16.68> Substratus meruit caecus habere diem: 
<ven. fort. carm. 2 16.69> Anxius ille sacra lumen suscepit ab umbra, 
<ven. fort. carm. 2 16.70> Et tua mors illi lucis origo fuit; 
<ven. fort. carm. 2 16.71> Dumque sepulchra darent, oculi rediere sepulti 
<ven. fort. carm. 2 16.72> Et sopor ille tuus hunc uigilare facit; 
<ven. fort. carm. 2 16.73> Cum fugis a mundo, datur illi lumine mundus, 
<ven. fort. carm. 2 16.74> Te linquente die hunc fugiunt tenebrae. 
<ven. fort. carm. 2 16.75> Antiqui uultus lucem stupuere modernam 
<ven. fort. carm. 2 16.76> Et ueteri fabricae prima fenestra uenit. 
<ven. fort. carm. 2 16.77> Compedibus ualidis alter manicisque ligatus 
<ven. fort. carm. 2 16.78> Mox tetigit templum, ferrea uincla cadunt. 
<ven. fort. carm. 2 16.79> Tam graue fragmentum (dolor est uel cernere poenam), 
<ven. fort. carm. 2 16.80> Pondera tot miseros sustinuisse pedes! 
<ven. fort. carm. 2 16.81> Si conexa forent, elephantum soluere possent 
<ven. fort. carm. 2 16.82> Nec poterat rigidos ipse mouere gradus; 
<ven. fort. carm. 2 16.83> Non minus est illi quae subuertente procella 
<ven. fort. carm. 2 16.84> Litoribus Libycis anchora fracta iacet. 
<ven. fort. carm. 2 16.85> Poena quidem grauior cecidit crescente triumpho: 
<ven. fort. carm. 2 16.86> Vincere rem saeuam gloria maior erat: 
<ven. fort. carm. 2 16.87> Non habuit tot uincla pati miser ille ligatus, 
<ven. fort. carm. 2 16.88> Sed tua quo uirtus plus mereretur opus. 
<ven. fort. carm. 2 16.89> Cum solidarentur non sic strepuere catenae, 
<ven. fort. carm. 2 16.90> Ceu tinniuerunt, cum crepuere ferae. 
<ven. fort. carm. 2 16.91> Quae fuit illa prius nimiis male uincta catenis, 
<ven. fort. carm. 2 16.92> Iam tibi, qui soluis, libera dextra fauet. 
<ven. fort. carm. 2 16.93> Lignea uincla gerens alter confugit ad aulam, 
<ven. fort. carm. 2 16.94> Quae simili merito scissa repente cadunt. 
<ven. fort. carm. 2 16.95> Nec mora, uix tetigit sacrati limina templi, 
<ven. fort. carm. 2 16.96> Fit tonitrus caelis, arma ferendo tibi. 
<ven. fort. carm. 2 16.97> Grandia diuisi ceciderunt pondera ligni, 
<ven. fort. carm. 2 16.98> Et qui gessit onus corruit ipse simul: 
<ven. fort. carm. 2 16.99> Expauit subito de libertate recepta 
<ven. fort. carm. 2 16.100> Atque magis timuit quando solutus erat. 
<ven. fort. carm. 2 16.101> Quae ratio fuerit, cecidit cur pronus in aruis? 
<ven. fort. carm. 2 16.102> Gaudia magna quidem saepe timere solent. 
<ven. fort. carm. 2 16.103> Dum stupet unde salus laceris est reddita plantis, 
<ven. fort. carm. 2 16.104> Admirante animo membra soluta fluunt. 
<ven. fort. carm. 2 16.105> Inde uetus mulier, pariter nascente periclo, 
<ven. fort. carm. 2 16.106> Vulnere naturae mortua membra tulit: 
<ven. fort. carm. 2 16.107> Inclusos digitos morbo numerante tenebat 
<ven. fort. carm. 2 16.108> Nec poterat ducto pollice fila dare; 
<ven. fort. carm. 2 16.109> Secum nata quidem, sed non sua, dextra pependit, 
<ven. fort. carm. 2 16.110> Corpore iuncta suo res aliena fuit. 
<ven. fort. carm. 2 16.111> Tempore sed tardo est, cum iam spes fracta iaceret, 
<ven. fort. carm. 2 16.112> Ante tuos tumulos uiuificata manus. 
<ven. fort. carm. 2 16.113> Sic inopinatum commendat gratia uotum: 
<ven. fort. carm. 2 16.114> Desperata salus dulcior esse solet. 
<ven. fort. carm. 2 16.115> Mobilis ergo uenit digitis torpentibus umor 
<ven. fort. carm. 2 16.116> Et dispensatus fluxit in ungue uigor. 
<ven. fort. carm. 2 16.117> Arida neruorum sese iunctura tetendit 
<ven. fort. carm. 2 16.118> Agnouitque suum uena soluta locum. 
<ven. fort. carm. 2 16.119> Apta ministeriis incepit palma moueri, 
<ven. fort. carm. 2 16.120> Seruitium discens libera dextra fuit. 
<ven. fort. carm. 2 16.121> Nec tantum profugos pietas tua reddidit artus, 
<ven. fort. carm. 2 16.122> Reddidit et uictum pensa trahente manu. 
<ven. fort. carm. 2 16.123> Eripuisti aliam simili de peste puellam 
<ven. fort. carm. 2 16.124> Membraque restituens plus animae tribuis. 
<ven. fort. carm. 2 16.125> Desponsata uiro mortali lege iacebat: 
<ven. fort. carm. 2 16.126> Nunc thalamis Christi uirgo dicata micat: 
<ven. fort. carm. 2 16.127> Sponsa quidem radiat cum uirginitate modesta, 
<ven. fort. carm. 2 16.128> Spe meliore fruens, nupta tenenda polis. 
<ven. fort. carm. 2 16.129> Nec fructus uteri steriles deperdit onusti: 
<ven. fort. carm. 2 16.130> Flore pudicitiae mater habenda placet; 
<ven. fort. carm. 2 16.131> Acquirit cunctos natum quae non habet unum 
<ven. fort. carm. 2 16.132> Progeniemque sibi gignit amore dei. 
<ven. fort. carm. 2 16.133> Inde pari morbo deflenda infantia paruae 
<ven. fort. carm. 2 16.134> In lucem ueniens membra necata trahit: 
<ven. fort. carm. 2 16.135> Mors et origo simul misero processit ab aluo, 
<ven. fort. carm. 2 16.136> Extinctam generans mater anhela manum. 
<ven. fort. carm. 2 16.137> Commendata tuo rediit medicata sepulchro: 
<ven. fort. carm. 2 16.138> Quod de matre perit, de tumulo recipit. 
<ven. fort. carm. 2 16.139> Dum iacet alter inops, uisu caligine clauso, 
<ven. fort. carm. 2 16.140> Caecus, nec misero lumine lumen erat, 
<ven. fort. carm. 2 16.141> Longa nocte oculos quarto iam mense premebat, 
<ven. fort. carm. 2 16.142> In lucem obscurus, uiuus imago necis: 
<ven. fort. carm. 2 16.143> Vocibus hunc medicis monuisti tempore somni, 
<ven. fort. carm. 2 16.144> Tenderet ut uelox ad tua templa gradum. 
<ven. fort. carm. 2 16.145> Mox ueniente die, sed non sibi forfice pressa, 
<ven. fort. carm. 2 16.146> Enituit Christi uertice tonsus ouis. 
<ven. fort. carm. 2 16.147> Detrahit hic crines, nitidos ut haberet ocellos 
<ven. fort. carm. 2 16.148> Et mercante coma munera lucis emat. 
<ven. fort. carm. 2 16.149> Qui titubante gradu tractus peruenit ad aulam, 
<ven. fort. carm. 2 16.150> Per biduum recubans ante sepulchra fuit; 
<ven. fort. carm. 2 16.151> Tertia lux rediens nocturnas soluerat umbras, 
<ven. fort. carm. 2 16.152> Et caeco occurrit sic reuocata dies. 
<ven. fort. carm. 2 16.153> Vndique limitae cecidere a fronte tenebrae, 
<ven. fort. carm. 2 16.154> Sanguinis unda rigat, luminis atra lauat. 
<ven. fort. carm. 2 16.155> Sicca lucerna nouo flagrante refulsit oliuo 
<ven. fort. carm. 2 16.156> Obtinuitque suum lux peregrina locum. 
<ven. fort. carm. 2 16.157> Quid referam mutis qui uerbo uerba dedisti? 
<ven. fort. carm. 2 16.158> Quod grauat eiciens quod iuuat omne locas. 
<ven. fort. carm. 2 16.159> Cuncta nec enumero, tua me praeconia uincunt: 
<ven. fort. carm. 2 16.160> Etsi non potui, uelle fuisse uide. 
<ven. fort. carm. 2 16.161> En tua templa colit nimio Sigebercthus amore, 
<ven. fort. carm. 2 16.162> Insistens operi promptus amore tui. 
<ven. fort. carm. 2 16.163> Culmina custodi qui templum in culmine duxit, 
<ven. fort. carm. 2 16.164> Protege pro meritis qui tibi tecta dedit. 
<ven. fort. carm. 2 16.165> Haec, pie, pauca ferens ego Fortunatus amore 
<ven. fort. carm. 2 16.166> Auxilium posco: da mihi uota, precor. 
<ven. fort. carm. 3 3.1> Quamuis pigra mihi iaceat sine fomite lingua
<ven. fort. carm. 3 3.2> Nec ualeam dignis reddere digna uiris,
<ven. fort. carm. 3 3.3> Attamen, alme pater, Christi uenerande sacerdos
<ven. fort. carm. 3 3.4> Eufroni, cupio soluere parua tibi.
<ven. fort. carm. 3 3.5> Debeo multa quidem, sed suscipe pauca libenter:
<ven. fort. carm. 3 3.6> Sit ueniale precor quod tuus edit amor.
<ven. fort. carm. 3 3.7> Ecclesiae lampas sub te radiante coruscat,
<ven. fort. carm. 3 3.8> Lumine pontificis fulget ubique fides;
<ven. fort. carm. 3 3.9> Gratia praecellens sincero in pectore uernat,
<ven. fort. carm. 3 3.10> Quo nullus dolus est, Israhelita uires(==VI-RES);
<ven. fort. carm. 3 3.11> Immaculata tibi feliciter actio currit:
<ven. fort. carm. 3 3.12> Vt penetres caelos, haec uia pandit iter.
<ven. fort. carm. 3 3.13> Dulcia conloquii sine fuco dicta refundis:
<ven. fort. carm. 3 3.14> Non sic mella mihi quam tua uerba placent;
<ven. fort. carm. 3 3.15> Quidquid habet sensus, hoc lingua serena relaxat:
<ven. fort. carm. 3 3.16> Pectore sub uestro fraus loca nulla tenet,
<ven. fort. carm. 3 3.17> Qui sine felle manes in simplicitate columbae,
<ven. fort. carm. 3 3.18> Nec serpens in te dira uenena fouet.
<ven. fort. carm. 3 3.19> Aduena si ueniat, patriam tu reddis amatam
<ven. fort. carm. 3 3.20> Et per te proprias hic habet exul opes;
<ven. fort. carm. 3 3.21> Si quis iniqua gemit, tristis hinc nemo recedit.
<ven. fort. carm. 3 3.22> Sed lacrimas remouens laetificare facis.
<ven. fort. carm. 3 3.23> Martinus meritis hac uos in sede locauit:
<ven. fort. carm. 3 3.24> Dignus eras heres qui sua iussa colis.
<ven. fort. carm. 3 3.25> Ille tenet caelum largo dans omnia uoto:
<ven. fort. carm. 3 3.26> Iunctus eris Christo hunc imitando uirum.
<ven. fort. carm. 3 3.27> Non perit hic uestrum qui grex ad ouile recurrit,
<ven. fort. carm. 3 3.28> Candida nec spinis uellera perdit ouis,
<ven. fort. carm. 3 3.29> Non lupus ore rapit praedam pastore uigente,
<ven. fort. carm. 3 3.30> Sed fugit exclusus non lacerando greges.
<ven. fort. carm. 3 3.31> Haec tibi lux maneat longos, uenerande, per annos
<ven. fort. carm. 3 3.32> Atque futura dies lucidiora ferat.
<ven. fort. carm. 3 4.1> Si ueniant linguae pariter Graeca atque Latina,
<ven. fort. carm. 3 4.2> Pro meritis nequeunt soluere cuncta tuis.
<ven. fort. carm. 3 4.3> Laudibus obsessus, uotis uenerandus haberis,
<ven. fort. carm. 3 4.4> Felix, qui sensus luce perennis eris.
<ven. fort. carm. 3 5.1> Fida salus patriae, Felix spe nomine corde,
<ven. fort. carm. 3 5.2> Ordo sacerdotum quo radiante micat,
<ven. fort. carm. 3 5.3> Restituis terris quod publica iura petebant,
<ven. fort. carm. 3 5.4> Temporibus nostris gaudia prisca ferens.
<ven. fort. carm. 3 5.5> Vox procerum, lumen generis, defensio plebis
<ven. fort. carm. 3 5.6> Naufragium prohibes hic ubi portus ades.
<ven. fort. carm. 3 5.7> Actor apostolicus qui iura Britannica uincens,
<ven. fort. carm. 3 5.8> Tutus in aduersis, spe crucis arma fugas.
<ven. fort. carm. 3 5.9> Viue decus patriae, fidei lux, auctor honoris,
<ven. fort. carm. 3 5.10> Splendor pontificum, noster et orbis amor.
<ven. fort. carm. 3 6.1> Cum Salomon coleret generosi encaenia templi,
<ven. fort. carm. 3 6.2> Israhel electos fecit adesse uiros:
<ven. fort. carm. 3 6.3> Leuitas proceres pueros iuuenesque senesque
<ven. fort. carm. 3 6.4> Vndique certatim regia pompa trahit.
<ven. fort. carm. 3 6.5> Mactantur uituli, tauri iugulantur ad aras
<ven. fort. carm. 3 6.6> Et populi in uotis gaudia caedis erant.
<ven. fort. carm. 3 6.7> Nunc uero adsurgit ritu placitura beato
<ven. fort. carm. 3 6.8> Tempore decurso iustior ara deo:
<ven. fort. carm. 3 6.9> Prospera quae populis Felix modo festa ministrans
<ven. fort. carm. 3 6.10> Exsuperat rebus gesta priora nouis.
<ven. fort. carm. 3 6.11> Conuocat egregios sacra ad sollemnia patres,
<ven. fort. carm. 3 6.12> Quo stat uera salus et fugit umbra uetus;
<ven. fort. carm. 3 6.13> Docti claue Petri caelos aperire petenti
<ven. fort. carm. 3 6.14> Ac monitis Pauli noscere clausa poli.
<ven. fort. carm. 3 6.15> Ne lupus intret oues neu morbus inulceret agnos
<ven. fort. carm. 3 6.16> Hinc sunt custodes, inde medella gregis;
<ven. fort. carm. 3 6.17> Quorum uox refluens populo de fonte salutis,
<ven. fort. carm. 3 6.18> Vt bibat aure fidem, porrigit ore salem.
<ven. fort. carm. 3 6.19> Inter quos medios Martini sede sacerdos
<ven. fort. carm. 3 6.20> Eufronius fulget metropolita sacer;
<ven. fort. carm. 3 6.21> Plaudens in sancta fratrum coeunte corona
<ven. fort. carm. 3 6.22> Et sua membra uidens fortior exstat apex:
<ven. fort. carm. 3 6.23> Laetius inde caput, quia sunt sua uiscera secum,
<ven. fort. carm. 3 6.24> Ecclesiae iuncto corpore crescit honor.
<ven. fort. carm. 3 6.25> Domitianus, item Victorius, ambo columnae,
<ven. fort. carm. 3 6.26> Spes in utrisque manens pro regionis ope.
<ven. fort. carm. 3 6.27> Domnulus hinc fulget meritis, Romacharius inde,
<ven. fort. carm. 3 6.28> Iure sacerdotii cultor uterque dei.
<ven. fort. carm. 3 6.29> En spectata diu, data nunc memoranda per aeuum,
<ven. fort. carm. 3 6.30> Votis plena piis fulget in urbe dies,
<ven. fort. carm. 3 6.31> In qua promeruit sua gaudia cernere pastor
<ven. fort. carm. 3 6.32> Officioque sacro reddere uota deo;
<ven. fort. carm. 3 6.33> Tempore qui longo aduentu pendebat in isto
<ven. fort. carm. 3 6.34> Despiciens aliud (hoc erat omnis amor),
<ven. fort. carm. 3 6.35> Omnia tuta timens suspecto in tramite uitae,
<ven. fort. carm. 3 6.36> Ne prius iret iter quam daret ista deo;
<ven. fort. carm. 3 6.37> Saepius occultans suspiria lassa trahebat,
<ven. fort. carm. 3 6.38> Cederet ut dominus hoc properare decus;
<ven. fort. carm. 3 6.39> Anxius incerto curarum fasce laborans
<ven. fort. carm. 3 6.40> Dum uotum spectat, pondera tempus erant.
<ven. fort. carm. 3 6.41> Sed iam festus adest, soluatur sarcina curae,
<ven. fort. carm. 3 6.42> Laetitiae cumulus triste repellat onus.
<ven. fort. carm. 3 6.43> Prospera dans populis et gaudia larga per urbem
<ven. fort. carm. 3 6.44> Felix felici cum grege pastor age.
<ven. fort. carm. 3 6.45> Hinc te pontifices circumdant, inde ministri:
<ven. fort. carm. 3 6.46> Cingit te totum hinc honor, inde fauor.
<ven. fort. carm. 3 6.47> Clericus ecce choris resonat, plebs inde choraulis:
<ven. fort. carm. 3 6.48> Quisque tuum uotum qua ualet arte canit.
<ven. fort. carm. 3 6.49> Tarda fuere tibi, quia fit mora semper amanti;
<ven. fort. carm. 3 6.50> Res sublimis enim tarda, sed ampla uenit.
<ven. fort. carm. 3 6.51> Nunc domini laudes inter tua classica canta
<ven. fort. carm. 3 6.52> Et trinitatis opem machina trina sonet.
<ven. fort. carm. 3 6.53> Adde medullata in templis holocausta sacerdos;
<ven. fort. carm. 3 6.54> Quo diuturna mices hostia pura deo.
<ven. fort. carm. 3 7.1> Siderei montes, speciosa cacumina Sion,
<ven. fort. carm. 3 7.2> A Libano gemini flore comante cedri,
<ven. fort. carm. 3 7.3> Caelorum portae, lati duo lumina mundi:
<ven. fort. carm. 3 7.4> Ore tonat Paulus, fulgorat arce Petrus.
<ven. fort. carm. 3 7.5> Inter apostolicas radianti luce coronas
<ven. fort. carm. 3 7.6> Doctior hic monitu, celsior ille gradu.
<ven. fort. carm. 3 7.7> Per hunc corda hominum reserantur et astra per illum:
<ven. fort. carm. 3 7.8> Quos docet iste stilo, suscipit ille polo.
<ven. fort. carm. 3 7.9> Pandit iter caeli hic dogmate, clauibus alter:
<ven. fort. carm. 3 7.10> Est uia cui Paulus, ianua fida Petrus.
<ven. fort. carm. 3 7.11> Hic petra firma manens, ille architectus habetur:
<ven. fort. carm. 3 7.12> Surgit in his templum, quo placet ara deo.
<ven. fort. carm. 3 7.13> Vno fonte pares medicata fluenta rigantes
<ven. fort. carm. 3 7.14> Restingunt auidam dulce liquore sitim.
<ven. fort. carm. 3 7.15> Fortia bella gerens quisquis cupit astra tenere,
<ven. fort. carm. 3 7.16> Rex dedit hos proceres militis esse duces.
<ven. fort. carm. 3 7.17> Gallia, plaude libens, mittit tibi Roma salutem:
<ven. fort. carm. 3 7.18> Fulgor apostolicus uisitat Allobrogas;
<ven. fort. carm. 3 7.19> A facie hostili duo propugnacula praesunt,
<ven. fort. carm. 3 7.20> Quos fidei turres urbs caput orbis habet.
<ven. fort. carm. 3 7.21> Hi radiant oculi pretioso in corpore Christi,
<ven. fort. carm. 3 7.22> Lumine qui proprio cetera membra regunt.
<ven. fort. carm. 3 7.23> Munere Felicis caeli cape, Gallia, fruges
<ven. fort. carm. 3 7.24> Pontificisque tui uota beata cole,
<ven. fort. carm. 3 7.25> Cuius castus amor dedit hanc in honore superno
<ven. fort. carm. 3 7.26> Ecclesiae nuptae dote perenne domum.
<ven. fort. carm. 3 7.27> Vertice sublimi patet aulae forma triformis,
<ven. fort. carm. 3 7.28> Nomine apostolico sanctificata deo.
<ven. fort. carm. 3 7.29> Quantum inter sanctos meritum supereminet illis,
<ven. fort. carm. 3 7.30> Celsius haec tantum culmina culmen habent.
<ven. fort. carm. 3 7.31> In medium turritus apex super ardua tendit
<ven. fort. carm. 3 7.32> Quadratumque leuans crista rotundat opus.
<ven. fort. carm. 3 7.33> Altius, ut stupeas, arce ascendente per arcus
<ven. fort. carm. 3 7.34> Instar montis agens aedis acumen habet.
<ven. fort. carm. 3 7.35> Illic expositas fucis animantibus artus
<ven. fort. carm. 3 7.36> Viuere picturas arte reflante putas.
<ven. fort. carm. 3 7.37> Sol uagus ut dederit per stagnea tecta colorem,
<ven. fort. carm. 3 7.38> Lactea lux resilit, cum rubor inde ferit.
<ven. fort. carm. 3 7.39> Ire redire uides radio crispante figuras
<ven. fort. carm. 3 7.40> Atque lacunar agit quod maris unda solet.
<ven. fort. carm. 3 7.41> Fulgorem astrorum meditantur tecta metallo,
<ven. fort. carm. 3 7.42> Et splendore suo culmina sidus habent.
<ven. fort. carm. 3 7.43> Luna coronato quotiens radiauerit ortu,
<ven. fort. carm. 3 7.44> Alter ab aede sacra surgit ad astra iubar.
<ven. fort. carm. 3 7.45> Si nocte inspiciat hanc praetereundo uiator,
<ven. fort. carm. 3 7.46> Et terram stellas credit habere suas.
<ven. fort. carm. 3 7.47> Tota rapit radios, patulis oculata fenestris,
<ven. fort. carm. 3 7.48> Et quod mireris hic foris, intus habes.
<ven. fort. carm. 3 7.49> Tempore quo redeunt tenebrae, mihi dicere fas sit,
<ven. fort. carm. 3 7.50> Mundus habet noctem, detinet aula diem.
<ven. fort. carm. 3 7.51> Dextera pars templi meritis praefulget Hilari(==HI-LA+RI),
<ven. fort. carm. 3 7.52> Compare Martino consociante gradum.
<ven. fort. carm. 3 7.53> Gallia sic proprios dum fudit ubique patronos,
<ven. fort. carm. 3 7.54> Quos hic terra tegit, lumina mundus habet.
<ven. fort. carm. 3 7.55> Altera Ferreoli pars est, qui uulnere ferri
<ven. fort. carm. 3 7.56> Munere martyrii gemma superba nitet.
<ven. fort. carm. 3 7.57> Obtulit haec Felix, ut sit magis ipse sacerdos,
<ven. fort. carm. 3 7.58> Christe, tuum templum, qui tibi templa dedit.
<ven. fort. carm. 3 8.1> Illuxit festiua dies, me gaudia cogunt,
<ven. fort. carm. 3 8.2> Vt quod plebs poterat, solus amore loquar.
<ven. fort. carm. 3 8.3> Vltima quamuis sit regio Armoricus in orbe,
<ven. fort. carm. 3 8.4> Felicis merito cernitur esse prior.
<ven. fort. carm. 3 8.5> Miserunt similes Oriens et Gallia sortes:
<ven. fort. carm. 3 8.6> Illa micat radiis solis et ista tuis;
<ven. fort. carm. 3 8.7> Nam splendore nouo sua munera quisque ministrat:
<ven. fort. carm. 3 8.8> Tu fers Oceano lumen et ille rubro;
<ven. fort. carm. 3 8.9> Denique si sensus clara pro lampade fulget,
<ven. fort. carm. 3 8.10> Ingenium uestrum luminis instar habet.
<ven. fort. carm. 3 8.11> Maxima progenies titulis ornata uetustis,
<ven. fort. carm. 3 8.12> Cuius et a proauis gloria celsa tonat:
<ven. fort. carm. 3 8.13> Nam quicumque potens Aquitanica rura subegit,
<ven. fort. carm. 3 8.14> Extitit ille tuo sanguine luce parens.
<ven. fort. carm. 3 8.15> Germinis antiqui uenerabile culmen in orbe,
<ven. fort. carm. 3 8.16> Laudibus in cuius militat omne decus,
<ven. fort. carm. 3 8.17> Flos generis, tutor patriae, correctio plebis,
<ven. fort. carm. 3 8.18> Eloquii flumen, fons salis, unda loquax,
<ven. fort. carm. 3 8.19> Semita doctrinae, ius causae, terminus irae,
<ven. fort. carm. 3 8.20> Cuius in ingenium hic noua Roma uenit
<ven. fort. carm. 3 8.21>(Illic quod poterat per plures illa docere,
<ven. fort. carm. 3 8.22> Te contenta suo Gallia ciue placet),
<ven. fort. carm. 3 8.23> Ornamenta geris gemino fulgentia dono,
<ven. fort. carm. 3 8.24> Et te concelebrant hinc opus, inde genus.
<ven. fort. carm. 3 8.25> Sed qui terrena de nobilitate nitebas,
<ven. fort. carm. 3 8.26> Ecclesiam nunc spe nobiliore regis.
<ven. fort. carm. 3 8.27> Cuius ad ornatum bone cultor iugiter instans,
<ven. fort. carm. 3 8.28> Vt iam multa deo splendida dona dares,
<ven. fort. carm. 3 8.29> Nupsisti ecclesiae, felicia uota iugasti,
<ven. fort. carm. 3 8.30> Hanc qui matronam dote potente reples;
<ven. fort. carm. 3 8.31> Cuius in amplexu ducis sine crimine uitam,
<ven. fort. carm. 3 8.32> Altera nec mulier corde recepta fuit.
<ven. fort. carm. 3 8.33> Hanc oculis, animo retines et corde pudico:
<ven. fort. carm. 3 8.34> Vnde tibi nupsit, castior inde manet.
<ven. fort. carm. 3 8.35> Illa tibi prolem peperit, sed corpore uirgo,
<ven. fort. carm. 3 8.36> Et populum gremio fudit amata tuo.
<ven. fort. carm. 3 8.37> Ecce tuos natos diuina ex coniuge sumptos
<ven. fort. carm. 3 8.38> Et modo te gaudent quos patris umbra tegit.
<ven. fort. carm. 3 8.39> Proque salute gregis pastor per compita curris
<ven. fort. carm. 3 8.40> Exclusoque lupo tuta tenetur ouis.
<ven. fort. carm. 3 8.41> Insidiatores remoues uigil arte Britannos:
<ven. fort. carm. 3 8.42> Nullius(==NULLI-U-S) arma ualent quod tua lingua facit.
<ven. fort. carm. 3 8.43> Tu quoque ieiunis cibus es, tu panis egenti:
<ven. fort. carm. 3 8.44> Quae sibi quisque cupit, hic sua uota uidet.
<ven. fort. carm. 3 8.45> Diuitias proprias in pauperis ore recondis,
<ven. fort. carm. 3 8.46> Largas mendici uentre reponis opes.
<ven. fort. carm. 3 8.47> Tempore quo ueniet Christus, tunc omnia uobis
<ven. fort. carm. 3 8.48> Iudicis in facie sacculus iste refert.
<ven. fort. carm. 3 8.49> Sit tibi fixa salus numerosos ampla per annos,
<ven. fort. carm. 3 8.50> Perpetuo Felix nomine mente fide.
<ven. fort. carm. 3 9.1> Tempora florigero rutilant distincta sereno 
<ven. fort. carm. 3 9.2> Et maiore poli lumine porta patet, 
<ven. fort. carm. 3 9.3> Altius igniuomum solem caeli orbita ducit, 
<ven. fort. carm. 3 9.4> Qui uagus Oceanas exit et intrat aquas; 
<ven. fort. carm. 3 9.5> Armatis radiis elementa liquentia lustrans 
<ven. fort. carm. 3 9.6> Adhuc nocte breui tendit in orbe diem. 
<ven. fort. carm. 3 9.7> Splendida sincerum producunt aethera uultum 
<ven. fort. carm. 3 9.8> Laetitiamque suam sidera clara probant. 
<ven. fort. carm. 3 9.9> Terra fauens uario fundit munuscula fetu 
<ven. fort. carm. 3 9.10> Cum bene uernales reddidit annus opes 
<ven. fort. carm. 3 9.11> Mollia purpureum pingunt uiolaria campum. 
<ven. fort. carm. 3 9.12> Prata uirent herbis et micat herba comis. 
<ven. fort. carm. 3 9.13> Paulatim subeunt stellantia lumina florum 
<ven. fort. carm. 3 9.14> Arridentque oculis gramina tincta suis. 
<ven. fort. carm. 3 9.15> Semine deposito lactans seges exilit aruis, 
<ven. fort. carm. 3 9.16> Spondens agricolae uincere posse famem. 
<ven. fort. carm. 3 9.17> Caudice desecto lacrimat sua gaudia palmes: 
<ven. fort. carm. 3 9.18> Vnde merum tribuat, dat modo uitis aquam. 
<ven. fort. carm. 3 9.19> Cortice de matris tenera lanugine surgens 
<ven. fort. carm. 3 9.20> Praeparat ad partum turgida gemma sinum. 
<ven. fort. carm. 3 9.21> Tempore sub hiemis foliorum crine reuulso 
<ven. fort. carm. 3 9.22> Iam reparat uiridans frondea tecta nemus: 
<ven. fort. carm. 3 9.23> Myrta salix abies corylus siler ulmus acernus 
<ven. fort. carm. 3 9.24> Plaudit quaeque suis arbor amoena comis. 
<ven. fort. carm. 3 9.25> Construitura fauos apes hinc aluearia(==ALVEA-RJA) linquens 
<ven. fort. carm. 3 9.26> Floribus instrepitans poplite mella rapit. 
<ven. fort. carm. 3 9.27> Ad cantus reuocatur aues, quae carmine clauso 
<ven. fort. carm. 3 9.28> Pigrior hiberno frigore muta fuit. 
<ven. fort. carm. 3 9.29> Hinc filomela suis adtemperat organa cannis 
<ven. fort. carm. 3 9.30> Fitque repercusso dulcior aura melo. 
<ven. fort. carm. 3 9.31> Ecce renascentis testatur gratia mundi 
<ven. fort. carm. 3 9.32> Omnia cum domino dona redisse suo. 
<ven. fort. carm. 3 9.33> Namque triumphanti post tristia Tartara Christo 
<ven. fort. carm. 3 9.34> Vndique fronde nemus, gramina flore fauent. 
<ven. fort. carm. 3 9.35> Legibus inferni oppressis super astra meantem 
<ven. fort. carm. 3 9.36> Laudant rite deum lux polus arua fretum; 
<ven. fort. carm. 3 9.37> Qui crucifixus erat deus ecce per omnia regnat, 
<ven. fort. carm. 3 9.38> Dantque creatori cuncta creata precem. 
<ven. fort. carm. 3 9.39> Salue, festa dies, toto uenerabilis aeuo, 
<ven. fort. carm. 3 9.40> Qua deus infernum uicit et astra tenet, 
<ven. fort. carm. 3 9.41> Nobilitas anni, mensum decus, arma dierum, 
<ven. fort. carm. 3 9.42> Horarum splendor, scripula, puncta fouens. 
<ven. fort. carm. 3 9.43> Hinc tibi silua comis plaudit, hinc campus aristis, 
<ven. fort. carm. 3 9.44> Hinc grates tacito palmite uitis agit. 
<ven. fort. carm. 3 9.45> Si tibi nunc auium resonant uirgulta susurro, 
<ven. fort. carm. 3 9.46> Has inter minimus passer amore cano. 
<ven. fort. carm. 3 9.47> Christe, salus rerum, bone conditor atque redemptor, 
<ven. fort. carm. 3 9.48> Vnica progenies ex deitate patris, 
<ven. fort. carm. 3 9.49> Irrecitabiliter manans de corde parentis, 
<ven. fort. carm. 3 9.50> Verbum subsistens et penetrare potens, 
<ven. fort. carm. 3 9.51> Aequalis concors socius, cum patre coaeuus, 
<ven. fort. carm. 3 9.52> Quo sumpsit mundus principe principium: 
<ven. fort. carm. 3 9.53> Aethera suspendis, sola congeris, aequora fundis, 
<ven. fort. carm. 3 9.54> Quaeque locis habitant quo moderante uigent, 
<ven. fort. carm. 3 9.55> Qui genus humanum cernens mersisse profundo, 
<ven. fort. carm. 3 9.56> Vt hominem eriperes es quoque factus homo; 
<ven. fort. carm. 3 9.57> Nec uoluisti(==VOLUISTI) etenim tantum te corpore nasci, 
<ven. fort. carm. 3 9.58> Sed caro quae nasci, pertulit atque mori: 
<ven. fort. carm. 3 9.59> Funeris exequias pateris uitae auctor et orbis, 
<ven. fort. carm. 3 9.60> Intras mortis iter dando salutis opem. 
<ven. fort. carm. 3 9.61> Tristia cesserunt infernae uincula legis 
<ven. fort. carm. 3 9.62> Expauitque chaos luminis ore premi; 
<ven. fort. carm. 3 9.63> Depereunt tenebrae Christi fulgore fugatae 
<ven. fort. carm. 3 9.64> Et tetrae noctis pallia crassa cadunt. 
<ven. fort. carm. 3 9.65> Pollicitam sed redde fidem, precor, alma potestas: 
<ven. fort. carm. 3 9.66> Tertia lux rediit, surge, sepulte meus. 
<ven. fort. carm. 3 9.67> Non decet, ut humili tumulo tua membra tegantur, 
<ven. fort. carm. 3 9.68> Neu pretium mundi uilia saxa premant. 
<ven. fort. carm. 3 9.69> Indignum est, cuius clauduntur cuncta pugillo, 
<ven. fort. carm. 3 9.70> Vt tegat inclusum rupe uetante lapis. 
<ven. fort. carm. 3 9.71> Lintea tolle, precor, sudaria linque sepulchro: 
<ven. fort. carm. 3 9.72> Tu satis es nobis et sine te nihil est. 
<ven. fort. carm. 3 9.73> Solue catenatas inferni carceris umbras 
<ven. fort. carm. 3 9.74> Et reuoca sursum quidquid ad ima ruit. 
<ven. fort. carm. 3 9.75> Redde tuam faciem, uideant ut saecula lumen, 
<ven. fort. carm. 3 9.76> Redde diem qui nos te moriente fugit. 
<ven. fort. carm. 3 9.77> Sed plane implesti remeans, pie uictor, ad orbem: 
<ven. fort. carm. 3 9.78> Tartara pressa iacent nec sua iura tenent; 
<ven. fort. carm. 3 9.79> Inferus insaturabiliter caua guttura pandens, 
<ven. fort. carm. 3 9.80> Qui rapuit semper, fit tua praeda, deus: 
<ven. fort. carm. 3 9.81> Eripis innumerum populum de carcere mortis 
<ven. fort. carm. 3 9.82> Et sequitur liber quo suus auctor adit; 
<ven. fort. carm. 3 9.83> Euomit absorptam trepide fera belua plebem 
<ven. fort. carm. 3 9.84> Et de fauce lupi subtrahit agnus oues. 
<ven. fort. carm. 3 9.85> Hinc tumulum repetens, post Tartara carne resumpta, 
<ven. fort. carm. 3 9.86> Belliger ad caelos ampla tropaea refers: 
<ven. fort. carm. 3 9.87> Quos habuit poenale chaos, iam reddidit in te, 
<ven. fort. carm. 3 9.88> Et quos mors peteret, hos noua uita tenet. 
<ven. fort. carm. 3 9.89> Rex sacer, ecce tui radiat pars magna triumphi, 
<ven. fort. carm. 3 9.90> Cum puras animas sancta lauacra beant: 
<ven. fort. carm. 3 9.91> Candidus egreditur nitidis exercitus undis 
<ven. fort. carm. 3 9.92> Atque uetus uitium purgat in amne nouo; 
<ven. fort. carm. 3 9.93> Fulgentes animas uestis quoque candida signat 
<ven. fort. carm. 3 9.94> Et grege de niueo gaudia pastor habet. 
<ven. fort. carm. 3 9.95> Additur hac Felix consors mercede sacerdos, 
<ven. fort. carm. 3 9.96> Qui dare uult domino dupla talenta suo. 
<ven. fort. carm. 3 9.97> Ad meliora trahens gentili errore uagantes, 
<ven. fort. carm. 3 9.98> Bestia ne raperet, munit ouile dei. 
<ven. fort. carm. 3 9.99> Quos prius Euua nocens infecerat, hos modo reddit 
<ven. fort. carm. 3 9.100> Ecclesiae pastos ubere, lacte, sinu, 
<ven. fort. carm. 3 9.101> Mitibus alloquiis agrestia corda colendo: 
<ven. fort. carm. 3 9.102> Munere Felicis de uepre nata seges. 
<ven. fort. carm. 3 9.103> Aspera gens, saxo uiuens quasi more ferino: 
<ven. fort. carm. 3 9.104> Te medicante, sacer, belua reddit ouem. 
<ven. fort. carm. 3 9.105> Centeno reditu tecum mansura per aeuum 
<ven. fort. carm. 3 9.106> Messis abundantis horrea fruge reples. 
<ven. fort. carm. 3 9.107> Immaculata tuis plebs haec uectetur in ulnis, 
<ven. fort. carm. 3 9.108> Atque deo purum pignus ad astra feras. 
<ven. fort. carm. 3 9.109> Vna corona tibi de te tribuatur ab alto, 
<ven. fort. carm. 3 9.110> Altera de populo uernet adepta tuo. 
<ven. fort. carm. 3 10.1> Cedant antiqui quidquid meminere poetae:
<ven. fort. carm. 3 10.2> Vincuntur rebus facta uetusta nouis.
<ven. fort. carm. 3 10.3> Includi fluuios si tunc spectasset Homerus,
<ven. fort. carm. 3 10.4> Inde suum potius dulce replesset opus:
<ven. fort. carm. 3 10.5> Cuncti Felicem legerent modo, nullus Achillem,
<ven. fort. carm. 3 10.6> Nomine sub cuius cresceret artis honor;
<ven. fort. carm. 3 10.7> Qui probus ingenio mutans meliore rotatu
<ven. fort. carm. 3 10.8> Currere prisca facis flumina lege noua.
<ven. fort. carm. 3 10.9> Aggere composito remouens in gurgite lapsum
<ven. fort. carm. 3 10.10> Quo natura negat cogis habere uiam.
<ven. fort. carm. 3 10.11> Erigis hic uallem, subdens ad concaua montem,
<ven. fort. carm. 3 10.12> Et uice conuersa haec tumet, ille iacet.
<ven. fort. carm. 3 10.13> Altera in alterius migrauit imagine forma:
<ven. fort. carm. 3 10.14> Mons in ualle sedet, uallis ad alta subit.
<ven. fort. carm. 3 10.15> Quo fuit unda fugax, creuit pigro obice terra,
<ven. fort. carm. 3 10.16> Et quo prora prius, huc modo plaustra meant.
<ven. fort. carm. 3 10.17> Collibus aduersis flexas super inuehis undas
<ven. fort. carm. 3 10.18> Et fluuium docilem monte uetante trahis.
<ven. fort. carm. 3 10.19> Qua rapidus flueret, ueniens celer amnis obhaesit
<ven. fort. carm. 3 10.20> Et subito nato colle retorsit iter.
<ven. fort. carm. 3 10.21> Quae prius in praeceps ueluti sine fruge rigabant,
<ven. fort. carm. 3 10.22> Ad uictum plebis nunc famulantur aquae.
<ven. fort. carm. 3 10.23> Altera de fluuio metitur seges orta uirorum,
<ven. fort. carm. 3 10.24> Cum per te populo parturit unda cibum.
<ven. fort. carm. 3 10.25> Qualiter incertos hominum scis flectere motus
<ven. fort. carm. 3 10.26> Qui rapidos fontes ad tua frena regis?
<ven. fort. carm. 3 10.27> Stet sine labe tibi, Felix, pia uita per aeuum,
<ven. fort. carm. 3 10.28> Cuius ad imperium transtulit unda locum.
<ven. fort. carm. 3 11.1> Splendor, apex fidei, uenerabile mente Niceti,
<ven. fort. carm. 3 11.2> Totius orbis amor pontificumque caput,
<ven. fort. carm. 3 11.3> Summus apostolico praecellens pastor ouili
<ven. fort. carm. 3 11.4> Auxisti meritis quidquid honoris habes.
<ven. fort. carm. 3 11.5> Diuino insistens operi terrena relinquis:
<ven. fort. carm. 3 11.6> Cui moritur mundus, non moriture manes.
<ven. fort. carm. 3 11.7> Vita breuis cunctis, sed non breuis illa beatis:
<ven. fort. carm. 3 11.8> Cum bona non pereant, iure perennis eris.
<ven. fort. carm. 3 11.9> Dum tibi restrictus maneas et largus egenis,
<ven. fort. carm. 3 11.10> Quod facis in minimis te dare crede deo.
<ven. fort. carm. 3 11.11> Captiuus quicumque redit sua limina cernens,
<ven. fort. carm. 3 11.12> Ille lares patrios, tu capis inde polos.
<ven. fort. carm. 3 11.13> Hic habet exul opem, ieiunans inuenit escas,
<ven. fort. carm. 3 11.14> Qui uenit esuriens hinc satiatus abit.
<ven. fort. carm. 3 11.15> Tristibus imponis curas purgando querellas,
<ven. fort. carm. 3 11.16> Et sanat cunctos una medella uiros.
<ven. fort. carm. 3 11.17> Pauperis hinc lacrimas desiccas gaudia praestans:
<ven. fort. carm. 3 11.18> Qui prius ingemuit, uota salutis habet.
<ven. fort. carm. 3 11.19> Te pascente greges numquam lupus abripit agnos:
<ven. fort. carm. 3 11.20> Sunt bene securi quos tua caula tegit.
<ven. fort. carm. 3 11.21> Templa uetusta dei reuocasti in culmine prisco
<ven. fort. carm. 3 11.22> Et floret senior te reparante domus.
<ven. fort. carm. 3 11.23> Hic populis longos tribuas pia uota per annos
<ven. fort. carm. 3 11.24> Et maneas pastor, ne lacerentur oues.
<ven. fort. carm. 3 12.1> Mons in praecipiti suspensa mole tumescit
<ven. fort. carm. 3 12.2> Et leuat excelsum saxea ripa caput:
<ven. fort. carm. 3 12.3> Rupibus expositis intonsa cacumina tollit,
<ven. fort. carm. 3 12.4> Tutus et elato uertice regnat apex.
<ven. fort. carm. 3 12.5> Proficiunt colli quae uallibus arua recedunt:
<ven. fort. carm. 3 12.6> Vndique terra minor uergit et iste subit:
<ven. fort. carm. 3 12.7> Quem Mosella tumens, Rodanus quoque paruulus ambit,
<ven. fort. carm. 3 12.8> Certanturque suo pascere pisce locum.
<ven. fort. carm. 3 12.9> Diripiunt dulces alibi uaga flumina fruges:
<ven. fort. carm. 3 12.10> Haec tibi parturiunt, Mediolane, dapes.
<ven. fort. carm. 3 12.11> Quantum crescit aquis, pisces uicinius offert:
<ven. fort. carm. 3 12.12> Exhibet hinc epulas, unde rapina uenit.
<ven. fort. carm. 3 12.13> Cernit frugiferos congaudens incola sulcos,
<ven. fort. carm. 3 12.14> Vota ferens segeti fertilitate graui.
<ven. fort. carm. 3 12.15> Agricolae pascunt oculos de messe futura,
<ven. fort. carm. 3 12.16> Ante metit uisu quam ferat annus opem.
<ven. fort. carm. 3 12.17> Ridet amoenus ager, tectus uiridantibus herbis,
<ven. fort. carm. 3 12.18> Oblectant animos mollia prata uagos.
<ven. fort. carm. 3 12.19> Hoc uir apostolicus Nicetius ergo peragrans
<ven. fort. carm. 3 12.20> Condidit optatum pastor ouile gregi:
<ven. fort. carm. 3 12.21> Turribus incinxit ter denis undique collem,
<ven. fort. carm. 3 12.22> Praebuit hic fabricam, quo nemus ante fuit.
<ven. fort. carm. 3 12.23> Vertice de summo demittunt bracchia murum,
<ven. fort. carm. 3 12.24> Dum Mosella suis terminus extet aquis.
<ven. fort. carm. 3 12.25> Aula tamen nituit constructa cacumine rupis,
<ven. fort. carm. 3 12.26> Et monti imposito mons erit ipsa domus.
<ven. fort. carm. 3 12.27> Complacuit latum muro concludere campum,
<ven. fort. carm. 3 12.28> Et prope castellum haec casa sola facit.
<ven. fort. carm. 3 12.29> Ardua marmoreis suspenditur aula columnis,
<ven. fort. carm. 3 12.30> Qua super aestiuas cernit in amne rates.
<ven. fort. carm. 3 12.31> Ordinibus ternis extensaque machina creuit,
<ven. fort. carm. 3 12.32> Vt, postquam ascendas, iugera tecta putes.
<ven. fort. carm. 3 12.33> Turris ab aduerso quae constitit obuia cliuo,
<ven. fort. carm. 3 12.34> Sanctorum locus est, arma tenenda uiris.
<ven. fort. carm. 3 12.35> Illic est etiam gemino ballista uolatu,
<ven. fort. carm. 3 12.36> Quae post se mortem linquit et ipsa fugit.
<ven. fort. carm. 3 12.37> Ducitur irriguis sinuosa canalibus unda,
<ven. fort. carm. 3 12.38> Ex qua fert populo hic mola rapta cibum.
<ven. fort. carm. 3 12.39> Blandifluas stupidis induxit collibus uuas,
<ven. fort. carm. 3 12.40> Vinea culta uiret quo fuit ante frutex.
<ven. fort. carm. 3 12.41> Insita pomorum passim plantaria surgunt
<ven. fort. carm. 3 12.42> Et pascunt uario floris odore locum.
<ven. fort. carm. 3 12.43> Haec tibi proficiunt quidquid laudamus in illis,
<ven. fort. carm. 3 12.44> Qui bona tot tribuis, pastor opime gregis.
<ven. fort. carm. 3 13.1> Gurgite caeruleo pelagus Mosella relaxat
<ven. fort. carm. 3 13.2> Et mouet ingentes molliter amnis aquas;
<ven. fort. carm. 3 13.3> Lambit odoriferas uernanti gramine ripas
<ven. fort. carm. 3 13.4> Et lauat herbarum leniter unda comas.
<ven. fort. carm. 3 13.5> Hinc dextra de parte fluit qui Salia fertur,
<ven. fort. carm. 3 13.6> Flumine sed fluctus pauperiore trahit;
<ven. fort. carm. 3 13.7> Hic ubi perspicuis Mosellam cursibus intrat,
<ven. fort. carm. 3 13.8> Alterius uires implet et ipse perit.
<ven. fort. carm. 3 13.9> Hoc Mettis fundata loco speciosa coruscans
<ven. fort. carm. 3 13.10> Piscibus obsessum gaudet utrumque latus.
<ven. fort. carm. 3 13.11> Deliciosus ager ridet uernantibus aruis;
<ven. fort. carm. 3 13.12> Hinc sata culta uides, ceruis at inde rosas.
<ven. fort. carm. 3 13.13> Prospicis umbroso uestitos palmite colles,
<ven. fort. carm. 3 13.14> Certatur uaria fertilitate locus.
<ven. fort. carm. 3 13.15> Vrbs munita nimis, quam cingit murus et amnis,
<ven. fort. carm. 3 13.16> Pontificis merito stas ualitura magis:
<ven. fort. carm. 3 13.17> Vilicus, aetheriis qui sic bene militat armis,
<ven. fort. carm. 3 13.18> Stratus humi genibus te leuat ille suis.
<ven. fort. carm. 3 13.19> Vnde humilis terris te proicis, alme sacerdos,
<ven. fort. carm. 3 13.20> Orando hinc patriae ducis ad astra caput;
<ven. fort. carm. 3 13.21> Fletibus adsiduis acquiris gaudia plebi:
<ven. fort. carm. 3 13.22> Pastoris lacrimis laetificantur oues.
<ven. fort. carm. 3 13.23> Ictibus inualidis quamuis minitetur iniquus,
<ven. fort. carm. 3 13.24> Tu quibus es murus, uulnera nulla timent,
<ven. fort. carm. 3 13.25> Et licet incluso lupus insidietur ouili,
<ven. fort. carm. 3 13.26> Te custode gregis nil ibi praedo nocet.
<ven. fort. carm. 3 13.27> Oblectas populos uultu sine nube sereno
<ven. fort. carm. 3 13.28> Cunctorumque animos gratia blanda fouet;
<ven. fort. carm. 3 13.29> Si poscat nouus hospes opem, tu porrigis escas,
<ven. fort. carm. 3 13.30> Inuenit et proprios ad tua tecta lares.
<ven. fort. carm. 3 13.31> Dum satias querulum, magis obliuiscitur illas
<ven. fort. carm. 3 13.32> Quas habet in patriis finibus exul opes.
<ven. fort. carm. 3 13.33> Qui sua damna refert, gemitus subducis ab ore,
<ven. fort. carm. 3 13.34> Gaudia restituens tristia cuncta fugas.
<ven. fort. carm. 3 13.35> Protegis hinc nudos, illinc tu pascis egentes;
<ven. fort. carm. 3 13.36> Nil tibi reddit inops, reddit amore deus.
<ven. fort. carm. 3 13.37> Horrea praemittis melius quam condita seruans:
<ven. fort. carm. 3 13.38> Quas sic diffundis dat paradisus opes.
<ven. fort. carm. 3 13.39> Culmina templorum renouasti, Vilice cultor:
<ven. fort. carm. 3 13.40> Cum ueniet dominus, stat labor ecce tuus.
<ven. fort. carm. 3 13.41> Commissum uideo non suffodisse talentum,
<ven. fort. carm. 3 13.42> Sed magis aptatum multiplicatur opus.
<ven. fort. carm. 3 13.43> Longius extensos peragas tam digna per annos
<ven. fort. carm. 3 13.44> Et maneat semper nomen, opime, tuum.
<ven. fort. carm. 3 13a.1> Pastor opime gregis, cunctis tua pabula prosunt:
<ven. fort. carm. 3 13a.2> Qui satias animas, quam bene membra foues!
<ven. fort. carm. 3 13a.3> Sic auidos reddis conuiuas nectare lactis,
<ven. fort. carm. 3 13a.4> Vt scutella leuet quod cocleare solet.
<ven. fort. carm. 3 13b.1> Currit ouis repetens a te sua pascua, pastor:
<ven. fort. carm. 3 13b.2> Qui cibus esse soles, da mihi panis opem.
<ven. fort. carm. 3 13c.1> Vitibus intextis ales sub palmite uernat
<ven. fort. carm. 3 13c.2> Et leuiter pictas carpit ab ore dapes.
<ven. fort. carm. 3 13c.3> Multiplices epulas meruit conuiua tenere:
<ven. fort. carm. 3 13c.4> Aspicit hinc uuas, inde Falerna bibit.
<ven. fort. carm. 3 13d.1> Retia uestra, pater, oneroso pisce redundant:
<ven. fort. carm. 3 13d.2> Apparet Petri uox meruisse uices.
<ven. fort. carm. 3 14.1> Carentine, decus fidei, deitatis amice,
<ven. fort. carm. 3 14.2> Nomine de proprio care, perennis amor,
<ven. fort. carm. 3 14.3> Pontificem pollens Agripina Colonia praefert,
<ven. fort. carm. 3 14.4> Frugiferis agris digne colone dei.
<ven. fort. carm. 3 14.5> Si uideas aliquos quacumque ex gente creatos, 
<ven. fort. carm. 3 14.6> Quamuis ignotos mox facis esse tuos. 
<ven. fort. carm. 3 14.7> Quos semel adfectu adstringis pietate paterna 
<ven. fort. carm. 3 14.8> Vlterius numquam dissociare potes; 
<ven. fort. carm. 3 14.9> Nec subito ueniens ueluti fugitiua recedit, 
<ven. fort. carm. 3 14.10> Sed concessa cito gratia fixa manet. 
<ven. fort. carm. 3 14.11> Verba dei complens sicut te diligis ipsum, 
<ven. fort. carm. 3 14.12> A te ita diligitur proximus omnis homo. 
<ven. fort. carm. 3 14.13> Vocis apostolicae sectator dignus haberis, 
<ven. fort. carm. 3 14.14> Quae caros animos praeposuit fidei. 
<ven. fort. carm. 3 14.15> Tranquillus placidus mitis, sine nube serenus,
<ven. fort. carm. 3 14.16> Cui rabies mundi nil dominare potest,
<ven. fort. carm. 3 14.17> Pectora cunctorum reficis dulcedine uerbi,
<ven. fort. carm. 3 14.18> Laetificas uultu tristia corda tuo.
<ven. fort. carm. 3 14.19> Pauperibus cibus es, sed et esurientibus esca, 
<ven. fort. carm. 3 14.20> Rite pater populi dando salutis opem. 
<ven. fort. carm. 3 14.21> Aurea templa nouas pretioso fulta decore;
<ven. fort. carm. 3 14.22> Tu nites, unde dei fulget honore domus.
<ven. fort. carm. 3 14.23> Maioris numeri quo templa capacia constent,
<ven. fort. carm. 3 14.24> Alter in excelso pendulus ordo datur.
<ven. fort. carm. 3 14.25> Sollicitat pia cura gregis, te, pastor opime,
<ven. fort. carm. 3 14.26> Nil lupus ab stabulis quo uigilante rapit.
<ven. fort. carm. 3 14.27> Tempora longaeuo teneas felicia tractu
<ven. fort. carm. 3 14.28> Et per te domini multiplicentur oues.
<ven. fort. carm. 3 15.1> Actibus egregiis uenerabile culmen, Igidi, 
<ven. fort. carm. 3 15.2> Ex cuius meritis creuit honore gradus, 
<ven. fort. carm. 3 15.3> Subtrahor ingenio, compellor amore parato 
<ven. fort. carm. 3 15.4> Laudibus in uestris prodere pauca fauens. 
<ven. fort. carm. 3 15.5> Namque reus uideor tantis existere causis, 
<ven. fort. carm. 3 15.6> Si solus taceam quidquid ubique sonat. 
<ven. fort. carm. 3 15.7> Sed quamuis nequeam digno sermone fateri, 
<ven. fort. carm. 3 15.8> Da ueniam uoto me uoluisse(==VOLUISSE) loqui. 
<ven. fort. carm. 3 15.9> Exiit in mundo gestorum fama tuorum 
<ven. fort. carm. 3 15.10> Et meritis propriis sidus in orbe micas. 
<ven. fort. carm. 3 15.11> Clarior effulges quam Lucifer ore sereno 
<ven. fort. carm. 3 15.12> Ille suis radiis, tu pietate nites. 
<ven. fort. carm. 3 15.13> Nil lupus insidiis cauto subducit ouili 
<ven. fort. carm. 3 15.14> Te pastore sacro peruigilante gregem. 
<ven. fort. carm. 3 15.15> Facundo eloquio caelestia dogmata fundis, 
<ven. fort. carm. 3 15.16> Ecclesiae creuit te monitore domus. 
<ven. fort. carm. 3 15.17> Pontificis studio correctio plebis haberis; 
<ven. fort. carm. 3 15.18> Ne tenebrae noceant, semita lucis ades. 
<ven. fort. carm. 3 15.19> Cunctorum recreas animos dulcedine uerbi, 
<ven. fort. carm. 3 15.20> Qui satias epulis, pascis et ore greges. 
<ven. fort. carm. 3 15.21> Praecepta implentur: non solo pane cibamur; 
<ven. fort. carm. 3 15.22> Delicias capimus quas tua uerba ferunt. 
<ven. fort. carm. 3 15.23> Vt gaudet corpus cui mitior esca paratur, 
<ven. fort. carm. 3 15.24> Sic animae gaudent si tua lingua sonet. 
<ven. fort. carm. 3 15.25> Haeresis ira cadit forti te milite Christi, 
<ven. fort. carm. 3 15.26> Acquiris regi qui dedit arma tibi, 
<ven. fort. carm. 3 15.27> Qui purgas spinis agros sermone colente, 
<ven. fort. carm. 3 15.28> Et mundata deo surgit ubique seges. 
<ven. fort. carm. 3 15.29> Qui uenit huc exul tristis defessus egenus, 
<ven. fort. carm. 3 15.30> Hic recipit patriam te refouente suam. 
<ven. fort. carm. 3 15.31> Quae doluit tollis, gemitus in gaudia uertens, 
<ven. fort. carm. 3 15.32> Exilium remoues, reddis amore lares. 
<ven. fort. carm. 3 15.33> Pauper habere cibum, meruit quoque nudus amictum, 
<ven. fort. carm. 3 15.34> Inuenit hic semper, quae bona quisque cupit. 
<ven. fort. carm. 3 15.35> Consultum tribuis generaliter omnibus unum, 
<ven. fort. carm. 3 15.36> Qui populi pater es, tot pia rite regis. 
<ven. fort. carm. 3 15.37> Haec tibi uita diu domino tribuente supersit 
<ven. fort. carm. 3 15.38> Atque futura micet lucidiore die. 
<ven. fort. carm. 3 16.1> Lux sincera animi, semper mihi dulcis Hilari(==HI-LA+RI),
<ven. fort. carm. 3 16.2> Quamuis absentem quem mea cura uidet,
<ven. fort. carm. 3 16.3> Cuius honestus amor tantum mea corda repleuit,
<ven. fort. carm. 3 16.4> Vt sine te numquam mente uacante loquar:
<ven. fort. carm. 3 16.5> Versibus exiguis mandamus uota salutis;
<ven. fort. carm. 3 16.6> Quae dedit affectus sint tibi cara, precor.
<ven. fort. carm. 3 17.1> Curriculi genus est memorat quod Gallia raedam:
<ven. fort. carm. 3 17.2> Molliter incedens orbita sulcat humum;
<ven. fort. carm. 3 17.3> Exiliens duplici biiugo uolat axe citato
<ven. fort. carm. 3 17.4> Atque mouet rapidas iuncta quadriga rotas.
<ven. fort. carm. 3 17.5> Huc ego dum famulans comitatu iungor eodem
<ven. fort. carm. 3 17.6> Et mea membra cito dum ueherentur equo,
<ven. fort. carm. 3 17.7> Pontificisque sacri Bertechramni actus honore
<ven. fort. carm. 3 17.8> Comprendente manu raptus in axe leuor.
<ven. fort. carm. 3 17.9> Qualiter implumes fetus pia mater hirundo
<ven. fort. carm. 3 17.10> Confouet et placide pinnula tensa tegit,
<ven. fort. carm. 3 17.11> Sic bonitate potens, affectu diues opimo
<ven. fort. carm. 3 17.12> In proprium pastor molle sedile locat.
<ven. fort. carm. 3 17.13> Nec solum amplectens pia mens, sed diligit omnes,
<ven. fort. carm. 3 17.14> Vnde magis populis unicus extat amor.
<ven. fort. carm. 3 18.1> Ardua suscepi missis epigrammata chartis
<ven. fort. carm. 3 18.2> Atque cothurnato uerba rotata sofo.
<ven. fort. carm. 3 18.3> Percurrens tumido spumantia carmina uersu
<ven. fort. carm. 3 18.4> Credidi in undoso me dare uela freto:
<ven. fort. carm. 3 18.5> Plana procellosos ructauit pagina fluctus
<ven. fort. carm. 3 18.6> Et uelut Oceanas fonte refudit aquas.
<ven. fort. carm. 3 18.7> Vix modo tam nitido pomposa poemata cultu
<ven. fort. carm. 3 18.8> Audit Traiano Roma uerenda foro.
<ven. fort. carm. 3 18.9> Quid si tale decus recitasses in aure senatus?
<ven. fort. carm. 3 18.10> Strauissent plantis aurea fila tuis;
<ven. fort. carm. 3 18.11> Per loca, per populos, per compita cuncta uideres
<ven. fort. carm. 3 18.12> Currere uersiculos plebe fauente tuos.
<ven. fort. carm. 3 18.13> Sed tamen in uestro quaedam sermone notaui
<ven. fort. carm. 3 18.14> Culmine de ueteri furta nouella loqui;
<ven. fort. carm. 3 18.15> Ex quibus in paucis superaddita syllaba fregit
<ven. fort. carm. 3 18.16> Et pede laesa suo musica cloda gemit.
<ven. fort. carm. 3 18.17> Nunc? uenerande pater, prece uoto uoce saluto, 
<ven. fort. carm. 3 18.18> Commendans animum supplice corde meum.
<ven. fort. carm. 3 18.19> Sit tua uita diu, cuius modulante Camena
<ven. fort. carm. 3 18.20> Cogimur optatis reddere uerba iocis.
<ven. fort. carm. 3 19.1> Praesul, honoris apex, generis fideique cacumen,
<ven. fort. carm. 3 19.2> Cultor agri pollens, pastor opime gregis,
<ven. fort. carm. 3 19.3> Cum mea terra manu meruit genitoris arari,
<ven. fort. carm. 3 19.4> Reddatur nati uomere culta sui.
<ven. fort. carm. 3 19.5> Nam pater, affectu dulci memorabilis orbi,
<ven. fort. carm. 3 19.6> Me uobiscum uno fouit amore duos;
<ven. fort. carm. 3 19.7> Corde parens, pastu nutrix, bonus ore magister
<ven. fort. carm. 3 19.8> Dilexit coluit rexit, honesta dedit.
<ven. fort. carm. 3 19.9> Ille pio studio sulcata noualia seuit:
<ven. fort. carm. 3 19.10> Quod pater effudit hoc mihi semen ale.
<ven. fort. carm. 3 20.1> Quam bene iuncta decent, sacrati ut corporis agni
<ven. fort. carm. 3 20.2> Margaritum ingens aurea dona ferant!
<ven. fort. carm. 3 20.3> Cedant chrysolitis Salomonia uasa metallis:
<ven. fort. carm. 3 20.4> Ista placere magis ars facit atque fides.
<ven. fort. carm. 3 20.5> Quae data, Christe, tibi Felicis munera sic sint,
<ven. fort. carm. 3 20.6> Qualia tunc tribuit de grege pastor Abel,
<ven. fort. carm. 3 20.7> Et cuius tu corda uides, pietate coaeques
<ven. fort. carm. 3 20.8> Siraptae merito quae dedit aera duo.
<ven. fort. carm. 3 21.1> Officiis intente piis, pater urbis Auite,
<ven. fort. carm. 3 21.2> Gloria pontificum, noster et altus amor,
<ven. fort. carm. 3 21.3> Per quem plebs, regio, peregrinus et hospes aluntur,
<ven. fort. carm. 3 21.4> In quo cuncta capit quae sibi quisque cupit:
<ven. fort. carm. 3 21.5> Ex opere immeritus merui pia dona patroni,
<ven. fort. carm. 3 21.6> Ne minimam pascens immemor esses ouem.
<ven. fort. carm. 3 21.7> Qui trahis ore greges aeterna ad pabula Christi,
<ven. fort. carm. 3 21.8> Qualiter hinc uiuant est quoque cura tui.
<ven. fort. carm. 3 21.9> Semper et absentes praesens tua protegit ala:
<ven. fort. carm. 3 21.10> Quo pede non curris, munere totus ades.
<ven. fort. carm. 3 21.11> Muneribus uestris Agnes * aut Radegundis
<ven. fort. carm. 3 21.12> Multiplici orantes fomite uocis agunt.
<ven. fort. carm. 3 21.13> Ad caelos penetranda seras, pater alte, talenta,
<ven. fort. carm. 3 21.14> Quae centena suo tempore culta metas.
<ven. fort. carm. 3 21.15> Per dominum regemque bonum precor, aulice praesul,
<ven. fort. carm. 3 21.16> Vt Fortunati sis memor, alme, tui.
<ven. fort. carm. 3 22.1> Paruimus iussis, sacer ac uenerande sacerdos
<ven. fort. carm. 3 22.2> Et pater, imperiis, dulcis Auite, tuis.
<ven. fort. carm. 3 22.3> Garrulitate leui potius stridente cicuta
<ven. fort. carm. 3 22.4> Quam placeat liquido nostra camena melo;
<ven. fort. carm. 3 22.5> Sed tamen, ut ueniam tribuas, pietatis amator
<ven. fort. carm. 3 22.6> Intende obsequium nec trutinato sophum.
<ven. fort. carm. 3 22.7> Munere pro magno modicus haec paruula soluo:
<ven. fort. carm. 3 22.8> Pensetur uotis, est cui(==CU-I-) lingua rudis.
<ven. fort. carm. 3 22a.1> Virtutum quid celsa fides mereatur honoris,
<ven. fort. carm. 3 22a.2> Summe sacerdotum, dulcis Auite, probas,
<ven. fort. carm. 3 22a.3> Qui nectens animos cunctorum in amore beato
<ven. fort. carm. 3 22a.4> Post te, care pater, pectora capta trahis.
<ven. fort. carm. 3 22a.5> Sed tamen inter eos, tua quos dulcedo repleuit,
<ven. fort. carm. 3 22a.6> Promptus in affectu portio maior agor.
<ven. fort. carm. 3 22a.7> Lumen dulce meum, patriae uigor, altor egentum,
<ven. fort. carm. 3 22a.8> Spes peregrinorum, ductor honorque patrum,
<ven. fort. carm. 3 22a.9> Si mea uox iugi resonaret acumine carmen,
<ven. fort. carm. 3 22a.10> Laude minor loquerer, maior amore, pater;
<ven. fort. carm. 3 22a.11> Maxima sed nostri datur haec occasio uoti,
<ven. fort. carm. 3 22a.12> Vel memorare tuum nomen, opime, sacrum.
<ven. fort. carm. 3 22a.13> Commendantur item uestrae pietatis amori,
<ven. fort. carm. 3 22a.14> Agnes uoce humili cum Radegunde pari.
<ven. fort. carm. 3 22a.15> Larga salutiferos uigeat tibi uita per annos,
<ven. fort. carm. 3 22a.16> Nam tua quae fuerit fit mea, care, salus.
<ven. fort. carm. 3 23.1> Vrbs Vereduna, breui quamuis claudaris in orbe,
<ven. fort. carm. 3 23.2> Pontificis meritis amplificata places:
<ven. fort. carm. 3 23.3> Maior in angusto praefulget gratia gyro,
<ven. fort. carm. 3 23.4> Agerice, tuus quam magis auxit honor.
<ven. fort. carm. 3 23.5> Plurima magnarum fudisti semina laudum,
<ven. fort. carm. 3 23.6> Quae matura operis fertilitate metes.
<ven. fort. carm. 3 23.7> Tempore praesenti uictum largiris egenis,
<ven. fort. carm. 3 23.8> Vnde futura dies centuplicabit opes.
<ven. fort. carm. 3 23.9> Dogmatis arcani reseras penetralia pastor,
<ven. fort. carm. 3 23.10> Nec solum dapibus, pascis et ore greges.
<ven. fort. carm. 3 23.11> Templa uetusta nouas pretiosius et noua condis,
<ven. fort. carm. 3 23.12> Cultior est domini te famulante domus.
<ven. fort. carm. 3 23.13> Egregios fontes sacri baptismatis exples:
<ven. fort. carm. 3 23.14> Tam pia diuino fonte repletus agis.
<ven. fort. carm. 3 23.15> Candida sincero radiat haec aula sereno,
<ven. fort. carm. 3 23.16> Et si sol fugiat, hic manet arte dies.
<ven. fort. carm. 3 23.17> Ad noua templa auide concurrunt undique plebes
<ven. fort. carm. 3 23.18> Et tribuis populis plus in amore deum.
<ven. fort. carm. 3 23.19> Te solamen inops meruit, te nudus amictum,
<ven. fort. carm. 3 23.20> Et solus cunctis potus et esca manes.
<ven. fort. carm. 3 23.21> Felix qui meritis, aeternae lucis amator,
<ven. fort. carm. 3 23.22> Tempore tam modico non moritura paras.
<ven. fort. carm. 3 23a.1> Phoebus ut elatum suspendit in aethera currum
<ven. fort. carm. 3 23a.2> Purus et igniferum spargit ubique iubar,
<ven. fort. carm. 3 23a.3> Effusis radiis totum sibi uindicat orbem,
<ven. fort. carm. 3 23a.4> Montes, plana replens ima uel alta tenet.
<ven. fort. carm. 3 23a.5> Sic, praesul, splendore animi cum sole coruscas:
<ven. fort. carm. 3 23a.6> Ille suis radiis fulget et ipse tuis.
<ven. fort. carm. 3 23a.7> Agelice sacer, cuius sermone colente
<ven. fort. carm. 3 23a.8> Ecclesiae segetes fertilitate placent,
<ven. fort. carm. 3 23a.9> Terrenis sterilis rebus, fecunde supernis,
<ven. fort. carm. 3 23a.10> Humana spernens, diues iture polis,
<ven. fort. carm. 3 23a.11> Inlecebris mundi mundus, lasciua repellens,
<ven. fort. carm. 3 23a.12> Nil cui subripuit carnis amarus amor.
<ven. fort. carm. 3 23a.13> Lubrica culpa perit, neque mors de crimine gaudet,
<ven. fort. carm. 3 23a.14> Cum tua delictis libera membra uides.
<ven. fort. carm. 3 23a.15> In templis habitando piis sic purus haberis,
<ven. fort. carm. 3 23a.16> Vt tua corda, pater, sint pia templa dei.
<ven. fort. carm. 3 23a.17> Eligit in tali Christus se uase recondi:
<ven. fort. carm. 3 23a.18> Quam sibi purgauit possidet ipse domum.
<ven. fort. carm. 3 23a.19> Non dolus in labiis, nec sunt fera nubila mentis:
<ven. fort. carm. 3 23a.20> Sinceris animis uernat in ore dies.
<ven. fort. carm. 3 23a.21> Doctilocum flumen salienti fonte refundis
<ven. fort. carm. 3 23a.22> Et sensus steriles uoce rigante foues.
<ven. fort. carm. 3 23a.23> Ardua caelorum pandis mysteria terris,
<ven. fort. carm. 3 23a.24> Per quem plebs dominum scit timet orat amat.
<ven. fort. carm. 3 23a.25> Dogmate diuino, praesul facunde, triumphas,
<ven. fort. carm. 3 23a.26> Dans pastor monitis, ne premat error oues.
<ven. fort. carm. 3 23a.27> Deliciis reficis quas caelum arua unda ministrat,
<ven. fort. carm. 3 23a.28> Et satiat populos hinc cibus, inde fides.
<ven. fort. carm. 3 23a.29> Sumit pauper opem, tristis spem, nudus amictum,
<ven. fort. carm. 3 23a.30> Omnia quidquid habes omnibus esse facis.
<ven. fort. carm. 3 23a.31> Hic tibi longa salus maneat, licet inde futura,
<ven. fort. carm. 3 23a.32> Atque diu, pastor, pro grege uota feras.
<ven. fort. carm. 3 24.1> Vir pietate calens, blanda dulcedine uernans,
<ven. fort. carm. 3 24.2> Cuius in aspectu mens pretiosa micat,
<ven. fort. carm. 3 24.3> Quem prius ut merui cognoscere lumine uultus,
<ven. fort. carm. 3 24.4> Conspexi sensus lumen inesse tibi,
<ven. fort. carm. 3 24.5> Anfion, mihi care pater, uenerande sacerdos
<ven. fort. carm. 3 24.6> Atque meo semper corde tenendus amor;
<ven. fort. carm. 3 24.7> Qui quemcumque nouum uideas facis esse propinquum,
<ven. fort. carm. 3 24.8> Si genus ignores, fit tibi mente parens.
<ven. fort. carm. 3 24.9> Prouocat alloquio cunctos iucunda uoluntas,
<ven. fort. carm. 3 24.10> Cogis et unianimes(==UNJA-NI-MES) iugiter esse tuos.
<ven. fort. carm. 3 24.11> Ingenio uiuax, sensus moderamine firmus,
<ven. fort. carm. 3 24.12> Pondere consilii fixus ubique manes,
<ven. fort. carm. 3 24.13> Qui bene cauta regis maturae frena senectae,
<ven. fort. carm. 3 24.14> Cui quem praestat honor scis moderare gradum.
<ven. fort. carm. 3 24.15> Promptus ad omne decus larga bonitate redundas,
<ven. fort. carm. 3 24.16> Cui se coniungit quisquis in urbe uenit.
<ven. fort. carm. 3 24.17> Profluus humane frugem uenientibus offers
<ven. fort. carm. 3 24.18> Et tua fit populis omnibus una domus;
<ven. fort. carm. 3 24.19> Verbis quippe suis quem papa Leontius effert:
<ven. fort. carm. 3 24.20> Iudicio tanti credimus ista uiri.
<ven. fort. carm. 3 25.1> Paruimus tandem iussis, uenerande sacerdos,
<ven. fort. carm. 3 25.2> Nominis officium iure, Paterne, regens,
<ven. fort. carm. 3 25.3> Qui propriis meritis ornans altaria Christi
<ven. fort. carm. 3 25.4> Tam prece quam uoto das placitura deo.
<ven. fort. carm. 3 25.5> Supplico, cede tamen, si quid me forte fefellit:
<ven. fort. carm. 3 25.6> Nam solet iste meas error habere manus.
<ven. fort. carm. 3 25.7> Obtineat supplex modo pagina missa salutis,
<ven. fort. carm. 3 25.8> Haec quoque cum relegis me memorare uelis.
<ven. fort. carm. 3 26.1> Altaris domini pollens, bone Rucco, minister,
<ven. fort. carm. 3 26.2> Hinc tibi festinus mando salutis opus.
<ven. fort. carm. 3 26.3> Nos maris Oceani tumidum circumfluit aequor,
<ven. fort. carm. 3 26.4> Te quoque Parisius, care sodalis, habet;
<ven. fort. carm. 3 26.5> Sequana te retinet, nos unda Britannica cingit:
<ven. fort. carm. 3 26.6> Diuisos terris alligat unus amor.
<ven. fort. carm. 3 26.7> Non furor hic pelagi uultum mihi subtrahit illum
<ven. fort. carm. 3 26.8> Nec boreas aufert nomen, amice, tuum.
<ven. fort. carm. 3 26.9> Pectore sub nostro tam saepe recurris amator,
<ven. fort. carm. 3 26.10> Tempore sub hiemis quam solet unda maris.
<ven. fort. carm. 3 26.11> Vt quatitur pelagus quotiens proflauerit eurus,
<ven. fort. carm. 3 26.12> Stat neque sic animus te sine, care, meus.
<ven. fort. carm. 3 26.13> Blanda serenato tempestas pectore feruet
<ven. fort. carm. 3 26.14> Atque ad te uaria mobilitate trahit.
<ven. fort. carm. 3 26.15> Sed memor esto mei uotumque repende petenti,
<ven. fort. carm. 3 26.16> Vt pariter paribus det sua dona deus,
<ven. fort. carm. 3 26.17> Humanam mentem Christi quo gratia ditet
<ven. fort. carm. 3 26.18> Ac domino nostro sensus et ora uacent.
<ven. fort. carm. 3 27.1> Si mihi uel uestros licuisset cernere uultus,
<ven. fort. carm. 3 27.2> Munere pro tanto plurima uerba darem.
<ven. fort. carm. 3 27.3> Direxit nobis mustum tua cara uoluntas,
<ven. fort. carm. 3 27.4> Et dulces animos dulcia dona probant.
<ven. fort. carm. 3 27.5> Quem non uidisti promptus satiare parasti:
<ven. fort. carm. 3 27.6> Quid facias illi qui tibi notus adest?
<ven. fort. carm. 3 27.7> Det tibi larga deus, qui curam mente fideli
<ven. fort. carm. 3 27.8> De grege pontificis, magne minister, habes.
<ven. fort. carm. 3 28.1> Pignus amicitiae semper memorabile nostrae
<ven. fort. carm. 3 28.2> Versibus exiguis, care Iohannis, habe,
<ven. fort. carm. 3 28.3> Vt, cum me rapiunt loca nunc incognita forsan,
<ven. fort. carm. 3 28.4> Non animo uidear, dulcis, abesse tuo.
<ven. fort. carm. 3 28.5> Anthemium patrem per te, uenerande, saluto,
<ven. fort. carm. 3 28.6> Cuius in affectu consolidatus agor.
<ven. fort. carm. 3 28.7> Hilarium pariter nobis in amore tenacem
<ven. fort. carm. 3 28.8> Insero carminibus, quem mea corda colunt.
<ven. fort. carm. 3 28.9> Perpetuo maneas meritis felicibus aeuo:
<ven. fort. carm. 3 28.10> Haec quoque cum relegis me memorare uelis.
<ven. fort. carm. 3 29.1> Suscipe uersiculos, Anthimi, pignus amantis,
<ven. fort. carm. 3 29.2> Quos tibi sincero pectore fudit amor.
<ven. fort. carm. 3 29.3> Cum tua blanditus retineret lumina somnus
<ven. fort. carm. 3 29.4> Lassaque fecisset membra iacere toro,
<ven. fort. carm. 3 29.5> Dum dubito, pecco nolens uexare quietum:
<ven. fort. carm. 3 29.6> Sic mea culpa tui causa soporis erit.
<ven. fort. carm. 3 29.7> Discedo tacitus, ueluti fur, indice nullo,
<ven. fort. carm. 3 29.8> Nec dixi amplectens: frater amate, uale.
<ven. fort. carm. 3 29.9> Non licuit mandata animo committere caro
<ven. fort. carm. 3 29.10> Nec tenuit uerbis hora uel una tuis.
<ven. fort. carm. 3 29.11> Testificor dominum mihi fortiter esse molestum,
<ven. fort. carm. 3 29.12> Quod sic abscedo nec tua dicta fero.
<ven. fort. carm. 3 29.13> Sed cui plura uolens poteram tunc dicere praesens,
<ven. fort. carm. 3 29.14> Nunc faciat paucis pagina missa loqui.
<ven. fort. carm. 3 29.15> Haec tamen ante deum rogo te mihi munera praestes:
<ven. fort. carm. 3 29.16> Omnibus ut semper, carus ubique mices;
<ven. fort. carm. 3 29.17> Nemo mihi uestem, denaria nemo ministret:
<ven. fort. carm. 3 29.18> Quod dulcedo monet, hoc mihi nemo neget.
<ven. fort. carm. 3 30.1> Frater amore dei, digno memorabilis actu,
<ven. fort. carm. 3 30.2> Pectore fixe meo frater amore dei:
<ven. fort. carm. 3 30.3> Carpe libenter iter quod ducit ad aetheris aulam:
<ven. fort. carm. 3 30.4> Altius ut surgas, carpe libenter iter.
<ven. fort. carm. 3 30.5> Fer patienter onus neque te pia sarcina lasset:
<ven. fort. carm. 3 30.6> Vnde manet requies, fer patienter onus.
<ven. fort. carm. 3 30.7> Subdere colla decet, quia sunt iuga dulcia Christi:
<ven. fort. carm. 3 30.8> Quo mereamur opem, subdere colla decet.
<ven. fort. carm. 3 30.9> Qui sua rura colit solet horrea plena tenere,
<ven. fort. carm. 3 30.10> Nec ieiunus erit qui sua rura colit.
<ven. fort. carm. 3 30.11> Per mare nauta uolat quo multa pecunia crescat:
<ven. fort. carm. 3 30.12> Mercibus ut placeat per mare nauta uolat;
<ven. fort. carm. 3 30.13> Non timet ille necem rabie turbante procellae:
<ven. fort. carm. 3 30.14> Vt lucretur opes non timet ille necem.
<ven. fort. carm. 3 30.15> Miles ad arma uenit quaerens per uulnera, palmam:
<ven. fort. carm. 3 30.16> Vt redeat uictor, miles ad arma uenit.
<ven. fort. carm. 3 30.17> Proelia sume libens mihi tu quoque, care sodalis:
<ven. fort. carm. 3 30.18> Vnde triumphus erit, proelia sume libens.
<ven. fort. carm. 3 30.19> Quisquis amore uenit nescit se ferre laborem:
<ven. fort. carm. 3 30.20> Nemo labore iacet quisquis amore uenit.
<ven. fort. carm. 3 30.21> Carmina parua ferens tibi debita reddo salutis:
<ven. fort. carm. 3 30.22> Des meliora, precor, carmina parua ferens.
<ven. fort. carm. 4 1.1> Quamuis cuncta auido rapiantur ab orbe uolatu,
<ven. fort. carm. 4 1.2> Attamen extendit uita beata diem,
<ven. fort. carm. 4 1.3> Nec damnum de fine capit cui, gloria, uiuis,
<ven. fort. carm. 4 1.4> Aeternumque locum missus ad astra tenet.
<ven. fort. carm. 4 1.5> Hoc igitur tumulo requiescit Eumerius(==A:EMERIUS) almo,
<ven. fort. carm. 4 1.6> Per quem pontificum surgit opimus honor.
<ven. fort. carm. 4 1.7> Stemmate deducit fulgens ab origine culmen,
<ven. fort. carm. 4 1.8> Et meritis priscos crescere fecit auos.
<ven. fort. carm. 4 1.9> Emicuit populis geminum memorabile donum:
<ven. fort. carm. 4 1.10> Inde gradu iudex, hinc pietate pater.
<ven. fort. carm. 4 1.11> Dulcis in eloquio, placidus moderamine sacro,
<ven. fort. carm. 4 1.12> In cuius sensu perdidit ira locum,
<ven. fort. carm. 4 1.13> Alterius motus patienti pectore uicit:
<ven. fort. carm. 4 1.14> Vt leuitas laesit, hoc grauitate tulit.
<ven. fort. carm. 4 1.15> Si *(==CA-C) ab externis properauit sedibus hospes,
<ven. fort. carm. 4 1.16> Mox apud hunc proprios sensit habere lares;
<ven. fort. carm. 4 1.17> Hic habitare uolens patriis rudis exul ab oris
<ven. fort. carm. 4 1.18> Oblitus ueterem huius amore patrem.
<ven. fort. carm. 4 1.19> Gaudet arrisit, probat is se cernere flentem:
<ven. fort. carm. 4 1.20> Alterius lacrimas mox facit esse suas.
<ven. fort. carm. 4 1.21> Partitus cum uentre uices pietate magistra
<ven. fort. carm. 4 1.22> Vnde tulit luctus, mox ibi uota dedit.
<ven. fort. carm. 4 1.23> Pauperibus diues censum transfudit egenis,
<ven. fort. carm. 4 1.24> Ante bonus tribuit quam peteretur opem.
<ven. fort. carm. 4 1.25> Semina iactauit centeno pinguia fructu,
<ven. fort. carm. 4 1.26> Cui modo de reditu messis adulta placet.
<ven. fort. carm. 4 1.27> Vnica cura fuit, cunctos ut uiseret aegros,
<ven. fort. carm. 4 1.28> Ipse quibus medicus uixit et ipse cibus.
<ven. fort. carm. 4 1.29> Extulit ecclesiae culmen; quod restitit unum
<ven. fort. carm. 4 1.30> Venit ad heredem, qui cumularet opus.
<ven. fort. carm. 4 1.31> Felix: ille abiit, Felicem in sede reliquit,
<ven. fort. carm. 4 1.32> Heredis meritis uiuit in orbe pater.
<ven. fort. carm. 4 2.1> Postquam sidereus disrupit Tartara princeps,
<ven. fort. carm. 4 2.2> Sub pedibus iusti, mors inimica, iaces.
<ven. fort. carm. 4 2.3> Hoc ueneranda sacri testatur uita Gregori,
<ven. fort. carm. 4 2.4> Qui modo post tumulos intrat honore polos.
<ven. fort. carm. 4 2.5> Nobilis antiqua decurrens prole parentum,
<ven. fort. carm. 4 2.6> Nobilior gestis nunc super astra manet.
<ven. fort. carm. 4 2.7> Arbiter ante ferox, dehinc(==DE+HINC) pius ipse sacerdos
<ven. fort. carm. 4 2.8> Quos domuit iudex fouit amore patris.
<ven. fort. carm. 4 2.9> Triginta et geminos pie rexit ouile per annos
<ven. fort. carm. 4 2.10> Et grege de Christi gaudia pastor habet.
<ven. fort. carm. 4 2.11> Si quaeras meritum, produnt miracula rerum,
<ven. fort. carm. 4 2.12> Per quem debilibus fertur amica salus.
<ven. fort. carm. 4 3.1> Palma sacerdoti, uenerando Tetrice cultu,
<ven. fort. carm. 4 3.2> Te patriae sedes, nos peregrina tenent.
<ven. fort. carm. 4 3.3> Te custode pio numquam lupus abstulit agnum,
<ven. fort. carm. 4 3.4> Nec de fure timens pascua carpsit ouis;
<ven. fort. carm. 4 3.5> Sex qui lustra gerens et per tres insuper annos
<ven. fort. carm. 4 3.6> Rexisti placido pastor amore gregem.
<ven. fort. carm. 4 3.7> Nam ut condirentur diuino corda sapore,
<ven. fort. carm. 4 3.8> Fudisti dulcem iugiter ore salem.
<ven. fort. carm. 4 3.9> Summus amor legum, populi decus, arma parentum,
<ven. fort. carm. 4 3.10> Ecclesiae cultor, nobilitatis honor,
<ven. fort. carm. 4 3.11> Esca inopum, tutor uiduarum, cura minorum:
<ven. fort. carm. 4 3.12> Omnibus officiis omnia, pastor, eras.
<ven. fort. carm. 4 3.13> Sed cui praebebat uarie tua cura medellam,
<ven. fort. carm. 4 3.14> Funere rectoris plebs modo triste gemit.
<ven. fort. carm. 4 3.15> Hoc tamen, alme pater, speramus: dignus in astris
<ven. fort. carm. 4 3.16> Qualis honore nites, hic pietate probes.
<ven. fort. carm. 4 4.1> Hostis inique, Adam paradiso fraude repellis:
<ven. fort. carm. 4 4.2> Ecce deus famulos praestat adire polos.
<ven. fort. carm. 4 4.3> Inuide, sic tua mors homini meliora parauit:
<ven. fort. carm. 4 4.4> Tu expellis terris, hic dat et astra suis.
<ven. fort. carm. 4 4.5> Testis et antestis Gallus probat ista beatus,
<ven. fort. carm. 4 4.6> Nobilis in terris, diues eundo polis.
<ven. fort. carm. 4 4.7> Qui Christi auxilio fultus nec adultus in annis,
<ven. fort. carm. 4 4.8> Se maiora petens, odit amore lares.
<ven. fort. carm. 4 4.9> Effugit amplexus patrios matremque relinquit:
<ven. fort. carm. 4 4.10> Qui monachum regeret, quaeritur abba parens.
<ven. fort. carm. 4 4.11> Illic tiro rudis generoso coepit ab aeuo
<ven. fort. carm. 4 4.12> Militiae domini belliger arma pati.
<ven. fort. carm. 4 4.13> Quintiano demum sancto erudiente magistro
<ven. fort. carm. 4 4.14> Pulchrius est auro corde probatus homo.
<ven. fort. carm. 4 4.15> Inde palatina regis translatus in aula,
<ven. fort. carm. 4 4.16> Theuderice, tuo uixit amore pio.
<ven. fort. carm. 4 4.17> Mox ubi destituens terras petit astra magister,
<ven. fort. carm. 4 4.18> Cessit discipulo cura tuenda gregem.
<ven. fort. carm. 4 4.19> Pontificatus enim moderans ita rexit habenas,
<ven. fort. carm. 4 4.20> Pastor ut officiis esset, amore pater,
<ven. fort. carm. 4 4.21> Mansuetus patiens bonus aequus amator amandus;
<ven. fort. carm. 4 4.22> Non erat offensae, sed locus hic ueniae.
<ven. fort. carm. 4 4.23> Si qua superuenit, facta est iniuria uirtus:
<ven. fort. carm. 4 4.24> Vnde furor poterat, inde triumphus erat.
<ven. fort. carm. 4 4.25> Plebem uoce fouens quasi natos ubere nutrix,
<ven. fort. carm. 4 4.26> Dulcia condito cum sale mella rigans,
<ven. fort. carm. 4 4.27> Hoc opus exercens praesciit dona futuri,
<ven. fort. carm. 4 4.28> Se pastore nihil posse perire gregi.
<ven. fort. carm. 4 4.29> Sic pater ecclesiam regit in quinquennia quinque,
<ven. fort. carm. 4 4.30> Bis terdena tamen lustra superstes agens.
<ven. fort. carm. 4 4.31> Hinc meliore uia sanctum ad caelestia uectum
<ven. fort. carm. 4 4.32> Non premit urna rogi, sed tenet ulna dei.
<ven. fort. carm. 4 5.1> Inuida mors, rabido quamuis miniteris hiatu,
<ven. fort. carm. 4 5.2> Non tamen in sanctis iura tenere uales.
<ven. fort. carm. 4 5.3> Nam postquam remeans domuit fera Tartara Christus,
<ven. fort. carm. 4 5.4> Iustorum meritis sub pede uicta iaces.
<ven. fort. carm. 4 5.5> Hic sacra pontificum toto radiantia mundo
<ven. fort. carm. 4 5.6> Membra sepulchra tegunt, spiritus astra colit.
<ven. fort. carm. 4 5.7> Ruricii gemini flores, quibus Aniciorum
<ven. fort. carm. 4 5.8> Iuncta parentali culmine Roma fuit,
<ven. fort. carm. 4 5.9> Actu mente gradu spe nomine sanguine nexi
<ven. fort. carm. 4 5.10> Exultant pariter hinc auus, inde nepus.
<ven. fort. carm. 4 5.11> Tempore quisque suo fundans pia templa patroni
<ven. fort. carm. 4 5.12> Iste Augustini, condidit ille Petri.
<ven. fort. carm. 4 5.13> Hic probus, ille pius, hic serius, ille serenus,
<ven. fort. carm. 4 5.14> Certantes pariter quis cui(==CU-I-) maior erit,
<ven. fort. carm. 4 5.15> Plurima pauperibus tribuentes diuite censu
<ven. fort. carm. 4 5.16> Misere ad caelos quas sequerentur opes.
<ven. fort. carm. 4 5.17> Quos spargente manu redimentes crimina mundi
<ven. fort. carm. 4 5.18> Inter apostolicos credimus esse choros.
<ven. fort. carm. 4 5.19> Felices qui sic de nobilitate fugaci
<ven. fort. carm. 4 5.20> Mercati in caelis iura senatus habent!
<ven. fort. carm. 4 6.1> Quamuis pontificem premeret tremebunda senectus, 
<ven. fort. carm. 4 6.2> Attamen haec uoluit(==VOLUIT) plebs superesse patrem; 
<ven. fort. carm. 4 6.3> Aut si naturae mutari debita possent, 
<ven. fort. carm. 4 6.4> Pro pastore suo grex properasset iter. 
<ven. fort. carm. 4 6.5> Sed quia non licuit, populum spes consulat illa, 
<ven. fort. carm. 4 6.6> Quod hunc pro meritis uexit ad astra fides. 
<ven. fort. carm. 4 6.7> Immaculata deo conseruans membra pudore 
<ven. fort. carm. 4 6.8> Exocius meruit iam sine fine diem, 
<ven. fort. carm. 4 6.9> Pectore sub cuius regnans patientia uictrix 
<ven. fort. carm. 4 6.10> Fluctibus in tantis anchora sensus erat. 
<ven. fort. carm. 4 6.11> Felle carens animus, placida dulcedine pastus, 
<ven. fort. carm. 4 6.12> Nesciit offensis ira referre uices. 
<ven. fort. carm. 4 6.13> Templorum cultor, recreans modulamine ciues 
<ven. fort. carm. 4 6.14> Vulneribus patriae fida medella fuit. 
<ven. fort. carm. 4 6.15> Qui tria lustra gerens in pontificatus honore 
<ven. fort. carm. 4 6.16> Pergit ad antiquos plebe gemente patres. 
<ven. fort. carm. 4 6.17> Non decet hunc igitur uacuis deflere querellis, 
<ven. fort. carm. 4 6.18> Post tenebras mundi quem tenet aula poli. 
<ven. fort. carm. 4 7.1> Illacrimant oculi, quatiuntur uiscera fletu 
<ven. fort. carm. 4 7.2> Nec tremuli digiti scribere dura ualent, 
<ven. fort. carm. 4 7.3> Dum modo, qui uolui(==VOLUI) uiuo, dabo uerba sepulto, 
<ven. fort. carm. 4 7.4> Carmine uel dulci cogor amara loqui. 
<ven. fort. carm. 4 7.5> Digne tuis meritis, Chalacterice sacerdos, 
<ven. fort. carm. 4 7.6> Tarde note mihi, quam cito, care, fugis! 
<ven. fort. carm. 4 7.7> Tu patriam repetis, nos triste sub orbe relinquis: 
<ven. fort. carm. 4 7.8> Te tenet aula nitens, nos lacrimosa dies. 
<ven. fort. carm. 4 7.9> Ecce sub hoc tumulo pietatis membra quiescunt 
<ven. fort. carm. 4 7.10> Dulcior et melli lingua sepulta iacet: 
<ven. fort. carm. 4 7.11> Forma uenusta decens, animus sine fine benignus 
<ven. fort. carm. 4 7.12> Vox suauis, legem promeditata dei, 
<ven. fort. carm. 4 7.13> Spes cleri, tutor uiduarum, panis egentum, 
<ven. fort. carm. 4 7.14> Cura propinquorum, totus ad omne bonum; 
<ven. fort. carm. 4 7.15> Organa psalterii cecinit modulamine dulci 
<ven. fort. carm. 4 7.16> Et tetigit laudi plectra beata dei, 
<ven. fort. carm. 4 7.17> Cautere eloquii bene purgans uulnera morbi, 
<ven. fort. carm. 4 7.18> Quo pascente fuit fida medella gregi. 
<ven. fort. carm. 4 7.19> Sex qui lustra gerens, octo bonus insuper annos, 
<ven. fort. carm. 4 7.20> Ereptus terrae iustus ad astra redis. 
<ven. fort. carm. 4 7.21> Ad paradisiacas epulas te ciue reducto 
<ven. fort. carm. 4 7.22> Vnde gemit mundus gaudet honore polus. 
<ven. fort. carm. 4 7.23> Et quia non dubito quanta est tibi gloria laudum, 
<ven. fort. carm. 4 7.24> Nec debes fleri, talis amice dei. 
<ven. fort. carm. 4 7.25> Haec qui, sancte pater, pro magnis parua susurro, 
<ven. fort. carm. 4 7.26> Pro Fortunato, quaeso, precare tuo. 
<ven. fort. carm. 4 8.1> Si terrena, sacer, quondam tibi cura fuisset,
<ven. fort. carm. 4 8.2> Carmine plus lacrimas, quam modo uerba darem.
<ven. fort. carm. 4 8.3> Sed quia tu mundus nec sunt tibi crimina mundi,
<ven. fort. carm. 4 8.4> Nos gaudere mones qui sine morte manes.
<ven. fort. carm. 4 8.5> Antistes pietate calens, uenerande Cronopi,
<ven. fort. carm. 4 8.6> Membra sepulchra tegunt, spiritus astra tenet.
<ven. fort. carm. 4 8.7> Ordo sacerdotum cui fluxit utroque parente:
<ven. fort. carm. 4 8.8> Venit ad heredem pontificalis apex.
<ven. fort. carm. 4 8.9> Hunc tibi iure gradum successio sancta parauit,
<ven. fort. carm. 4 8.10> Vt quasi iam merito debitus esset honor.
<ven. fort. carm. 4 8.11> Nobilis antiquo ueniens de germine patrum,
<ven. fort. carm. 4 8.12> Sed magis in Christo nobilior merito,
<ven. fort. carm. 4 8.13> Sic uultu semper placidus ceu mente serenus,
<ven. fort. carm. 4 8.14> Pectore sincero frons sine nube fuit;
<ven. fort. carm. 4 8.15> Cuius ab eloquio nectar per uerba fluebat,
<ven. fort. carm. 4 8.16> Vinceres ut dulces ore rigante fauos.
<ven. fort. carm. 4 8.17> Nudorum tu uestis eras, algentis amictus:
<ven. fort. carm. 4 8.18> Qui ad tua tecta fugit, tectus et ipse redit.
<ven. fort. carm. 4 8.19> Diuitias omnes inopum sub uentre locasti,
<ven. fort. carm. 4 8.20> Vnde tibi semper uiua talenta manent:
<ven. fort. carm. 4 8.21> Esuriens epulum, sitiens te sumere potum,
<ven. fort. carm. 4 8.22> Cernere te meruit tristis et exul opem.
<ven. fort. carm. 4 8.23> Implesti propriis uiduatam ciuibus urbem
<ven. fort. carm. 4 8.24> Videruntque suos te redimente lares.
<ven. fort. carm. 4 8.25> Quam lupus ab stabulis tulerat frendente rapina,
<ven. fort. carm. 4 8.26> Te pastore gregis reddita plaudit ouis.
<ven. fort. carm. 4 8.27> Templa exusta celer reuocasti in culmine prisco,
<ven. fort. carm. 4 8.28> Hinc tua sed caelis stat sine labe domus.
<ven. fort. carm. 4 8.29> Ipse bis octono uixisti in corpore lustro:
<ven. fort. carm. 4 8.30> Nunc tibi pro meritis est sine fine dies.
<ven. fort. carm. 4 9.1> Vltima sors auido grauiter properauit hiatu,
<ven. fort. carm. 4 9.2> Pastorem rapiens qui fuit arma gregis.
<ven. fort. carm. 4 9.3> Hoc recubant tumulo uenerandi membra Leonti,
<ven. fort. carm. 4 9.4> Quo stetit eximium pontificale caput.
<ven. fort. carm. 4 9.5> Quem plebs cuncta gemens confusa uoce requirit:
<ven. fort. carm. 4 9.6> Hinc puer, hinc iuuenis deflet, et inde senes. 
<ven. fort. carm. 4 9.7> Defensoris opem hic omnis perdidit aetas,
<ven. fort. carm. 4 9.8> Et quantum coluit nunc lacrimando docet.
<ven. fort. carm. 4 9.9> Nemo ualet siccis oculis memorare sepultum,
<ven. fort. carm. 4 9.10> Qui tamen in populo uiuit amore pio.
<ven. fort. carm. 4 9.11> Egregius, nulli de nobilitate secundus,
<ven. fort. carm. 4 9.12> Moribus excellens, culmine primus erat.
<ven. fort. carm. 4 9.13> Hic pietate noua cunctis minor esse uolebat:
<ven. fort. carm. 4 9.14> Sed magis his meritis et sibi maior erat.
<ven. fort. carm. 4 9.15> Quo praesente uiro meruit discordia pacem,
<ven. fort. carm. 4 9.16> Expulsa rabie corda ligabat amor.
<ven. fort. carm. 4 9.17> Ecclesiae totum concessit in ordine censum
<ven. fort. carm. 4 9.18> Et tribuit Christo quod fuit ante suum;
<ven. fort. carm. 4 9.19> Ad quem pauper opem, pretium captiuus habebat,
<ven. fort. carm. 4 9.20> Hoc proprium reputans quod capiebat egens;
<ven. fort. carm. 4 9.21> Cuius de terris migrauit ad astra facultas,
<ven. fort. carm. 4 9.22> Et plus iste deo quam sibi uixit homo,
<ven. fort. carm. 4 9.23> Cordis in amplexu retinens et pectore plebem,
<ven. fort. carm. 4 9.24> Diceret ut populum se generasse patrem.
<ven. fort. carm. 4 9.25> Namque suos ciues placida sic uoce monebat,
<ven. fort. carm. 4 9.26> Confitereris ut hunc ad sua membra loqui.
<ven. fort. carm. 4 9.27> Ingenio uigilans, diues quoque dogmate Christi,
<ven. fort. carm. 4 9.28> Et meruit studio multiplicare gradum.
<ven. fort. carm. 4 9.29> Largior in donis absens sibi iunxit amantes:
<ven. fort. carm. 4 9.30> Et quo non fuerat, munere notus erat.
<ven. fort. carm. 4 9.31> Principibus carus huiusque amor unicus urbis,
<ven. fort. carm. 4 9.32> Festinans animis omnibus esse parens.
<ven. fort. carm. 4 9.33> Lustra decem pollens, septem quoque uixit in annos;
<ven. fort. carm. 4 9.34> Mox urguente die raptus ab orbe fuit.
<ven. fort. carm. 4 9.35> Sed quis cuncta canat, cum tot bona solus habebat?
<ven. fort. carm. 4 9.36> Nunc uno in tumulo plurima uota iacent.
<ven. fort. carm. 4 9.37> Haec tibi parua nimis, cum tu merearis opima,
<ven. fort. carm. 4 9.38> Carmina Theudosius praebet amore tuus.
<ven. fort. carm. 4 10.1> Omne bonum uelox fugitiuaque gaudia mundi;
<ven. fort. carm. 4 10.2> Prosperitas hominum quam cito rapta uolat!
<ven. fort. carm. 4 10.3> Malueram potius cui carmina ferre salutis,
<ven. fort. carm. 4 10.4> Peruerso uoto flere sepulchra uocor.
<ven. fort. carm. 4 10.5> Hoc recubant tumulo uenerandi membra Leonti,
<ven. fort. carm. 4 10.6> Quem sua pontificem fama sub astra leuat.
<ven. fort. carm. 4 10.7> Nobilitas altum ducens ab origine nomen,
<ven. fort. carm. 4 10.8> Quale genus Romae forte senatus habet;
<ven. fort. carm. 4 10.9> Et quamuis celso flueret de sanguine patrum,
<ven. fort. carm. 4 10.10> Hic propriis meritis crescere fecit auos:
<ven. fort. carm. 4 10.11> Regum summus amor, patriae caput, arma parentum,
<ven. fort. carm. 4 10.12> Tutor amicorum, plebis et urbis honor,
<ven. fort. carm. 4 10.13> Templorum cultor, tacitus largitor egentum,
<ven. fort. carm. 4 10.14> Susceptor peregrum distribuendo cibum.
<ven. fort. carm. 4 10.15> Longius extremo si quis properasset ab orbe,
<ven. fort. carm. 4 10.16> Aduena mox uidit, hunc ait esse patrem;
<ven. fort. carm. 4 10.17> Ingenio uiuax, animo probus, ore serenus,
<ven. fort. carm. 4 10.18> Et mihi qualis erat pectore flente loquor.
<ven. fort. carm. 4 10.19> Hunc habuit clarum, qualem modo Gallia nullum;
<ven. fort. carm. 4 10.20> Nunc humili tumulo culmina celsa iacent.
<ven. fort. carm. 4 10.21> Placabat reges, recreans moderamine ciues:
<ven. fort. carm. 4 10.22> Gaudia tot populis, heu, tulit una dies.
<ven. fort. carm. 4 10.23> Lustra decem felix et quattuor insuper annos
<ven. fort. carm. 4 10.24> Vixit, et a nostro lumine raptus obit.
<ven. fort. carm. 4 10.25> Funeris officium, magni solamen amoris,
<ven. fort. carm. 4 10.26> Dulcis adhuc cineri dat Placidina tibi.
<ven. fort. carm. 4 11.1> Quisquis ab occasu properas huc, quisquis ab ortu,
<ven. fort. carm. 4 11.2> Munus in hoc tumulo quod uenereris habes.
<ven. fort. carm. 4 11.3> Respice ditatum caelesti dote talentum,
<ven. fort. carm. 4 11.4> Cuius semper habet pectoris arca deum.
<ven. fort. carm. 4 11.5> Religionis apex, uitae decus, arma salutis
<ven. fort. carm. 4 11.6> Eximius meritis Victorianus adest,
<ven. fort. carm. 4 11.7> Dignum opus exercens qui fructificante labore
<ven. fort. carm. 4 11.8> Cunctis, non soli uixit in orbe sibi.
<ven. fort. carm. 4 11.9> Plurima per patriam monachorum examina fundens
<ven. fort. carm. 4 11.10> Floribus aeternis mellificauit apes.
<ven. fort. carm. 4 11.11> Lingua potens, pietas praesens, oratio iugis:
<ven. fort. carm. 4 11.12> Sic fuit, ut iam tum totus ad astra foret.
<ven. fort. carm. 4 11.13> Plura salutiferis tribuens oracula rebus
<ven. fort. carm. 4 11.14> Saepe dedit signis uita beata fidem.
<ven. fort. carm. 4 11.15> Bis senis rexit patrio moderamine lustris
<ven. fort. carm. 4 11.16> Rite deo placitas pastor opimus oues.
<ven. fort. carm. 4 11.17> Calle sequens recto sacra per uestigia Christum,
<ven. fort. carm. 4 11.18> Nunc fruitur uultum quem cupiebat amor.
<ven. fort. carm. 4 12.1> Omnes una manet sors irreparabilis horae,
<ven. fort. carm. 4 12.2> Cum uenit extremus lege trahente dies.
<ven. fort. carm. 4 12.3> Sic furit ira necis neque nos fugit orbita mortis;
<ven. fort. carm. 4 12.4> Puluere facta caro est, non nisi puluis erit.
<ven. fort. carm. 4 12.5> Haec tamen insignes animas spes non uacua(==VA-CVA) pascit,
<ven. fort. carm. 4 12.6> Quod qui digna gerit de nece nulla timet.
<ven. fort. carm. 4 12.7> Hoc iacet in tumulo uenerandus Hilarius actu,
<ven. fort. carm. 4 12.8> Corpore qui terras et tenet astra fide,
<ven. fort. carm. 4 12.9> Vir bonus, egregia de nobilitate refulgens,
<ven. fort. carm. 4 12.10> Inter honoratos germinis altus apex.
<ven. fort. carm. 4 12.11> Conubio iunctus simili, sed coniuge rapta,
<ven. fort. carm. 4 12.12> Stans in amore dei, non fuit alter amor.
<ven. fort. carm. 4 12.13> Vtilis in propriis, doctus moderamine legis,
<ven. fort. carm. 4 12.14> Cuius iudicium pondere libra fuit,
<ven. fort. carm. 4 12.15> Iustitiam tribuens populis examine recto:
<ven. fort. carm. 4 12.16> Vendita res pretio non fuit ulla suo.
<ven. fort. carm. 4 12.17> Funeris officio lacrimans Euantia caro
<ven. fort. carm. 4 12.18> Contulit haec genero membra sepulchra suo.
<ven. fort. carm. 4 13.1> Quamuis longa dies, breuis hic et hospita(==SOSPITA) lux est;
<ven. fort. carm. 4 13.2> Sola tamen nescit uita beata mori.
<ven. fort. carm. 4 13.3> Hoc igitur tumulo Seruilio clausus habetur,
<ven. fort. carm. 4 13.4> Nobilis et merito nobiliore potens.
<ven. fort. carm. 4 13.5> Ipse palatinam rexit moderatius aulam
<ven. fort. carm. 4 13.6> Commissaeque domus crescere fecit opes.
<ven. fort. carm. 4 13.7> Presbyter inde sacer mansit uenerabilis urbi,
<ven. fort. carm. 4 13.8> Seruitioque dei libera uita fuit.
<ven. fort. carm. 4 13.9> Orfanus hic patrem, uiduae solacia deflent,
<ven. fort. carm. 4 13.10> Vnde magis caelis gaudia uera tenet.
<ven. fort. carm. 4 13.11> Pontificem genitum uidit dehinc(==DE.H.INC) munere Christi;
<ven. fort. carm. 4 13.12> Raptus ab orbe quidem laetus ad astra redit.
<ven. fort. carm. 4 14.1> Vita breuis hominum, sed non breuis illa piorum,
<ven. fort. carm. 4 14.2> Dum migrante die prosperiora tenent.
<ven. fort. carm. 4 14.3> Qui meruere magis de carcere carnis euntes
<ven. fort. carm. 4 14.4> Post tenebras mundi luce perenne frui.
<ven. fort. carm. 4 14.5> Ex quibus hic recubans meritis Praesidius almis
<ven. fort. carm. 4 14.6> Carne tenet tumulum, spiritus igne polum.
<ven. fort. carm. 4 14.7> Pectore de proprio Christi responsa rigando
<ven. fort. carm. 4 14.8> Multorum extinxit fonte fluente sitim.
<ven. fort. carm. 4 14.9> Inuitans instanter oues ad pascua regis
<ven. fort. carm. 4 14.10> Distribuit dulcem fratribus ore salem.
<ven. fort. carm. 4 14.11> Nam quotiens monachus peccati est uulnere fixus
<ven. fort. carm. 4 14.12> Missus ad artificem, certa medella fuit.
<ven. fort. carm. 4 14.13> Ibat ad abbatem famulans sanctumque magistrum
<ven. fort. carm. 4 14.14> Discipulus humilis, qui fuit ante tumens.
<ven. fort. carm. 4 14.15> Talibus officiis intentus amore Tonantis
<ven. fort. carm. 4 14.16> Inter et angelicos fulget honore choros.
<ven. fort. carm. 4 15.1> Innumeris hominum subiecta est uita periclis,
<ven. fort. carm. 4 15.2> Casibus et uariis sors inimica premit.
<ven. fort. carm. 4 15.3> Nam recubando toro Bobolenus, honore diacon,
<ven. fort. carm. 4 15.4> Dum fruitur somno, mors rapit atra uirum.
<ven. fort. carm. 4 15.5> Hostis in insidiis securo caede securis
<ven. fort. carm. 4 15.6> Percutiens cerebrum fecit obire dolo.
<ven. fort. carm. 4 15.7> Dic, tibi quid prodest scelus hoc peragendo, nefande?
<ven. fort. carm. 4 15.8> Ille deo uiuit, tu moriture peris.
<ven. fort. carm. 4 15.9> Martyris ille decus meruit, tu damna latronis;
<ven. fort. carm. 4 15.10> Hinc sibi palma placet, sed tibi poena manet.
<ven. fort. carm. 4 16.1> Quamuis longa seni ducatur in ordine uita, 
<ven. fort. carm. 4 16.2> Cum uenit extremum, nil ualet esse diu. 
<ven. fort. carm. 4 16.3> Sed quia nemo fugit, nisi terram terra recondat, 
<ven. fort. carm. 4 16.4> Lege sub hac cunctos sors rapit una uiros. 
<ven. fort. carm. 4 16.5> Celsus in hoc humili tumulo iacet Atticus ille, 
<ven. fort. carm. 4 16.6> Qui dabat eloquio dulcia mella suo, 
<ven. fort. carm. 4 16.7> Impendens placidam suaui modulamine linguam, 
<ven. fort. carm. 4 16.8> Pacificusque suus sermo medella fuit. 
<ven. fort. carm. 4 16.9> Cuius abundantem uenerata est Gallia sensum 
<ven. fort. carm. 4 16.10> Excoluitque senem semper honore patrem. 
<ven. fort. carm. 4 16.11> Clarus ab antiquis, spes nobilitatis opimae, 
<ven. fort. carm. 4 16.12> Sufficiens propriis nulla rapina fuit, 
<ven. fort. carm. 4 16.13> Dogmata corde tenens plenus uelut arca libellos, 
<ven. fort. carm. 4 16.14> Quisquis quod uoluit(==VOLUIT) fonte fluente bibit, 
<ven. fort. carm. 4 16.15> Consilio sapiens, animo pius, ore serenus, 
<ven. fort. carm. 4 16.16> Omnibus ut populis esset amore parens. 
<ven. fort. carm. 4 16.17> Sic uenerabilibus templis, sic fudit egenis, 
<ven. fort. carm. 4 16.18> Mitteret ut caelis quas sequeretur opes. 
<ven. fort. carm. 4 17.1> Omne bonum uelox fugitiuo tempore transit;
<ven. fort. carm. 4 17.2> Quae placitura uidet, mors magis illa rapit.
<ven. fort. carm. 4 17.3> Hic puer Arcadius, ueniens de prole senatus,
<ven. fort. carm. 4 17.4> Festinante die raptus ab orbe iacet.
<ven. fort. carm. 4 17.5> Paruula cuius adhuc freno se uinxerat aetas,
<ven. fort. carm. 4 17.6> Vt teneris annis surgeret ipse senes.
<ven. fort. carm. 4 17.7> Eloquio torrens, specie radiante uenustus,
<ven. fort. carm. 4 17.8> Vincens artifices et puer arte rudis.
<ven. fort. carm. 4 17.9> Quo me, forma, rapis laudes memorare sepulti?
<ven. fort. carm. 4 17.10> Singula si memores, plus lacrimanda mones.
<ven. fort. carm. 4 17.11> Sed quoniam nulla maculatus sorde recessit,
<ven. fort. carm. 4 17.12> Nulli flendus erit quem paradisus habet.
<ven. fort. carm. 4 18.1> Impedior lacrimis prorumpere nomen amantis
<ven. fort. carm. 4 18.2> Vixque dolenda potest scribere uerba manus.
<ven. fort. carm. 4 18.3> Coniugis affectu cogor dare pauca sepulto:
<ven. fort. carm. 4 18.4> Si loquor, affligor; si nego, durus ero
<ven. fort. carm. 4 18.5> Qui cupis hoc tumulo cognoscere, lector, humatum:
<ven. fort. carm. 4 18.6> Basilium illustrem maesta sepulchra tegunt,
<ven. fort. carm. 4 18.7> Cuius blanda pio recreabat lingua relatu
<ven. fort. carm. 4 18.8> Et dabat eloquio uerba benigna suo.
<ven. fort. carm. 4 18.9> Hinc doctrina rigans, illinc dulcedo redundans
<ven. fort. carm. 4 18.10> Ornauit radio, lux geminata, uirum.
<ven. fort. carm. 4 18.11> Regis amor, carus populis, ita pectore dulcis,
<ven. fort. carm. 4 18.12> Vt fieret cunctis in bonitate parens,
<ven. fort. carm. 4 18.13> Tranquillus sapiens iucundus, pacis amicus,
<ven. fort. carm. 4 18.14> Nullaque quo stabat semina litis erant.
<ven. fort. carm. 4 18.15> Hunc consultantem legati sorte frequenter
<ven. fort. carm. 4 18.16> Misit ad Hispanos Gallica cura uiros.
<ven. fort. carm. 4 18.17> Sufficienter habens numquam fuit arma rapinae:
<ven. fort. carm. 4 18.18> Non propriis eguit, non aliena tulit.
<ven. fort. carm. 4 18.19> Ecclesias ditans, loca sancta decenter honorans,
<ven. fort. carm. 4 18.20> Pauperibus tribuens diues ad astra subit.
<ven. fort. carm. 4 18.21> Annis bis denis cum Baudegunde iugali
<ven. fort. carm. 4 18.22> Iunxit in orbe duos unus amore torus.
<ven. fort. carm. 4 18.23> Qui tamen undecimo lustro cito raptus ab aeuo
<ven. fort. carm. 4 18.24> Post finem terrae regna superna petit.
<ven. fort. carm. 4 18.25> Non iam flendus eris humana sorte recedens,
<ven. fort. carm. 4 18.26> Dum patriam caeli, dulcis amice, tenes.
<ven. fort. carm. 4 19.1> Partu terra suo fraudem non sustinet ullam:
<ven. fort. carm. 4 19.2> Quae dedit, haec recipit debita membra luto.
<ven. fort. carm. 4 19.3> Hic uergente suo situs est Aracharius aeuo,
<ven. fort. carm. 4 19.4> Sex qui lustra gerens raptus ab orbe fuit.
<ven. fort. carm. 4 19.5> Ipse palatina refulsit clarus in aula
<ven. fort. carm. 4 19.6> Et placido meruit regis amore coli.
<ven. fort. carm. 4 19.7> Omnia restituit mundo quae sumpsit ab ipso:
<ven. fort. carm. 4 19.8> Sola tamen pro se quae bene gessit habet.
<ven. fort. carm. 4 20.1> Quisquis in hoc tumulo cineres uis nosse sepulti:
<ven. fort. carm. 4 20.2> Brumachius quondam fulsit in orbe potens.
<ven. fort. carm. 4 20.3> Quem sensu, eloquio legati nomine functum,
<ven. fort. carm. 4 20.4> Dum remeat patriae, sors inimica tulit.
<ven. fort. carm. 4 20.5> Finibus Italiae raptus, sed Frigia coniunx
<ven. fort. carm. 4 20.6> Detulit huc cari funus amando uiri.
<ven. fort. carm. 4 20.7> Ceu uiuum coluit cui grata est umbra mariti:
<ven. fort. carm. 4 20.8> Coniugibus castis ipsa fauilla placet.
<ven. fort. carm. 4 20.9> Ipse quater denos permansit in orbe per annos;
<ven. fort. carm. 4 20.10> Mox obit et magnum parua sepulchra tegunt.
<ven. fort. carm. 4 21.1> Irriguis Auolum lacrimis ne flete sepultum,
<ven. fort. carm. 4 21.2> Qui propriis meritis gaudia lucis habet.
<ven. fort. carm. 4 21.3> Nam si pensentur morum pia gesta suorum,
<ven. fort. carm. 4 21.4> Felix post tumulos possidet ille polos.
<ven. fort. carm. 4 21.5> Templa dei coluit, latitans satiauit egentem:
<ven. fort. carm. 4 21.6> Plenius illa metit quae sine teste dedit.
<ven. fort. carm. 4 21.7> Nobilitate potens, animo probus, ore serenus,
<ven. fort. carm. 4 21.8> Plebis amore placens, fundere promptus opes,
<ven. fort. carm. 4 21.9> Non usurae auidus, licet esset munere largus,
<ven. fort. carm. 4 21.10> Plus nihil expetiit quam numerando dedit.
<ven. fort. carm. 4 21.11> Nil mercedis egens, merces fuit una salutis:
<ven. fort. carm. 4 21.12> Quod minus est pretio, proficit hoc merito.
<ven. fort. carm. 4 21.13> Luce perenne fruens felix, cui mortua mors est,
<ven. fort. carm. 4 21.14> Quem non poena premit, uita superna manet.
<ven. fort. carm. 4 22.1> Hoc iacet in tumulo non flenda infantia fratrum,
<ven. fort. carm. 4 22.2> Quos tulit innocuos uita beata uiros.
<ven. fort. carm. 4 22.3> Vno utero geniti simili sunt sorte sepulti,
<ven. fort. carm. 4 22.4> Et pariter natos lux tenet una duos.
<ven. fort. carm. 4 22.5> Lotus fonte sacro prius ille recessit in albis,
<ven. fort. carm. 4 22.6> Iste gerens lustrum ducitur ante deum.
<ven. fort. carm. 4 22.7> Nomine sed primus uocitatus rite Iohannes,
<ven. fort. carm. 4 22.8> Alter, Patricius, munere maior erat:
<ven. fort. carm. 4 22.9> De cuius merito se plurima signa dederunt;
<ven. fort. carm. 4 22.10> Felices animae, quae pia uota colunt!
<ven. fort. carm. 4 22.11> Hic etiam felix genetrix requiescit eorum,
<ven. fort. carm. 4 22.12> Quae meruit partu lumina ferre suo.
<ven. fort. carm. 4 23.1> Condita sunt tumulo Iuliani membra sub isto,
<ven. fort. carm. 4 23.2> Cuius in aeternum uiuere nouit honor,
<ven. fort. carm. 4 23.3> Mercator quondam, conuersus fine beato,
<ven. fort. carm. 4 23.4> Raptus ab hoc mundo crimine liber homo.
<ven. fort. carm. 4 23.5> Collegit nimium, sed sparsit egentibus aurum:
<ven. fort. carm. 4 23.6> Praemisit cunctas quas sequeretur opes.
<ven. fort. carm. 4 23.7> Sollicitus quemcumque nouum prospexit in urbe;
<ven. fort. carm. 4 23.8> Hunc meruit ueniens exul habere patrem.
<ven. fort. carm. 4 23.9> Pascere se credens Christum sub paupere forma,
<ven. fort. carm. 4 23.10> Ante omnes apud hunc sumpsit egenus opem.
<ven. fort. carm. 4 23.11> Nec solum refouens, sed dona latendo ministrans
<ven. fort. carm. 4 23.12> Amplius inde placet quod sine teste dedit.
<ven. fort. carm. 4 23.13> Felicem censum qui fratris migrat in aluo!
<ven. fort. carm. 4 23.14> Et uiuos lapides aedificare potest.
<ven. fort. carm. 4 23.15> Extulit hunc tumulum genitoris honore Iohannes,
<ven. fort. carm. 4 23.16> Qui modo diuinis fungitur officiis.
<ven. fort. carm. 4 23.17> Qualiter hic uiuo seruiret amore parenti,
<ven. fort. carm. 4 23.18> Cum nati pietas ipsa sepulchra colit!
<ven. fort. carm. 4 24.1> Non hic nostra diu est fugienti tempore uita,
<ven. fort. carm. 4 24.2> Quae sub fine breui, uix uenit, inde redit.
<ven. fort. carm. 4 24.3> Ecce caduca uolant praesentia saecula mundi,
<ven. fort. carm. 4 24.4> Sola fides meriti nescit honore mori.
<ven. fort. carm. 4 24.5> Clauditur hic pollens Orientius ille sepultus,
<ven. fort. carm. 4 24.6> Cui palatina(==PA-LA-TI+NA) prius mansit aperta domus.
<ven. fort. carm. 4 24.7> Consiliis habilis regalique intimus aulae
<ven. fort. carm. 4 24.8> Obtinuit celsum dignus in arce locum.
<ven. fort. carm. 4 24.9> Vir sapiens iustus moderatus honestus amatus
<ven. fort. carm. 4 24.10> Hoc rapuit mundo quod bene gessit homo,
<ven. fort. carm. 4 24.11> Sexaginta annis uix implens tempora lucis,
<ven. fort. carm. 4 24.12> Coniuge Nicasia, qua tumulante cubat.
<ven. fort. carm. 4 24.13> Cuius castus amor colit ipsa sepulchra mariti,
<ven. fort. carm. 4 24.14> Nec placitura homini se dedit esse dei.
<ven. fort. carm. 4 25.1> Quamuis aetatis senio iam flecteret annos,
<ven. fort. carm. 4 25.2> Multorumque tamen spes cito rapta fuit.
<ven. fort. carm. 4 25.3> Si precibus possent naturae debita flecti,
<ven. fort. carm. 4 25.4> Plebs ageret lacrimis hanc superesse sibi.
<ven. fort. carm. 4 25.5> Gaudia quanta inopum tumulo sunt clausa sub isto
<ven. fort. carm. 4 25.6> Votaque quot populis abstulit una dies!
<ven. fort. carm. 4 25.7> Inclita nobilitas genitali luce coruscans,
<ven. fort. carm. 4 25.8> Hic properante die Theodechilde iacet.
<ven. fort. carm. 4 25.9> Cui frater, genitor, coniunx, auus atque priores
<ven. fort. carm. 4 25.10> Culmine succiduo regius ordo fuit.
<ven. fort. carm. 4 25.11> Orfanus exul egens, uiduae nudaeque iacentes
<ven. fort. carm. 4 25.12> Matrem escam tegmen hic sepelisse dolent.
<ven. fort. carm. 4 25.13> Vnica res placuit cumulo mercedis opimae:
<ven. fort. carm. 4 25.14> Antea cuncta dedit quam peteretur opem,
<ven. fort. carm. 4 25.15> Occultans sua dona suis neu forte uetarent;
<ven. fort. carm. 4 25.16> Sed quae clausa dedit. iudice teste docet:
<ven. fort. carm. 4 25.17> Templorum domini cultrix, pia munera praebens,
<ven. fort. carm. 4 25.18> Hoc proprium reputans quidquid habebat inops.
<ven. fort. carm. 4 25.19> Vna mori sors est et terrae reddere terram:
<ven. fort. carm. 4 25.20> Felix cui meritis stat sine fine dies!
<ven. fort. carm. 4 25.21> Actibus his instans, aeterna in luce relata,
<ven. fort. carm. 4 25.22> Ter quino lustro uixit in orbe decus.
<ven. fort. carm. 4 26.1> Omne bonum uelox fugitiuaque gaudia mundi:
<ven. fort. carm. 4 26.2> Monstrantur terris et cito lapsa ruunt.
<ven. fort. carm. 4 26.3> Vt dolor acquirat uires cum perdit amantem,
<ven. fort. carm. 4 26.4> Ante placere facit, durius inde premit.
<ven. fort. carm. 4 26.5> Heu lacrimae rerum, heu sors inimica uirorum!
<ven. fort. carm. 4 26.6> Cur placitura facis quae dolitura rapis?
<ven. fort. carm. 4 26.7> Vilithute decens, Dagaulfi cara iugalis,
<ven. fort. carm. 4 26.8> Coniugis amplexu dissociata iacet.
<ven. fort. carm. 4 26.9> Corpore iuncta toro, plus pectore nexa marito:
<ven. fort. carm. 4 26.10> Lucis in occasu uincula rupit amor.
<ven. fort. carm. 4 26.11> Tempora cui poterant adhuc(==A+DHU+C) in flore manere,
<ven. fort. carm. 4 26.12> Principium uitae finis acerbus habet.
<ven. fort. carm. 4 26.13> Sanguine nobilium generata Parisius urbe
<ven. fort. carm. 4 26.14> Romana studio, barbara prole fuit.
<ven. fort. carm. 4 26.15> Ingenium mitem torua de gente trahebat:
<ven. fort. carm. 4 26.16> Vincere naturam gloria maior erat.
<ven. fort. carm. 4 26.17> Numquam maesta manens, uultu noua gaudia portans,
<ven. fort. carm. 4 26.18> Nubila fronte fugans corde serena fuit.
<ven. fort. carm. 4 26.19> Fudit ab ore iubar species redimita decore,
<ven. fort. carm. 4 26.20> Protulit et radios forma uenusta suos.
<ven. fort. carm. 4 26.21> Stirpe sua reliquas superauit pulchra puellas
<ven. fort. carm. 4 26.22> Et rosea facie lactea colla tulit.
<ven. fort. carm. 4 26.23> Splendida conspectu meliori pectore fulsit,
<ven. fort. carm. 4 26.24> Digna micans animo nec pietate minor.
<ven. fort. carm. 4 26.25> Cui quamuis nullus hac in regione propinquus,
<ven. fort. carm. 4 26.26> Obsequio facta est omnibus una parens,
<ven. fort. carm. 4 26.27> Diuinis intenta bonis, alimenta ministrans,
<ven. fort. carm. 4 26.28> Qua mercede magis se satiasse uidet.
<ven. fort. carm. 4 26.29> Haec data post obitum faciunt quoque uiuere functam:
<ven. fort. carm. 4 26.30> Forma perit hominum, nam benefacta manent.
<ven. fort. carm. 4 26.31> Corpora puluis erunt et mens pia floret in aeuo:
<ven. fort. carm. 4 26.32> Omnia praetereunt praeter amare deum.
<ven. fort. carm. 4 26.33> Orfana tunc auiae studiis adoleuit opimae
<ven. fort. carm. 4 26.34> Inque loco natae neptis adulta fuit.
<ven. fort. carm. 4 26.35> Tertius a decimo ut hanc primum acceperat annus,
<ven. fort. carm. 4 26.36> Traditur optato consociata uiro,
<ven. fort. carm. 4 26.37> Nobilitas in gente sua cui celsa refulsit,
<ven. fort. carm. 4 26.38> Atque suis meritis additur alter honor.
<ven. fort. carm. 4 26.39> Dulcis, ouans, alacris, studiis ornata iuuentus:
<ven. fort. carm. 4 26.40> Quod natura nequit, littera prompta dedit.
<ven. fort. carm. 4 26.41> Tres meruere tamen iuncti superesse per annos
<ven. fort. carm. 4 26.42> Coniugioque suo corde ligante frui.
<ven. fort. carm. 4 26.43> Ambo pares animo uoto spe moribus actu
<ven. fort. carm. 4 26.44> Certantesque sibi mente decore fide.
<ven. fort. carm. 4 26.45> Tempore iam certo est enixa puerpera prolem,
<ven. fort. carm. 4 26.46> Damno feta suo, quae pariendo perit.
<ven. fort. carm. 4 26.47> Abripuit teneram subito mors inuida formam,
<ven. fort. carm. 4 26.48> Annos quippe duos, lustra gerendo tria.
<ven. fort. carm. 4 26.49> Sic animam generans anima spoliatur et ipsa,
<ven. fort. carm. 4 26.50> Spem peperit luci luce negante sibi.
<ven. fort. carm. 4 26.51> Exemplum sed triste dedit fetura parenti:
<ven. fort. carm. 4 26.52> Vnde redire solet, deficit inde genus.
<ven. fort. carm. 4 26.53> Tertius esse pater cupiens, heu, solus habetur:
<ven. fort. carm. 4 26.54> Crescere quo numerus debuit, ecce cadit.
<ven. fort. carm. 4 26.55> Nam partus cum matre perit, nascendo sepultus,
<ven. fort. carm. 4 26.56> Nil uitale trahens, natus in ore necis.
<ven. fort. carm. 4 26.57> Plus fuerant soli, si tunc sine prole fuissent:
<ven. fort. carm. 4 26.58> Addita posteritas abstulit id quod erat.
<ven. fort. carm. 4 26.59> Infaustis uotis genitus de funere matris
<ven. fort. carm. 4 26.60> Et genetrix nato mortis origo fuit.
<ven. fort. carm. 4 26.61> Alter in alterius letali sorte pependit,
<ven. fort. carm. 4 26.62> Inque uicem sibi mox ambo dedere necem.
<ven. fort. carm. 4 26.63> Sed sensit grauiora dolens pater atque maritus,
<ven. fort. carm. 4 26.64> Qui gemit uno obitu se sepelisse duos.
<ven. fort. carm. 4 26.65> Pro uixdum genito lacrimas iam soluit humato,
<ven. fort. carm. 4 26.66> Vidit quod fleret, non quod haberet amor.
<ven. fort. carm. 4 26.67> Tristitiae cumulum tribuit cui rapta iugalis,
<ven. fort. carm. 4 26.68> Dans longas lacrimas tempore nupta breui.
<ven. fort. carm. 4 26.69> Consultum tamen illud habet de coniuge coniux,
<ven. fort. carm. 4 26.70> Huic quia mercedis non uacuatur opus.
<ven. fort. carm. 4 26.71> Nam quod ad ornatum potuit muliebre uideri,
<ven. fort. carm. 4 26.72> Ecclesiis prompte pauperibusque dedit.
<ven. fort. carm. 4 26.73> Hic nulla ex illis rebus peritura reliquit,
<ven. fort. carm. 4 26.74> Vt modo praemissas diues haberet opes.
<ven. fort. carm. 4 26.75> Quam bene distribuens sine se sua noluit esse!
<ven. fort. carm. 4 26.76> Nam quae larga dedit, haec modo plena metit.
<ven. fort. carm. 4 26.77> Condidit ergo sibi quidquid porrexit egenti,
<ven. fort. carm. 4 26.78> Et quos sumpsit inops hos habet illa cibos.
<ven. fort. carm. 4 26.79> Felices quos nulla grauant de morte secunda
<ven. fort. carm. 4 26.80> Nec faciunt poenis subdita membra feris!
<ven. fort. carm. 4 26.81> Dulcibus illecebris qui non sibi condit amarum
<ven. fort. carm. 4 26.82> Nec per carnem animam uult sepelire suam,
<ven. fort. carm. 4 26.83> Sed casta pietate manens sine crimine uitae,
<ven. fort. carm. 4 26.84> Illius in luce hac praemia lucis emit.
<ven. fort. carm. 4 26.85> Tempore quam paruo lacrimas aut colligit amplas
<ven. fort. carm. 4 26.86> Aut, cui uita nitet, gaudia longa capit!
<ven. fort. carm. 4 26.87> Hac de morte leuis dolor est; nam durius illud.
<ven. fort. carm. 4 26.88> Hic quem uiuentem Tartara nigra tenent
<ven. fort. carm. 4 26.89> Infelix quisquis maculosis actibus usus
<ven. fort. carm. 4 26.90> Ante redemptorem se laqueasse uidet,
<ven. fort. carm. 4 26.91> Nubibus inuectus cum uenerit arbiter orbis
<ven. fort. carm. 4 26.92> Et tuba terribilis commouet arma polis!
<ven. fort. carm. 4 26.93> His uenit Helias, illis in curribus Enoch,
<ven. fort. carm. 4 26.94> Anteuiando suos hinc Petrus, hinc Stephanus.
<ven. fort. carm. 4 26.95> Flore puellarum rosea stipante corona
<ven. fort. carm. 4 26.96> Inter uirgineos prima Maria choros:
<ven. fort. carm. 4 26.97> Hinc mater, hinc sponsa Agnes, Tecla dulcis, Agathe
<ven. fort. carm. 4 26.98> Et quaecumque deo uirginitate placet.
<ven. fort. carm. 4 26.99> Tunc ibi quis terror caeli assistente senatu!
<ven. fort. carm. 4 26.100> Quid dicturae animae iudicis in facie?
<ven. fort. carm. 4 26.101> Mox aut poena manet miseros aut palma beatos:
<ven. fort. carm. 4 26.102> Quisque suae uitae semina iacta metit.
<ven. fort. carm. 4 26.103> Sunt dicturi alii: "cade mons et comprime corpus",
<ven. fort. carm. 4 26.104> Sed iussi colles ferre sepulchra negant.
<ven. fort. carm. 4 26.105> Cogentur minimi quadrantem soluere nummi;
<ven. fort. carm. 4 26.106> Nemo pedem remouet quo sua culpa trahit.
<ven. fort. carm. 4 26.107> Spe uacui paleae similes mittentur in ignes,
<ven. fort. carm. 4 26.108> Pascendis flammis fit caro nostra cibus.
<ven. fort. carm. 4 26.109> Viuunt ad poenas aeterno ardente camino;
<ven. fort. carm. 4 26.110> Vt cruciet grauius, mors mala non moritur.
<ven. fort. carm. 4 26.111> Ne fessi recreent animas longo igne crematas,
<ven. fort. carm. 4 26.112> Porrigit, heu, nullas flammiger amnis aquas.
<ven. fort. carm. 4 26.113> Parte alia, meritis felicibus alta tenentes,
<ven. fort. carm. 4 26.114> Fulgebunt iusti sol uelut arce poli.
<ven. fort. carm. 4 26.115> Digni lumen habent, damnati incendia deflent,
<ven. fort. carm. 4 26.116> Illos splendor alit, hos uapor igne coquit.
<ven. fort. carm. 4 26.117> Res est una quidem, duplici sed finditur actu:
<ven. fort. carm. 4 26.118> Nam cremat indignos quo probat igne pios.
<ven. fort. carm. 4 26.119> Aeterna radiant paradisi in luce beati
<ven. fort. carm. 4 26.120> Cum facie Christi regna tenendo sui.
<ven. fort. carm. 4 26.121> Gratia quanta manet, uultus qui aspexerit illos!
<ven. fort. carm. 4 26.122> Quantus honor hominum, posse uidere deum!
<ven. fort. carm. 4 26.123> Si nimis erigitur fragilem qui cernit amicum,
<ven. fort. carm. 4 26.124> Qualiter exultet qui uidet ora dei!
<ven. fort. carm. 4 26.125> Lilia narcissus uiolae rosa nardus amomus,
<ven. fort. carm. 4 26.126> Quidquid odorifero germine mittit Arabs
<ven. fort. carm. 4 26.127> Iudicis in uultu, florentia lumina, uernant:
<ven. fort. carm. 4 26.128> Sed super haec domini suauior efflat odor.
<ven. fort. carm. 4 26.129> Nam quantum obsceno melior lux aurea plumbo,
<ven. fort. carm. 4 26.130> Tantum tura deo, cedit et omnis odor;
<ven. fort. carm. 4 26.131> Quantum nocte dies distat, sol lampade lunae,
<ven. fort. carm. 4 26.132> Factori cedunt sic sua facta suo.
<ven. fort. carm. 4 26.133> Cum uero iusti tanto splendore fruantur,
<ven. fort. carm. 4 26.134> Congaudent nimium se caruisse mori.
<ven. fort. carm. 4 26.135> De tenebris migrasse fauent in luce perenni,
<ven. fort. carm. 4 26.136> Et magis ad bona tot tardius isse dolent.
<ven. fort. carm. 4 26.137> Tu quoque ne lacrimis uras pia fata iugalis,
<ven. fort. carm. 4 26.138> Cui modo creduntur huc meliora dari.
<ven. fort. carm. 4 26.139> Nam si deplores meritis quae uiuit opimis.
<ven. fort. carm. 4 26.140> Coniugis ipse bonis inuidiosus eris,
<ven. fort. carm. 4 26.141> Praesertim quam sensu animo tibi corpore iunctam
<ven. fort. carm. 4 26.142> Cum Christo semper corde fuisse refers.
<ven. fort. carm. 4 26.143> Post domini uultus ad te si iussa rediret,
<ven. fort. carm. 4 26.144> Fleret in hunc mundum se reuocare gradum.
<ven. fort. carm. 4 26.145> Carius illa diem retinet quem perdere nescit,
<ven. fort. carm. 4 26.146> Quam hunc quem timuit fine sequente sibi.
<ven. fort. carm. 4 26.147> Nec graue funus agas cunctis natura quod offert,
<ven. fort. carm. 4 26.148> Quod cum principibus participatur inops.
<ven. fort. carm. 4 26.149> Nullum paupertas, non eripit ampla facultas,
<ven. fort. carm. 4 26.150> Hoc commune simul diues, egenus habet.
<ven. fort. carm. 4 26.151> Nam puer atque senes, niger albus, turpis honestus,
<ven. fort. carm. 4 26.152> Debilis et fortis, mitis et asper obit.
<ven. fort. carm. 4 26.153> Huc sapiens stolidus, probus improbus, * omnis
<ven. fort. carm. 4 26.154> Plenior exiguus, paruus et altus adit.
<ven. fort. carm. 4 26.155> Tardius aut citius currit sors ista per omnes,
<ven. fort. carm. 4 26.156> Dissimili merito mors trahit una uiros.
<ven. fort. carm. 4 26.157> Non decet ergo graues pro coniuge fundere fletus,
<ven. fort. carm. 4 26.158> De cuius meritis te dubitare negas.
<ven. fort. carm. 4 26.159> Felices nimium hic qui sine crimine praesunt?
<ven. fort. carm. 4 26.160> Qui melius discunt uiuere post obitum!
<ven. fort. carm. 4 27.1> Si pietatis opus numquam morietur in aeuo,
<ven. fort. carm. 4 27.2> Viuis pro merito, femina sancta, tuo,
<ven. fort. carm. 4 27.3> Inclita sidereo radians, Eufrasia, regno:
<ven. fort. carm. 4 27.4> Nec mihi flenda manes, cum tibi laeta places.
<ven. fort. carm. 4 27.5> Terrae terra redit, sed spiritus astra recepit:
<ven. fort. carm. 4 27.6> Pars iacet haec tumulo, pars tenet illa polum.
<ven. fort. carm. 4 27.7> Corpore deposito, leuiori uecta uolatu,
<ven. fort. carm. 4 27.8> Stas melior caelo, quam prius esses humo.
<ven. fort. carm. 4 27.9> Carnis iniqua domans, de te tibi, sancta, triumphans,
<ven. fort. carm. 4 27.10> Ad patriae sedes ciuis opima redis.
<ven. fort. carm. 4 27.11> Ardua nobilitas proauorum luce coruscans
<ven. fort. carm. 4 27.12> Plus tamen es meritis glorificanda tuis.
<ven. fort. carm. 4 27.13> Vir cui Namatius datus inde Vienna sacerdos,
<ven. fort. carm. 4 27.14> Coniuge defuncto consociata deo.
<ven. fort. carm. 4 27.15> Exulibus uiduis captiuis omnia fundens
<ven. fort. carm. 4 27.16> Paupertate pia diues ad astra subis.
<ven. fort. carm. 4 27.17> Aeternum mercata diem sub tempore paruo
<ven. fort. carm. 4 27.18> Misisti ad caelos quas sequereris opes.
<ven. fort. carm. 4 27.19> Sed rogo per regem paradisi gaudia dantem:
<ven. fort. carm. 4 27.20> Pro Fortunato supplice funde precem.
<ven. fort. carm. 4 27.21> Obtineas uotis, haec qui tibi carmina misi
<ven. fort. carm. 4 27.22> Vt merear claudi quandoque claue Petri.
<ven. fort. carm. 4 28.1> Scribere per lacrimas si possent dura parentes,
<ven. fort. carm. 4 28.2> Hic pro pictura littera fletus erat.
<ven. fort. carm. 4 28.3> Sed quia lumen aquis non signat nomen amantis,
<ven. fort. carm. 4 28.4> Tracta manus sequitur qua iubet ire dolor.
<ven. fort. carm. 4 28.5> Nobilis Eusebiae furibundi sorte sepulchri
<ven. fort. carm. 4 28.6> Hic, obscure lapis, fulgida membra tegis.
<ven. fort. carm. 4 28.7> Cuius in ingenio seu formae corpore pulchro
<ven. fort. carm. 4 28.8> Alte Minerua fuit, uicta decore Venus.
<ven. fort. carm. 4 28.9> Docta tenens calamos, apices quoque figere filo,
<ven. fort. carm. 4 28.10> Quod tibi charta ualet hoc sibi tela fuit.
<ven. fort. carm. 4 28.11> Dulcis in Eusebii iam desponsata cubile,
<ven. fort. carm. 4 28.12> Viuere sed tenerae uix duo lustra licet.
<ven. fort. carm. 4 28.13> Vt stupeas iuuenem, sensum superabat anilem;
<ven. fort. carm. 4 28.14> Se quoque uincebat non habitura diu.
<ven. fort. carm. 4 28.15> Conteriturque socer cui nata generque recedit:
<ven. fort. carm. 4 28.16> Haec letalis obit, ille superstes abit.
<ven. fort. carm. 4 28.17> Sit tamen auxilium, quia non es mortua Christo:
<ven. fort. carm. 4 28.18> Viues post tumulum uirgo recepta deo.
<ven. fort. carm. 5 1.1> Martini meritis cum nomine nobilis heres,
<ven. fort. carm. 5 1.2> Pro Fortunato, quaeso, precare deum.
<ven. fort. carm. 5 2.1> Lumen apostolicum cum spargeret una triades
<ven. fort. carm. 5 2.2> Exciperetque nouum mundus honore diem,
<ven. fort. carm. 5 2.3> Vt tenebras animae lux sementiua fugaret
<ven. fort. carm. 5 2.4> Et claram hauriret mens oculata fidem,
<ven. fort. carm. 5 2.5> Redditur auulsis spinis urbs Romula princeps,
<ven. fort. carm. 5 2.6> Principis egregii uomere culta Petri;
<ven. fort. carm. 5 2.7> Paulus ad Illyricos Scythicas penetrando pruinas
<ven. fort. carm. 5 2.8> Dogmate feruenti frigora soluit humi;
<ven. fort. carm. 5 2.9> Mattheus Aethiopos attemperat ore uapores
<ven. fort. carm. 5 2.10> Viuaque in exusto flumina fundit agro;
<ven. fort. carm. 5 2.11> Bellica Persidis(==PERSI+DIS) Thomae subiecta uigori
<ven. fort. carm. 5 2.12> Fortior efficitur uicta tiara deo;
<ven. fort. carm. 5 2.13> Lurida perspicuo datur India Bartholomaeo;
<ven. fort. carm. 5 2.14> Andreae monitis extat Achaia(==ACHAJA) seges.
<ven. fort. carm. 5 2.15> Ne morer accelerans, Martini Gallia prisci
<ven. fort. carm. 5 2.16> Excellente fide luminis arma capit.
<ven. fort. carm. 5 2.17> Martino seruata nouo, Gallicia, plaude:
<ven. fort. carm. 5 2.18> Sortis apostolicae uir tuus iste fuit.
<ven. fort. carm. 5 2.19> Qui uirtute Petrum praebet tibi, dogmate Paulum,
<ven. fort. carm. 5 2.20> Hinc Iacobi tribuens, inde Iohannis opem.
<ven. fort. carm. 5 2.21> Pannoniae, ut perhibent, ueniens e parte Quiritis
<ven. fort. carm. 5 2.22> Est magis effectus Gallisueba salus.
<ven. fort. carm. 5 2.23> In sulcum sterilem uitae plantaria seuit,
<ven. fort. carm. 5 2.24> Quo matura seges fertilitate placet.
<ven. fort. carm. 5 2.25> Heliae meritis alter redit imber aristis,
<ven. fort. carm. 5 2.26> Munera roris habens, ne premat arua sitis:
<ven. fort. carm. 5 2.27> Neu iaceant stupidis arentia iugera sulcis
<ven. fort. carm. 5 2.28> Influit irriguae fonte perennis aquae.
<ven. fort. carm. 5 2.29> In ramis heresis fidei pia germina fixit,
<ven. fort. carm. 5 2.30> Quodque oleaster erat pinguis oliua uiret.
<ven. fort. carm. 5 2.31> Quae stetit exilis uiduatis frondibus arbor
<ven. fort. carm. 5 2.32> Iam paritura cibum floret honore nouo.
<ven. fort. carm. 5 2.33> Imponenda focis sine spe ficulnea tristis
<ven. fort. carm. 5 2.34> Praeparat ad fructum stercore culta sinum.
<ven. fort. carm. 5 2.35> Palmitis uua tumens, auium laceranda rapinis
<ven. fort. carm. 5 2.36> Hoc custode bono non perit una lacu.
<ven. fort. carm. 5 2.37> Rebus apostolicis direxit uinitor antes,
<ven. fort. carm. 5 2.38> Arua ligone mouens, falce flagella premens.
<ven. fort. carm. 5 2.39> Ex agro domini labruscam excidit inertem
<ven. fort. carm. 5 2.40> Atque racemus adest quo fuit ante frutex.
<ven. fort. carm. 5 2.41> De satione dei zezania uulsit amara,
<ven. fort. carm. 5 2.42> Surgit et aequalis laetificata seges.
<ven. fort. carm. 5 2.43> Martino seruata nouo, Gallicia, plaude:
<ven. fort. carm. 5 2.44> Sortis apostolicae uir tuus iste fuit.
<ven. fort. carm. 5 2.45> Pastoris studio circum sua saepta recurrens,
<ven. fort. carm. 5 2.46> Ne lupus intret oues, seruat amore greges:
<ven. fort. carm. 5 2.47> Supportante manu trahit ipse ad pabula Christi,
<ven. fort. carm. 5 2.48> Montibus instabilem ne uoret error, ouem.
<ven. fort. carm. 5 2.49> Cuius uox refluens plebi de fonte salubri
<ven. fort. carm. 5 2.50> Vt bibat aure fidem, porrigit ore salem.
<ven. fort. carm. 5 2.51> Hosti damna quidem, domino pia uota parauit
<ven. fort. carm. 5 2.52> Et commissa sibi dupla talenta refert,
<ven. fort. carm. 5 2.53> Vocem euangelicam expectans operarius almus.
<ven. fort. carm. 5 2.54> Vt sibi dicatur: "seruule perge bone:
<ven. fort. carm. 5 2.55> Quando fidelis enim mihi supra pauca fuistis
<ven. fort. carm. 5 2.56> Supra multa nimis constituendus eris.
<ven. fort. carm. 5 2.57> Ecce tui domini modo gaudia laetior intra
<ven. fort. carm. 5 2.58> Proque labore breui magna parata tibi".
<ven. fort. carm. 5 2.59> Auditurus eris uocem, Martine, beatam,
<ven. fort. carm. 5 2.60> Sed Fortunati sis memor ipse tui.
<ven. fort. carm. 5 2.61> Quaeso precare, pater, uideam tua gaudia tecum:
<ven. fort. carm. 5 2.62> Sic placeas regi poste patente Petri.
<ven. fort. carm. 5 2.63> Cum Radegunde humili supplex, pie, postulat Agnes,
<ven. fort. carm. 5 2.64> Vt commendatae sint tibi, sancte pater:
<ven. fort. carm. 5 2.65> Et crescente choro per carmina sancta sororum
<ven. fort. carm. 5 2.66> Complaceant domino, te duce mite, suo;
<ven. fort. carm. 5 2.67> Atque ascita sibi seruetur ab urbe Genesi
<ven. fort. carm. 5 2.68> Regula Caesarii praesulis alma pii,
<ven. fort. carm. 5 2.69> Qui fuit antistes Arelas de sorte Lerini,
<ven. fort. carm. 5 2.70> Et mansit monachus pontificale decus.
<ven. fort. carm. 5 2.71> Sedulitate patris proprias tuearis alumnas,
<ven. fort. carm. 5 2.72> Vt tibi proficiat hae bona si qua gerant:
<ven. fort. carm. 5 2.73> Vnde illustre caput cingas diademate pulchro
<ven. fort. carm. 5 2.74> Et grates dignas pro grege pastor agas.
<ven. fort. carm. 5 3.1> Plaudite, felices populi, noua uota tenentes,
<ven. fort. carm. 5 3.2> Praesulis aduentu reddite uota deo.
<ven. fort. carm. 5 3.3> Hoc puer exertus celebret, hoc curua senectus,
<ven. fort. carm. 5 3.4> Hoc commune bonum praedicet omnis homo.
<ven. fort. carm. 5 3.5> Spes gregis ecce uenit, plebis pater, urbis amator:
<ven. fort. carm. 5 3.6> Munere pastoris laetificentur oues.
<ven. fort. carm. 5 3.7> Sollicitis oculis quem prospera uota petebant
<ven. fort. carm. 5 3.8> Venisse aspiciant, gaudia festa colant.
<ven. fort. carm. 5 3.9> Iura sacerdoti merito reuerenter adeptus
<ven. fort. carm. 5 3.10> Nomine Gregorius, pastor in urbe gregis.
<ven. fort. carm. 5 3.11> Martino proprium mittit Iulianus alumnum
<ven. fort. carm. 5 3.12> Et fratri praebet quod sibi dulce fuit.
<ven. fort. carm. 5 3.13> Quem patris Aegidii domino manus alma sacrauit,
<ven. fort. carm. 5 3.14> Vt populum recreet, quem Radegundis amet.
<ven. fort. carm. 5 3.15> Huic Sigibercthus ouans fauet et Brunichildis honori:
<ven. fort. carm. 5 3.16> Iudicio regis nobile culmen adest.
<ven. fort. carm. 5 3.17> Quo pascente greges per pascua sancta regantur
<ven. fort. carm. 5 3.18> Et Paradisiaco germine dona metant,
<ven. fort. carm. 5 3.19> Immaculata pii qui seruet ouilia Christi,
<ven. fort. carm. 5 3.20> Ne pateant rabidis dilaceranda lupis.
<ven. fort. carm. 5 3.21> Peruigili cura stabulum sine labe gubernet
<ven. fort. carm. 5 3.22> Commissumque gregem nulla rapina grauet.
<ven. fort. carm. 5 3.23> Muniat inclusos pretiosi uelleris agnos
<ven. fort. carm. 5 3.24> Atque soporantes protegat ipse uigil.
<ven. fort. carm. 5 3.25> Florea diuino pinguescat uinea cultu
<ven. fort. carm. 5 3.26> Et matura suo sit speciosa botro,
<ven. fort. carm. 5 3.27> Fructibus aeternis ut compleat horrea caeli,
<ven. fort. carm. 5 3.28> Vnde animae uiuo fonte fluenta bibant,
<ven. fort. carm. 5 3.29> Ne sitis excruciet: digito quam Lazarus udo
<ven. fort. carm. 5 3.30> Ignem ut leniret, tunc petebatur(==PE-TE-BA+TUR) opem.
<ven. fort. carm. 5 3.31> Sed magis in gremio Abrahae uernante locandas
<ven. fort. carm. 5 3.32> Pastor oues placido ducat ad astra sinu
<ven. fort. carm. 5 3.33> Vt bene commisso sese duplicante talento
<ven. fort. carm. 5 3.34> Introeat domini gaudia uera sui.
<ven. fort. carm. 5 3.35> Laetus agat sub claue Petri, per dogmata Pauli
<ven. fort. carm. 5 3.36> Inter sidereos luce micante choros,
<ven. fort. carm. 5 3.37> Fortis Athanasius, qua clarus Hilarius astant.
<ven. fort. carm. 5 3.38> Diues Martinus, suauis et Ambrosius,
<ven. fort. carm. 5 3.39> Gregorius radiat, sacer Augustinus inundat,
<ven. fort. carm. 5 3.40> Basilius rutilat Caesariusque micat.
<ven. fort. carm. 5 3.41> Quorum gesta sequens et dicta fideliter implens
<ven. fort. carm. 5 3.42> Perpetuae uitae participatus ouet,
<ven. fort. carm. 5 3.43> Atque coronatus digna mercede laborum
<ven. fort. carm. 5 3.44> Obtineat miles regis in arce locum.
<ven. fort. carm. 5 4.1> Martini meritis per tempora longa, Gregori,
<ven. fort. carm. 5 4.2> Turonicum foueas pastor in urbe gregem.
<ven. fort. carm. 5 4.3> Conciliis sacris sis norma et uita piorum
<ven. fort. carm. 5 4.4> Exemploque tuo crescat adeptus honor.
<ven. fort. carm. 5 4.5> Lumen apostolicum populis tua lingua ministret
<ven. fort. carm. 5 4.6> Et caeli donum te radiante micet.
<ven. fort. carm. 5 5.1> In uenerabilibus famulis operator opime,
<ven. fort. carm. 5 5.2> Condecet ut semper laus tua, Christe, sonet:
<ven. fort. carm. 5 5.3> Inspirans animum, uotum effectumque ministrans,
<ven. fort. carm. 5 5.4> Et sine quo nullum praeualet esse bonum,
<ven. fort. carm. 5 5.5> Lumine perspicuo fecundans pectora uatum,
<ven. fort. carm. 5 5.6> Vt populis generent uiscera sancta fidem,
<ven. fort. carm. 5 5.7> Supra candelabrum positi, quorum ore corusco
<ven. fort. carm. 5 5.8> Dogmatis igne micans luceat alma domus,
<ven. fort. carm. 5 5.9> Et uelut est oculus capitis qui dirigit artus,
<ven. fort. carm. 5 5.10> Sic pia pastoris cura gubernet oues;
<ven. fort. carm. 5 5.11> Pectora pontificum ditans uirtute superna,
<ven. fort. carm. 5 5.12> Tu deus omnipotens, summe, perennis apex.
<ven. fort. carm. 5 5.13> Spiritus alme, sacri labiis infusus Auiti
<ven. fort. carm. 5 5.14> Per famulum loqueris, crescat ut ordo gregis.
<ven. fort. carm. 5 5.15> Qui non contentus numero quem accepit ab illo
<ven. fort. carm. 5 5.16> Vilicus hic domini dupla talenta refert.
<ven. fort. carm. 5 5.17> Plebs Aruerna etenim, bifido discissa tumultu,
<ven. fort. carm. 5 5.18> Vrbe manens una non erat una fide.
<ven. fort. carm. 5 5.19> Christicolis Iudaeus odor resilibat amarus
<ven. fort. carm. 5 5.20> Obstabatque piis impia turba sacris.
<ven. fort. carm. 5 5.21> Extollens ceruix domini iuga ferre recusans,
<ven. fort. carm. 5 5.22> Sic tumidis animis turget inane cutis.
<ven. fort. carm. 5 5.23> Quos in amore dei monitabat saepe sacerdos,
<ven. fort. carm. 5 5.24> Vt de conuersis iret ad astra seges.
<ven. fort. carm. 5 5.25> Sed caligosi recubans uelaminis umbra
<ven. fort. carm. 5 5.26> Pectora taetra premens cernere clara uetat.
<ven. fort. carm. 5 5.27> Venerat ergo dies, dominus qua est redditus astris
<ven. fort. carm. 5 5.28> Ac homo sidereum pendulus iit(==I+IT) iter:
<ven. fort. carm. 5 5.29> Plebs armante fide Iudaica(==JU+DA+I-CA) templa reuellit
<ven. fort. carm. 5 5.30> Et campus patuit quo synagoga fuit.
<ven. fort. carm. 5 5.31> Tempore quo Christi repedauit ad alta potestas,
<ven. fort. carm. 5 5.32> Ille quod ascendit, res inimica ruit.
<ven. fort. carm. 5 5.33> Hic tamen antistes Moysei(==MO-Y-SE+I+) lege rebelles
<ven. fort. carm. 5 5.34> Alloquitur blande, quos dabat ira truces:
<ven. fort. carm. 5 5.35>"Quid facis, o Iudaea cohors nec docta uetustas?
<ven. fort. carm. 5 5.36> Vt uitam renoues, credere disce senes.
<ven. fort. carm. 5 5.37> Lactea canities sapiat maiora iuuentae;
<ven. fort. carm. 5 5.38> Sensum pone grauem quo puerile fuit.
<ven. fort. carm. 5 5.39> Non pudeat meliora sequi uel tarda ueternos:
<ven. fort. carm. 5 5.40> Corpore deficiens crescat honore senes.
<ven. fort. carm. 5 5.41> Est deus, alta fides, unus trinus et trinus unus:
<ven. fort. carm. 5 5.42> Personis propriis stat tribus unus apex.
<ven. fort. carm. 5 5.43> Nam pater et genitus, quoque sanctus spiritus idem:
<ven. fort. carm. 5 5.44> Sic tribus est unum ius opus ordo thronus.
<ven. fort. carm. 5 5.45> Legifer hoc reboat, patriarcha hoc credit Abraham:
<ven. fort. carm. 5 5.46> Hinc pater est nobis, est quia nostra fides.
<ven. fort. carm. 5 5.47> Tres uidet aequales, unum ueneratus adorat;
<ven. fort. carm. 5 5.48> Vnum uoce rogat, tres quoque pelue lauat.
<ven. fort. carm. 5 5.49> Sic patruo similis Loth suscipit hospes euntes;
<ven. fort. carm. 5 5.50> Quos cibat in Sodomis, hi rapuere Segor,
<ven. fort. carm. 5 5.51> Cum a domino dominus pluit igni triste Gomorrae:
<ven. fort. carm. 5 5.52> Filius et pater est, a domino dominus.
<ven. fort. carm. 5 5.53> Qui tuus, ipse meus stat conditor atque creator:
<ven. fort. carm. 5 5.54> Huius plasma sumus, qui est trinitate deus.
<ven. fort. carm. 5 5.55> Vnius estis oues, heu, cur non uniter itis?
<ven. fort. carm. 5 5.56> Sit rogo grex unus, pastor ut unus adest.
<ven. fort. carm. 5 5.57> Rennuis! an recolis quod canna Dauitica pangit
<ven. fort. carm. 5 5.58> Quodque prophetali uirgine fetus agit?
<ven. fort. carm. 5 5.59> In cruce transfixus palmis pedibusque pependit,
<ven. fort. carm. 5 5.60> Sed corrupta caro non fuit ex tumulo;
<ven. fort. carm. 5 5.61> Post triduum remeans sanat nos uulnere longo:
<ven. fort. carm. 5 5.62> Quod rediit caelis, testis et ista dies.
<ven. fort. carm. 5 5.63> Crede meis aut crede tuis, conuicta senectus;
<ven. fort. carm. 5 5.64> Si fugis ac trepidas, nec legis ista legens.
<ven. fort. carm. 5 5.65> Protrahimus uerbum breuitatis tempore longum:
<ven. fort. carm. 5 5.66> Aut admitte preces aut, rogo, cede loco.
<ven. fort. carm. 5 5.67> Vis hic nulla premit, quo uis te collige liber:
<ven. fort. carm. 5 5.68> Aut meus esto sequax aut tuus ito fugax.
<ven. fort. carm. 5 5.69> Redde, colone, locum, tua duc contagia tecum:
<ven. fort. carm. 5 5.70> Aut ea sit sedes, si tenet una fides.
<ven. fort. carm. 5 5.71> Haec pia uerba uiris miti dedit ore sacerdos,
<ven. fort. carm. 5 5.72> Vt sibi quo libeat semita cordis eat.
<ven. fort. carm. 5 5.73> Ast Iudaea manus, stimulante furore rebellis,
<ven. fort. carm. 5 5.74> Colligitur, rapitur, conditur inde domo.
<ven. fort. carm. 5 5.75> Christicolae ut cernunt tunc agmina Manzara iungi.
<ven. fort. carm. 5 5.76> Protinus insiliunt qua latet ille dolus.
<ven. fort. carm. 5 5.77> Si fremerent, gladiis sentirent iusta cadentes:
<ven. fort. carm. 5 5.78> Viuere quo possint aut daret arma fides.
<ven. fort. carm. 5 5.79> Legati occurrunt uati mandata ferentes:
<ven. fort. carm. 5 5.80>"Nos Iudaea manus iam tua caula sumus.
<ven. fort. carm. 5 5.81> Ne pereant, acquire deo qui uiuere possunt;
<ven. fort. carm. 5 5.82> Si mora fit, morimur et tua lucra cadunt.
<ven. fort. carm. 5 5.83> Tende celer gressum: properes nisi praepete cursu,
<ven. fort. carm. 5 5.84> Funera natorum sunt tibi flenda, pater".
<ven. fort. carm. 5 5.85> Fletibus his uictus rapitur miserando sacerdos,
<ven. fort. carm. 5 5.86> Vt ferat afflictis rite salutis opem.
<ven. fort. carm. 5 5.87> Perueniunt quo clausa loco fera turba latebat,
<ven. fort. carm. 5 5.88> Quae occurrens lacrimis ingerit ore preces:
<ven. fort. carm. 5 5.89>"Mens est tarda boni Iudaica(==JU+DA+I-CA) iura tenenti,
<ven. fort. carm. 5 5.90> Lucem sero uidet praetereunte die.
<ven. fort. carm. 5 5.91> Sic oculis cordis uelum est ab origine tensum,
<ven. fort. carm. 5 5.92> Caecus ut ignoret quo uia recta uocet.
<ven. fort. carm. 5 5.93> Sed tandem sequimur, pastor, quo saepe monebas,
<ven. fort. carm. 5 5.94> Qui sale tam dulci currere cogis oues.
<ven. fort. carm. 5 5.95> Credentes iam crede tuos nec fallere falsis;
<ven. fort. carm. 5 5.96> Nos lauacrum petimus, sit tibi praesto lacus.
<ven. fort. carm. 5 5.97> Sensimus effectu quod agebas lite precando,
<ven. fort. carm. 5 5.98> Quod per te hominem nos deus ipse monet".
<ven. fort. carm. 5 5.99> Hinc trahit ad lucem quos texerat umbra negantes
<ven. fort. carm. 5 5.100> Militiaeque nouae rex aperibat iter.
<ven. fort. carm. 5 5.101> Agmina conueniunt quondam diuersa sub unum,
<ven. fort. carm. 5 5.102> Partibus et geminis fit deus unus amor.
<ven. fort. carm. 5 5.103> Hinc oleare ouium perfunditur unguine uellus
<ven. fort. carm. 5 5.104> Aspersuque sacro fit gregis alter odor.
<ven. fort. carm. 5 5.105> Ecce dies aderat qua spiritus almus ab alto
<ven. fort. carm. 5 5.106> Missus apostolicis fluxit in ora uiris.
<ven. fort. carm. 5 5.107> Res sacra ruricolas, urbanos excitat omnes
<ven. fort. carm. 5 5.108> Certatimque aditus ad pia festa terunt.
<ven. fort. carm. 5 5.109> Abluitur Iudaeus odor baptismate diuo
<ven. fort. carm. 5 5.110> Et noua progenies reddita surgit aquis.
<ven. fort. carm. 5 5.111> Vincens ambrosios suaui spiramine rores
<ven. fort. carm. 5 5.112> Vertice perfuso chrismatis efflat odor.
<ven. fort. carm. 5 5.113> Ingenti numero celebratur pascha nouellum
<ven. fort. carm. 5 5.114> Ac de stirpe lupi progenerantur oues.
<ven. fort. carm. 5 5.115> Excepit populus populum, plebs altera plebem:
<ven. fort. carm. 5 5.116> Germine qui non est, fit sibi fonte parens.
<ven. fort. carm. 5 5.117> Vndique rapta manu lux cerea prouocat astra,
<ven. fort. carm. 5 5.118> Credas ut stellas ire trahendo comas.
<ven. fort. carm. 5 5.119> Lacteus hinc uestis color est, hinc lampade fulgor
<ven. fort. carm. 5 5.120> Ducitur et uario lumine picta dies,
<ven. fort. carm. 5 5.121> Nec festiua minus quam tunc fuit illa coruscans,
<ven. fort. carm. 5 5.122> Diuersis linguis quae dedit una loqui.
<ven. fort. carm. 5 5.123> Quis, rogo, pontificis fuit illic sensus Auiti?
<ven. fort. carm. 5 5.124> Quam ualidus feruor, cum daret ista deo?
<ven. fort. carm. 5 5.125> Inter candelabros radiabat et ipse sacerdos,
<ven. fort. carm. 5 5.126> Diffuso interius spiritus igne micans.
<ven. fort. carm. 5 5.127> Tum sibi qualis erat, tam uera holocausta ferendo,
<ven. fort. carm. 5 5.128> Cum libeat uiuo hostia uiua deo?
<ven. fort. carm. 5 5.129> Si patriarcha placet, quoniam natum obtulit unum,
<ven. fort. carm. 5 5.130> Qui tantos offert quam placiturus erit?
<ven. fort. carm. 5 5.131> Moyses(==MO.YSES) non ualuit fidei quos subdere nostrae
<ven. fort. carm. 5 5.132> Qui Christo acquirit, quod sibi munus erit?
<ven. fort. carm. 5 5.133> Fudit aromaticum domini libamen ad aram
<ven. fort. carm. 5 5.134> Incensumque nouum misit ad astra deo.
<ven. fort. carm. 5 5.135> Obtinuit uotum, quia iunxit ouile sub uno,
<ven. fort. carm. 5 5.136> Et grege de niueo gaudia pastor habet.
<ven. fort. carm. 5 5.137> Haec inculta tibi reputa, pater alme Gregori,
<ven. fort. carm. 5 5.138> Qui Fortunato non ualitura iubes;
<ven. fort. carm. 5 5.139> Adde quod exiguum me portitor impulit instans
<ven. fort. carm. 5 5.140> Et datur in spatiis uix geminata dies.
<ven. fort. carm. 5 5.141> Nouimus, affectu potius quo diligis illum
<ven. fort. carm. 5 5.142> Hinc quem corde uides semper et ore tenes.
<ven. fort. carm. 5 5.143> Hoc tibi nec satis est, huius quod es ipse relator:
<ven. fort. carm. 5 5.144> Compellis reliquos plaudere uoce sibi.
<ven. fort. carm. 5 5.145> Non fuit in uacuum, quod te prouexit alumnum:
<ven. fort. carm. 5 5.146> Sic cui mente fidem, reddis amore uicem.
<ven. fort. carm. 5 5.147> Annuat omnipotens, longo memoraliter aeuo
<ven. fort. carm. 5 5.148> Vt tu laus illi, laus sit et ille tibi.
<ven. fort. carm. 5 5.149> Me quoque uos humilem pariter memoretis utrique
<ven. fort. carm. 5 5.150> Et pro spe ueniae uoce feratis opem.
<ven. fort. carm. 5 7.1> Sentio, summe pater, lumen uenerabile cunctis,
<ven. fort. carm. 5 7.2> Vrbis dulce caput, mihi nomen amabile, Felix,
<ven. fort. carm. 5 7.3> Amplectens quem corde gero pietatis in ulnis,
<ven. fort. carm. 5 7.4> Pondus suaue meum (nec onus grauat istud amantem),
<ven. fort. carm. 5 7.5> Cur humilem me, summe, uocas loca uisere blanda
<ven. fort. carm. 5 7.6> Quae te, care, tenent? tecum modularer in illis,
<ven. fort. carm. 5 7.7> Qua tua rura lauat uitrea Liger algidus unda.
<ven. fort. carm. 5 7.8> Cariaci speciosus ager deuexus in amnem,
<ven. fort. carm. 5 7.9> Hinc ubi flumen aquis recreat, hinc pampinus umbris
<ven. fort. carm. 5 7.10> Et crepitans Boreas pineta comata flagellat:
<ven. fort. carm. 5 7.11> Vber nempe solum, piscoso litore pulchrum,
<ven. fort. carm. 5 7.12> Sed Fortunato facies tua reddit amoenum.
<ven. fort. carm. 5 8.1> Culmen honoratum, decus almum, lumen opimum,
<ven. fort. carm. 5 8.2> Pastor apostolicae sedis amore placens,
<ven. fort. carm. 5 8.3> Amplectende mihi semper, sacer arce Gregori,
<ven. fort. carm. 5 8.4> Nec diuulse animo, uir uenerande, meo:
<ven. fort. carm. 5 8.5> Gaudeo quod rediit Turonis antistes honore
<ven. fort. carm. 5 8.6> Laetificorque mihi te remeasse patrem.
<ven. fort. carm. 5 8.7> Plaudimus instanter communia uota tenere,
<ven. fort. carm. 5 8.8> Ciuibus et patriae te reuocasse diem.
<ven. fort. carm. 5 8.9> Praesentem famulum mecum commendo, sacerdos,
<ven. fort. carm. 5 8.10> Optantes longe uos moderare gregem.
<ven. fort. carm. 5 8a.1> Officiis generose piis, pater alme Gregori,
<ven. fort. carm. 5 8a.2> Mente salutifera qui petis astra palam,
<ven. fort. carm. 5 8a.3> Et quicumque tuis monitis animatur inermis,
<ven. fort. carm. 5 8a.4> Militiae sacrae uictor habebit opem;
<ven. fort. carm. 5 8a.5> Commendans humilem famulum me soluo salutem
<ven. fort. carm. 5 8a.6> Semper amore pio, uir benedicte deo.
<ven. fort. carm. 5 8a.7> Pagina si breuis est, non est breuis ardor amantis.
<ven. fort. carm. 5 8a.8> Nam plus corda colunt quam mea uerba canunt.
<ven. fort. carm. 5 8b.1> Carmina diua legens proprioque e pectore condens,
<ven. fort. carm. 5 8b.2> Participans aliis fit tibi palma, parens.
<ven. fort. carm. 5 8b.3> Haec quoque, quae pridem tribuisti pastor ouili,
<ven. fort. carm. 5 8b.4> Grates persoluens debite laudo libens.
<ven. fort. carm. 5 8b.5> Vos tamen hinc maneant donaria celsa tonantis.
<ven. fort. carm. 5 8b.6> Qui sacras inopi distribuistis opes. 
<ven. fort. carm. 5 8b.7> Quae cum percontare queam, pro munere tanto
<ven. fort. carm. 5 8b.8> Tunc magis ore meo gratia uestra sonet.
<ven. fort. carm. 5 8b.9> Praesentem famulum Prodomerem, summe sacerdos,
<ven. fort. carm. 5 8b.10> Commendo supplex, dulcis amore pater.
<ven. fort. carm. 5 8b.11> Cui sua concedens iustae moderamine librae
<ven. fort. carm. 5 8b.12> Crescat honore dei palma futura tibi.
<ven. fort. carm. 5 9.1> Inuitas pietate patris sacer ire Gregori
<ven. fort. carm. 5 9.2> Qua domini Turonis pascis amore greges.
<ven. fort. carm. 5 9.3> Quo sacer antistes meritis Martinus opimis
<ven. fort. carm. 5 9.4> Quas prius obtinuit, has tibi cessit oues.
<ven. fort. carm. 5 9.5> Nunc quoque per caulas et florea pascua Christi
<ven. fort. carm. 5 9.6> Rite gubernantes ducitis ambo greges.
<ven. fort. carm. 5 9.7> Sed mihi uim faciens uester modo frater honore,
<ven. fort. carm. 5 9.8> Ad uos ne properem nempe, retorsit iter,
<ven. fort. carm. 5 9.9> Saepe rogans uoto, mandato et missile uerbo: 
<ven. fort. carm. 5 9.10> Et coniuratus sum sibi pollicitus.
<ven. fort. carm. 5 9.11> Vir bonitate placens et pastor pacis amator: 
<ven. fort. carm. 5 9.12> Foederis ob studium sit ueniale, precor.
<ven. fort. carm. 5 9.13> Vos quoque sed genitae propriae, uenerande, salutant,
<ven. fort. carm. 5 9.14> Ast ego commender, quaeso, beate pater.
<ven. fort. carm. 5 10.1> Summe pater patriae, specimen pietatis opimae,
<ven. fort. carm. 5 10.2> Dulce caput Turonis, religionis apex,
<ven. fort. carm. 5 10.3> Iugiter alta sequens, clementi corde Gregori,
<ven. fort. carm. 5 10.4> Vnde animae decus est huc ratione petens:
<ven. fort. carm. 5 10.5> Quam commendasti uenientem, celse sacerdos,
<ven. fort. carm. 5 10.6> Hanc redeuntem ad te suscipe more patris. 
<ven. fort. carm. 5 10.7> Sis quoque longaeuus cunctorum, care, recursus,
<ven. fort. carm. 5 10.8> Et mihi uel reliquis sit tua uita seges.
<ven. fort. carm. 5 11.1> Iugiter opto libens, sacer amplectende Gregori,
<ven. fort. carm. 5 11.2> Cernere uos oculis, quaerere litterulis.
<ven. fort. carm. 5 11.3> Dulce uidere mihi, at si desit copia cerni,
<ven. fort. carm. 5 11.4> Spes erit oranti uel dare uerba patri.
<ven. fort. carm. 5 11.5> Nuper ab aspectu decedens concite uestro
<ven. fort. carm. 5 11.6> Per glaciem uitreas me loquor isse uias.
<ven. fort. carm. 5 11.7> Sed crucis auxilio, Martino operante patrono,
<ven. fort. carm. 5 11.8> Perueni ad matres saluus, opime pater.
<ven. fort. carm. 5 11.9> Quae uos multiplici ueneranter honore salutant;
<ven. fort. carm. 5 11.10> Ast ego pro reditu uota salutis ago.
<ven. fort. carm. 5 12.1> Summe sacerdotum, bonitatis opima facultas,
<ven. fort. carm. 5 12.2> Culmen honore tuo, lumen amore meo,
<ven. fort. carm. 5 12.3> Officiis uenerande sacris, pietatis alumne,
<ven. fort. carm. 5 12.4> Pignore amicitiae corde tenende meae,
<ven. fort. carm. 5 12.5> Florens in studiis et sacra in lege fidelis,
<ven. fort. carm. 5 12.6> Semper agens animae dona futura tuae:
<ven. fort. carm. 5 12.7> Te, pater, ergo precans terram freta sidera testor.
<ven. fort. carm. 5 12.8> Vt uelis ore sacro me memor esse tuum.
<ven. fort. carm. 5 13.1> Officiis generose piis, sacer arce Gregori,
<ven. fort. carm. 5 13.2> Absens fis praesens munere, summe pater:
<ven. fort. carm. 5 13.3> Qui mihi transmittis propria cum prole parentes,
<ven. fort. carm. 5 13.4> Insita cum fructu: surcula, poma simul.
<ven. fort. carm. 5 13.5> Det deus omnipotens, meritorum fruge repletus
<ven. fort. carm. 5 13.6> Mala legas auide quae paradisus habet.
<ven. fort. carm. 5 14.1> Cum graderer festinus iter, pater alme Gregori, 
<ven. fort. carm. 5 14.2> Qua praecessoris sunt pia signa tui, 
<ven. fort. carm. 5 14.3> Quod fertur conuulsa iacens radicitus arbor 
<ven. fort. carm. 5 14.4> Martini ante preces exiluisse comis, 
<ven. fort. carm. 5 14.5> Quae fidei merito nunc stat spargendo medellas, 
<ven. fort. carm. 5 14.6> Corpora multa medens, cortice nuda manens: 
<ven. fort. carm. 5 14.7> Fletibus huc genitor genetrixque puella,
<ven. fort. carm. 5 14.8> Voce implendo auras et lacrimando genas. 
<ven. fort. carm. 5 14.9> Figo pedem, suspendo aurem: mihi panditur ore 
<ven. fort. carm. 5 14.10> Vix per singultus uendita nata suos. 
<ven. fort. carm. 5 14.11> Quaero adhuc(==A+DHUC): questus perhibet nullo indice furto 
<ven. fort. carm. 5 14.12> Furti ex obiectu hanc(==SANC) pater ire iugo; 
<ven. fort. carm. 5 14.13> Se uoluisse(==VOLUISSE) dare et iurantes ordine testes 
<ven. fort. carm. 5 14.14> Nomine quemque tenens, nec potuisset egens. 
<ven. fort. carm. 5 14.15> Non aderat iudex, erat accusator adurguens(==ADURGVENS): 
<ven. fort. carm. 5 14.16> Hic ego quid facerem, posse uetante, sacer? 
<ven. fort. carm. 5 14.17>"Si pius hic", dixi, "praesens Martinus adesset, 
<ven. fort. carm. 5 14.18> Nil permisisset perdere pastor ouem". 
<ven. fort. carm. 5 14.19> Sed tamen inualui recolens te, summe sacerdos, 
<ven. fort. carm. 5 14.20> Spem praecessoris qui pietate refers. 
<ven. fort. carm. 5 14.21> Discute, distringe ac, si sit secus, eripe dulcis 
<ven. fort. carm. 5 14.22> Et pater adde gregi: hanc quoque redde patri. 
<ven. fort. carm. 5 14.23> Me simul officio famulum tibi, care, subactum 
<ven. fort. carm. 5 14.24> Protege perfugio, pastor opime, pio. 
<ven. fort. carm. 5 15.1> Vir bone, pro meritis adipiscens culmen honoris,
<ven. fort. carm. 5 15.2> Nobile praesidium, pontificale caput,
<ven. fort. carm. 5 15.3> Quem gradus et genium fructu pietatis opimo
<ven. fort. carm. 5 15.4> Dignius attollunt amplificante deo:
<ven. fort. carm. 5 15.5> Vt tibi sit famulans memoratus amore benigno,
<ven. fort. carm. 5 15.6> Fortunati humilis te, pater, orat apex.
<ven. fort. carm. 5 15.7> Hic peregrinus item laetetur, summe sacerdos,
<ven. fort. carm. 5 15.8> Pastorem et patriam te meruisse suam.
<ven. fort. carm. 5 16.1> Pastor honoris apex, uenerabilis arce sacerdos
<ven. fort. carm. 5 16.2> Et decus alme patrum, religionis amor,
<ven. fort. carm. 5 16.3> Gloria pontificum, meriti pia palma, Gregori
<ven. fort. carm. 5 16.4> Assurgente gradu nobile iure caput:
<ven. fort. carm. 5 16.5> Fortunatus, opem tribui qui poscit Olympi,
<ven. fort. carm. 5 16.6> Per te, care pater, quo mereatur age.
<ven. fort. carm. 5 17.1> Visitat a uobis dignanter epistula currens
<ven. fort. carm. 5 17.2> Me, sacer antistes, uir pietate pater.
<ven. fort. carm. 5 17.3> Hanc auidus capiens oculis animoque recurro,
<ven. fort. carm. 5 17.4> Sospite te gaudens, quod referebat apex.
<ven. fort. carm. 5 17.5> Longius huc uestro sub nomine, papa Gregori,
<ven. fort. carm. 5 17.6> Pagina me recreet missa salutis ope.
<ven. fort. carm. 5 18.1> Gloria pontificum, ueneratio Christicolarum,
<ven. fort. carm. 5 18.2> Norma sacerdotum, culmen et orbis honor
<ven. fort. carm. 5 18.3> Qui loca perspicitis propriae mercedis amore,
<ven. fort. carm. 5 18.4> Succurrendo uiris uester ut extet apex:
<ven. fort. carm. 5 18.5> Ecce uenit praesens Italus, peregrinus et hospes:
<ven. fort. carm. 5 18.6> Cernens pastores ne, precor, erret ouis.
<ven. fort. carm. 5 18.7> Qualiter ad patriam properet, solacia poscit:
<ven. fort. carm. 5 18.8> Inueniat munus uos uagus exul inops.
<ven. fort. carm. 5 18.9> Me Fortunatum proprium pietate parentum
<ven. fort. carm. 5 18.10> Conciliate polo, quaeso, precando deum. 
<ven. fort. carm. 5 19.1> Opto, benigne pater, uerbo tibi ferre salutem,
<ven. fort. carm. 5 19.2> Si minus hinc oculo cernere te ualeo.
<ven. fort. carm. 5 19.3> Est etenim uestri tantus mihi cultus honoris,
<ven. fort. carm. 5 19.4> Vt pro me occurrat hinc tibi missus apex.
<ven. fort. carm. 5 19.5> Quaeso, beate, tamen per dulcia pabula Christi:
<ven. fort. carm. 5 19.6> Me quoque commemores, cum dabis ore preces.
<ven. fort. carm. 5 19.7> Munera credo dei tribui mihi, pastor Aredi,
<ven. fort. carm. 5 19.8> Si Fortunati sis memor, alme, tui.
<ven. fort. carm. 5 19.9> Pro me etiam sanctam genetricem, care, salutans,
<ven. fort. carm. 5 19.10> Cum redit iste puer, redde loquentis opem.
<ven. fort. carm. 5 19.11> Vos itidem genitae propriae, pater ample, salutant,
<ven. fort. carm. 5 19.12> Agnes amore pio cum Radegunde simul.
<ven. fort. carm. 6 1.1> Vere nouo, tellus fuerit dum exuta pruinis,
<ven. fort. carm. 6 1.2> Se picturato gramine uestit ager,
<ven. fort. carm. 6 1.3> Longius extendunt frondosa cacumina montes
<ven. fort. carm. 6 1.4> Et renouat uirides arbor opaca comas:
<ven. fort. carm. 6 1.5> Promittens grauidas ramis genitalibus uuas
<ven. fort. carm. 6 1.6> Palmite gemmato uitis amoena tumet.
<ven. fort. carm. 6 1.7> Promittens flores gracili blandita susurro
<ven. fort. carm. 6 1.8> Deliciosa fauis mella recondit apes,
<ven. fort. carm. 6 1.9> Progeniem reparans casto fecunda cubili
<ven. fort. carm. 6 1.10> Artifices natos gignere flore cupit;
<ven. fort. carm. 6 1.11> Nexibus apta suis pro posteritatis amore 
<ven. fort. carm. 6 1.12> Ad fetus properans garrula currit auis.
<ven. fort. carm. 6 1.13> Semine quisque suo senio iuuenescit in ipso,
<ven. fort. carm. 6 1.14> Omnia dum redeunt gaudia mundus habet.
<ven. fort. carm. 6 1.15> Sic modo cuncta fauent, dum prosperitate superna
<ven. fort. carm. 6 1.16> Regia Caesareo proficit aula iugo.
<ven. fort. carm. 6 1.17> Ordine multiplici felicem in saecula regem
<ven. fort. carm. 6 1.18> Vndique cinxerunt lumina tanta ducum.
<ven. fort. carm. 6 1.19> Culmina tot procerum concurrunt culmen ad unum:
<ven. fort. carm. 6 1.20> Mars habet ecce duces, pax habet ecce decus.
<ven. fort. carm. 6 1.21> Cunctorum aduentu festiua palatia feruent,
<ven. fort. carm. 6 1.22> Coniugio regis gens sua uota uidet.
<ven. fort. carm. 6 1.23> Vos quorum irrigui fontis meat unda, fauete:
<ven. fort. carm. 6 1.24> Iudicio uestro crescere parua solent.
<ven. fort. carm. 6 1.25> Felicem, sol, pande diem radiisque serenis
<ven. fort. carm. 6 1.26> Sparge comas, thalamos sincero lumine complens:
<ven. fort. carm. 6 1.27> Sigibercthus ouans, ad gaudia nostra creatus, 
<ven. fort. carm. 6 1.28> Vota facit, qui nunc alieno liber amore
<ven. fort. carm. 6 1.29> Vincula cara subit, cuius moderante iuuenta
<ven. fort. carm. 6 1.30> Conubium mens casta petit lasciua retundens;
<ven. fort. carm. 6 1.31> Ad iuga confugit cui nil sua subripit aetas:
<ven. fort. carm. 6 1.32> Corde pudicus agens, rector tot gentibus unus
<ven. fort. carm. 6 1.33> Et sibi frena dedit; sed quod natura requirit
<ven. fort. carm. 6 1.34> Lege maritali amplexu est contentus in uno.
<ven. fort. carm. 6 1.35> Quo non peccat amor, sed casta cubilia seruans
<ven. fort. carm. 6 1.36> Instaurat de prole lares, ubi luserit heres.
<ven. fort. carm. 6 1.37> Torsit amoriferas arcu stridente sagittas
<ven. fort. carm. 6 1.38> Forte Cupido uolans: terris genus omne perurit,
<ven. fort. carm. 6 1.39> Nec pelagus defendit aquis: mox uilia corda
<ven. fort. carm. 6 1.40> Subdit, uulgus iners: tandem dehinc(==DE.H.INC) sensus opimi
<ven. fort. carm. 6 1.41> Regis anhelantem placidis bibit ossibus ignem,
<ven. fort. carm. 6 1.42> Molliter incumbens et inhaesit flamma medullis.
<ven. fort. carm. 6 1.43> Regalis feruebat apex, nec nocte sopora
<ven. fort. carm. 6 1.44> Cordis erat requies, oculis animoque recurrens
<ven. fort. carm. 6 1.45> Ad uultus quos pinxit Amor mentemque fatigans
<ven. fort. carm. 6 1.46> Saepe per amplexum falsa sub imagine lusit.
<ven. fort. carm. 6 1.47> Mox ubi conspexit telo superante Cupido
<ven. fort. carm. 6 1.48> Virginea mitem torreri lampade regem,
<ven. fort. carm. 6 1.49> Laetus ait Veneri: "mater, mea bella peregi:
<ven. fort. carm. 6 1.50> Pectore flagranti mihi uincitur alter Achilles,
<ven. fort. carm. 6 1.51> Sigibercthus amans Brunichildae carpitur igne,
<ven. fort. carm. 6 1.52> Suae(==SU.A.E) placet apta toro, maturis nubilis annis,
<ven. fort. carm. 6 1.53> Virginitas in flore tumens, complexa marito
<ven. fort. carm. 6 1.54> Primitiis placitura suis, nec damna pudoris
<ven. fort. carm. 6 1.55> Sustinet, unde magis pollens regina uocatur.
<ven. fort. carm. 6 1.56> Hoc quoque uirgo cupit, quamuis uerecundia sexus
<ven. fort. carm. 6 1.57> Obstet: amata uiri dextra leuiore repellit
<ven. fort. carm. 6 1.58> Ignoscitque sibi culpas quas intulit ignis.
<ven. fort. carm. 6 1.59> Sed modo laeta ueni, quoniam te uota requirunt".
<ven. fort. carm. 6 1.60> Mox Venus ambrosio uiolas admiscet amomo,
<ven. fort. carm. 6 1.61> Demetit ungue rosas gremioque recondit auaro.
<ven. fort. carm. 6 1.62> Et pariter leuibus fregerunt nubila pinnis.
<ven. fort. carm. 6 1.63> Vt uenere simul thalamos ornare superbos,
<ven. fort. carm. 6 1.64> Hinc Venus egregiam praeponere coepit alumnam.
<ven. fort. carm. 6 1.65> Inde Cupido uirum, nubentibus ambo fauentes,
<ven. fort. carm. 6 1.66> Et litem fecere piam; sic deinde Cupido
<ven. fort. carm. 6 1.67> Matri pauca refert: "tibi quem promisimus hic est,
<ven. fort. carm. 6 1.68> Sigibercthus, amor populi, lux nata parentum,
<ven. fort. carm. 6 1.69> Qui genus a proauis longo tenet ordine reges
<ven. fort. carm. 6 1.70> Et reges geniturus erit, spes gentis opimae, 
<ven. fort. carm. 6 1.71> Quo creuit natale decus: generosa propago
<ven. fort. carm. 6 1.72> Ac melior de stirpe redit famamque priorum
<ven. fort. carm. 6 1.73> Posteritas excelsa fouet; hic nomen auorum
<ven. fort. carm. 6 1.74> Extendit bellante manu, cui de patre uirtus
<ven. fort. carm. 6 1.75>(Quam Nablis ecce probat, Toringia uicta fatetur,
<ven. fort. carm. 6 1.76> Proficiens unum gemina de gente triumphum)
<ven. fort. carm. 6 1.77> Per Theudebertum pietas, dominum uenialem:
<ven. fort. carm. 6 1.78> Reddidit iste duos, pro ambobus sufficit unus.
<ven. fort. carm. 6 1.79> Cardinis occidui dominans in flore iuuentae
<ven. fort. carm. 6 1.80> Iam grauitate senes tenerosque superuenit annos:
<ven. fort. carm. 6 1.81> Legem naturae meruit praecedere factis;
<ven. fort. carm. 6 1.82> Quamuis parua tamen nulli minor imperat aetas.
<ven. fort. carm. 6 1.83> Qui sensum mature regit generosius hic est
<ven. fort. carm. 6 1.84> Quisquis in angusto fuerit moderatior *
<ven. fort. carm. 6 1.85> Sic fouet hic populos ipsis intrantibus annis,
<ven. fort. carm. 6 1.86> Vt pater et rex sit, nullum grauet, erigat omnes.
<ven. fort. carm. 6 1.87> Nulla dies sine fruge uenit: nisi congrua praestet,
<ven. fort. carm. 6 1.88> Perdere plura putat, si non concesserit ampla.
<ven. fort. carm. 6 1.89> Gaudia diffundit radianti lumine uultus,
<ven. fort. carm. 6 1.90> Nubila nulla grauant populum sub rege sereno;
<ven. fort. carm. 6 1.91> Pectore maturo culpas indulget acerbas:
<ven. fort. carm. 6 1.92> Vnde alii peccant, ignoscendo iste triumphat:
<ven. fort. carm. 6 1.93> Doctus enim quoniam prima est in principe uirtus
<ven. fort. carm. 6 1.94> Esse pium, quia semper habet qui parcere nouit,
<ven. fort. carm. 6 1.95> Corrigit ipse prius quod poscit ut alter emendet(==E-MENDET):
<ven. fort. carm. 6 1.96> Qui sibi censura est, reliquos bene lege coercet.
<ven. fort. carm. 6 1.97> In quo digna manent quidquid de rege requiras,
<ven. fort. carm. 6 1.98> Solus amat cunctos et amatur ab omnibus unus".
<ven. fort. carm. 6 1.99> Incipit inde Venus laudes memorare puellae:
<ven. fort. carm. 6 1.100>"O uirgo miranda mihi, placitura iugali,
<ven. fort. carm. 6 1.101> Clarior aetheria, Brunichildis, lampade fulgens,
<ven. fort. carm. 6 1.102> Lumina gemmarum superasti lumine uultus,
<ven. fort. carm. 6 1.103> Altera nata Venus regno dotata decoris,
<ven. fort. carm. 6 1.104> Nullaque Nereidum de gurgite talis Hibero
<ven. fort. carm. 6 1.105> Oceani sub fonte natat, non ulla Napaea
<ven. fort. carm. 6 1.106> Pulchrior, ipsa suas subdunt tibi flumina nymphas.
<ven. fort. carm. 6 1.107> Lactea cui facies incocta rubore coruscat,
<ven. fort. carm. 6 1.108> Lilia mixta rosis: aurum si intermicet ostro,
<ven. fort. carm. 6 1.109> Decertata tuis numquam se uultibus aequant.
<ven. fort. carm. 6 1.110> Sapphirus, alba, adamans, crystalla, smaragdus, iaspis
<ven. fort. carm. 6 1.111> Cedant cuncta: nouam genuit Hispania gemmam;
<ven. fort. carm. 6 1.112> Digna fuit species, potuit quae flectere regem.
<ven. fort. carm. 6 1.113> Per hiemes ualidasque niues Alpenque Pyrenen
<ven. fort. carm. 6 1.114> Perque truces populos uecta est duce rege sereno
<ven. fort. carm. 6 1.115> Externis regina toris. super ardua montis
<ven. fort. carm. 6 1.116> Planum carpis iter: nil obstat amantibus umquam,
<ven. fort. carm. 6 1.117> Quos iungi diuina uolunt. quis crederet autem
<ven. fort. carm. 6 1.118> Hispanam tibimet dominam, Germania, nasci,
<ven. fort. carm. 6 1.119> Quae duo regna iugo pretiosa conexuit(==CO-NEXU-IT) uno
<ven. fort. carm. 6 1.120> Non labor humanus potuit tam mira parare:
<ven. fort. carm. 6 1.121> Nam res difficilis diuinis utitur armis.
<ven. fort. carm. 6 1.122> Longa retro series regi hoc uix contulit ulli:
<ven. fort. carm. 6 1.123> Difficili nisu peraguntur maxima rerum.
<ven. fort. carm. 6 1.124> Nobilitas excelsa nitet, genus Athanagildi,
<ven. fort. carm. 6 1.125> Longius extremo regnum qui porrigit orbe,
<ven. fort. carm. 6 1.126> Diues opum quas mundus habet populumque gubernat
<ven. fort. carm. 6 1.127> Hispanum sub iure suo pietate canenda.
<ven. fort. carm. 6 1.128> Cur tamen egregii genitoris regna renarrem,
<ven. fort. carm. 6 1.129> Quando tuis meritis uideo creuisse parentes?
<ven. fort. carm. 6 1.130> Quantum uirgo micans turbas superare uideris 
<ven. fort. carm. 6 1.131> Femineas, tantum tu, Sigibercthe, maritos.
<ven. fort. carm. 6 1.132> Ite diu iuncti membris et corde iugati,
<ven. fort. carm. 6 1.133> Ambo pares genio, meritis et moribus ambo.
<ven. fort. carm. 6 1.134> Sexum quisque suum pretiosis actibus ornans.
<ven. fort. carm. 6 1.135> Cuius amplexu sint colla conexa(==CO-NEXA-) sub uno,
<ven. fort. carm. 6 1.136> Et totos placidis peragatis lusibus aunos.
<ven. fort. carm. 6 1.137> Hoc uelit alterutrum quidquid dilexerit alter:
<ven. fort. carm. 6 1.138> Aequa salus ambobus eat duo pectora seruans.
<ven. fort. carm. 6 1.139> Vnus amor uiuo solidamine iunctus alescat:
<ven. fort. carm. 6 1.140> Auspiciis uestris cunctorum gaudia surgant,
<ven. fort. carm. 6 1.141> Pacem mundus amet, uictrix concordia regnet.
<ven. fort. carm. 6 1.142> Sic iterum natis celebretis uota parentes
<ven. fort. carm. 6 1.143> Et de natorum teneatis prole nepotes.
<ven. fort. carm. 6 1a.1> Victor, ab occasu quem laus extendit in ortum
<ven. fort. carm. 6 1a.2> Et facit egregium principis esse caput,
<ven. fort. carm. 6 1a.3> Vis tibi digna ferat? nam me uel dicere pauca
<ven. fort. carm. 6 1a.4> Non trahit ingenium, sed tuus urguet amor.
<ven. fort. carm. 6 1a.5> Si nunc Vergilius, si forsitan esset Homerus.
<ven. fort. carm. 6 1a.6> Nomine de uestro iam legeretur opus.
<ven. fort. carm. 6 1a.7> Sigibercthe potens, generosis clare triumphis.
<ven. fort. carm. 6 1a.8> Hinc noua te uirtus praedicat, inde genus.
<ven. fort. carm. 6 1a.9> Cuius rapta semel sumpsit Victoria pinnas
<ven. fort. carm. 6 1a.10> Et tua uulgando prospera facta uolat.
<ven. fort. carm. 6 1a.11> Saxone Thoringo resonat, sua damna mouentes,
<ven. fort. carm. 6 1a.12> Vnius ad laudem tot cecidisse uiros. 
<ven. fort. carm. 6 1a.13> Quod tunc ante aciem pedibus prior omnibus isti.
<ven. fort. carm. 6 1a.14> Hinc modo te reges unde sequantur habes.
<ven. fort. carm. 6 1a.15> Prosperitate noua pacem tua bella dederunt
<ven. fort. carm. 6 1a.16> Et peperit gladius gaudia certa tuus.
<ven. fort. carm. 6 1a.17> Plus tamen ut placeas, cum sit uictoria iactans.
<ven. fort. carm. 6 1a.18> Tu magis unde subis, mitior inde manes.
<ven. fort. carm. 6 1a.19> Est tibi summus honor, sed mens praecessit honorem,
<ven. fort. carm. 6 1a.20> Moribus ut uestris debitor extet apex.
<ven. fort. carm. 6 1a.21> Iustitiae cultor pietatis amore coruscas:
<ven. fort. carm. 6 1a.22> Quod te plus habeat. certat utrumque bonum.
<ven. fort. carm. 6 1a.23> Lingua decus uirtus bonitas mens gratia pollent:
<ven. fort. carm. 6 1a.24> Ornarent cunctos singula uestra uiros.
<ven. fort. carm. 6 1a.25> Cunctorum causas intra tua pectora condis.
<ven. fort. carm. 6 1a.26> Pro populi requie te pia cura tenet.
<ven. fort. carm. 6 1a.27> Omnibus una salus datus est quibus ordine sacro
<ven. fort. carm. 6 1a.28> Tempore praesenti gaudia, prisca refers.
<ven. fort. carm. 6 1a.29> Catholico cultu decorata est optima coniux.
<ven. fort. carm. 6 1a.30> Ecclesiae creuit te faciente domus.
<ven. fort. carm. 6 1a.31> Reginam meritis Brunichildem Christus amore
<ven. fort. carm. 6 1a.32> Tunc sibi coniunxit, hanc tibi quando dedit,
<ven. fort. carm. 6 1a.33> Altera uota colens melius quia munere Christi,
<ven. fort. carm. 6 1a.34> Pectore iuncta prius, plus modo lege placet.
<ven. fort. carm. 6 1a.35> Rex pie, reginae tanto de lumine gaude:
<ven. fort. carm. 6 1a.36> Adquaesita bis est quae tibi nupta semel,
<ven. fort. carm. 6 1a.37> Pulchra modesta decens sollers * grata benigna.
<ven. fort. carm. 6 1a.38> Ingenio uultu nobilitate potens.
<ven. fort. carm. 6 1a.39> Sed quamuis tantum meruisset sola decorem,
<ven. fort. carm. 6 1a.40> Ante tamen homini, nunc placet ecce deo.
<ven. fort. carm. 6 1a.41> Saecula longa micans cara cum coniuge ducas.
<ven. fort. carm. 6 1a.42> Quam tibi diuinus consociauit amor.
<ven. fort. carm. 6 2.1> Inclita magnarum processit gloria rerum
<ven. fort. carm. 6 2.2> Et de rege pio sparsit ubique decus.
<ven. fort. carm. 6 2.3> Quem grauitate animo sensu, moderamine legum
<ven. fort. carm. 6 2.4> Praedicat occiduus sol oriensque uirum;
<ven. fort. carm. 6 2.5> Qui quadripertitis mundi sub partibus amplis
<ven. fort. carm. 6 2.6> Fructificante fide semina laudis habet:
<ven. fort. carm. 6 2.7> Hinc cui barbaries, illinc Romania plaudit:
<ven. fort. carm. 6 2.8> Diuersis linguis laus sonat una uiri.
<ven. fort. carm. 6 2.9> Dilige regnantem celsa, Parisius, arce,
<ven. fort. carm. 6 2.10> Et cole tutorem qui tibi praebet opem.
<ven. fort. carm. 6 2.11> Hunc modo laeta fauens auidis amplectere palmis,
<ven. fort. carm. 6 2.12> Qui iure est dominus, sed pietate pater.
<ven. fort. carm. 6 2.13> De Childeberctho ueteres compesce dolores:
<ven. fort. carm. 6 2.14> Rex placidus rediit, qui tua uota fouet.
<ven. fort. carm. 6 2.15> Ille fuit mitis sapiens bonus, omnibus aequus:
<ven. fort. carm. 6 2.16> Non cecidit patruus, dum stat in orbe nepos.
<ven. fort. carm. 6 2.17> Dignus erat heres eius sibi sumere regnum,
<ven. fort. carm. 6 2.18> Qui non est illo, laude loquente, minor.
<ven. fort. carm. 6 2.19> Charibercthus adest, qui publica iura gubernans
<ven. fort. carm. 6 2.20> Tempore praesenti gaudia prisca refert.
<ven. fort. carm. 6 2.21> In tantum patruo se prodidit esse sequacem,
<ven. fort. carm. 6 2.22> Vt modo sit tutor coniugis iste nepos,
<ven. fort. carm. 6 2.23> Qui Childebercthi retinens dulcedine nomen
<ven. fort. carm. 6 2.24> Eius natarum est frater et ipse pater.
<ven. fort. carm. 6 2.25> Quae bene defensae placido moderamine regis
<ven. fort. carm. 6 2.26> In consobrino spem genitoris habent.
<ven. fort. carm. 6 2.27> Maxima progenies, generosa luce coruscans,
<ven. fort. carm. 6 2.28> Cuius ab excelsis gloria currit auis:
<ven. fort. carm. 6 2.29> Nam quoscumque uelim ueterum memorare parentum,
<ven. fort. carm. 6 2.30> Stirpis honorificae regius ordo fluit,
<ven. fort. carm. 6 2.31> Cuius celsa fides eduxit ad astra cacumen.
<ven. fort. carm. 6 2.32> Atque super gentes intulit illa pedes,
<ven. fort. carm. 6 2.33> Calcauit hostes tumidos, erexit amicos,
<ven. fort. carm. 6 2.34> Fouit subiectos conteruitque feros.
<ven. fort. carm. 6 2.35> Cur tamen hic repetam praeconia celsa priorum
<ven. fort. carm. 6 2.36> Cum potius tua laus ornet honore genus?
<ven. fort. carm. 6 2.37> Illi auxere armis patriam, sed sanguine fuso:
<ven. fort. carm. 6 2.38> Tu plus acquiris qui sine clade regis.
<ven. fort. carm. 6 2.39> Quos prius infestis lassarunt bella periclis.
<ven. fort. carm. 6 2.40> Hos modo securos pacis amore foues.
<ven. fort. carm. 6 2.41> Omnia laeta canunt felicia tempora regis,
<ven. fort. carm. 6 2.42> Cuius in auspiciis floret opima quies,
<ven. fort. carm. 6 2.43> Per quem tranquille terrarum frugis abundat
<ven. fort. carm. 6 2.44> Deuotis populis est tua uita seges.
<ven. fort. carm. 6 2.45> Cum te nascentem meruerunt saecula regem,
<ven. fort. carm. 6 2.46> Lumine maiori fulsit in orbe dies:
<ven. fort. carm. 6 2.47> Posteritate noua tandem sua gaudia cernens
<ven. fort. carm. 6 2.48> Crescere se dixit prolis honore pater.
<ven. fort. carm. 6 2.49> Qui quamuis esset sublimi uertice rector.
<ven. fort. carm. 6 2.50> Altius erexit te ueniente caput;
<ven. fort. carm. 6 2.51> Laetus in heredis gremio sua uota reclinans
<ven. fort. carm. 6 2.52> Floruit inde magis spe meliore senes.
<ven. fort. carm. 6 2.53> Ante alios fratres regali germine natus,
<ven. fort. carm. 6 2.54> Ordine qui senior, sic pietate prior.
<ven. fort. carm. 6 2.55> Praedicat hinc bonitas, illinc sapientia plaudit:
<ven. fort. carm. 6 2.56> Inter utrumque decus te sibi quisque rapit.
<ven. fort. carm. 6 2.57> De patruo pietas et de patre fulget acumen:
<ven. fort. carm. 6 2.58> Vnius in uultu uiuit uterque parens.
<ven. fort. carm. 6 2.59> Quas habuere ambo laudes tu colligis omnes
<ven. fort. carm. 6 2.60> Et reparas solus lege fauente duos.
<ven. fort. carm. 6 2.61> Semita iustitiae, grauitatis norma refulges
<ven. fort. carm. 6 2.62> Et speculum uitae dat pretiosa fides.
<ven. fort. carm. 6 2.63> Tranquillis animis moderatio fixa tenetur,
<ven. fort. carm. 6 2.64> Qui portum in proprio pectore semper habes.
<ven. fort. carm. 6 2.65> Tempestas nullo penetrat tua corda tumultu:
<ven. fort. carm. 6 2.66> Ne sensu titubes, anchora mentis adest.
<ven. fort. carm. 6 2.67> Constantes animos non uentilat aura susurrans
<ven. fort. carm. 6 2.68> Nec leuiter facili mobilitate trahit.
<ven. fort. carm. 6 2.69> Hinc bene disposito comitatur gloria cursu,
<ven. fort. carm. 6 2.70> Quod se mature mens moderata gerit.
<ven. fort. carm. 6 2.71> Consilium uigilans alta radice retractas
<ven. fort. carm. 6 2.72> Et res clausa aliis est manifesta tibi.
<ven. fort. carm. 6 2.73> Publica cura mouens proceres si congreget omnes,
<ven. fort. carm. 6 2.74> Spes est consilii te monitore sequi.
<ven. fort. carm. 6 2.75> Hinc quotiens felix legatio denique pergit,
<ven. fort. carm. 6 2.76> Ingreditur caute quam tua lingua regit.
<ven. fort. carm. 6 2.77> Quod tam mirifico floret patientia cultu,
<ven. fort. carm. 6 2.78> Est tibi Dauiticae mansuetudo(==MANSUETUDO) uitae(==VI-TA.E).
<ven. fort. carm. 6 2.79> Iustitiae rector, uenerandi iuris amator,
<ven. fort. carm. 6 2.80> Iudicium sapiens de Salomone trahis,
<ven. fort. carm. 6 2.81> Tu melior fidei merito; nam principis ampli
<ven. fort. carm. 6 2.82> Traiani ingenium de pietate refers.
<ven. fort. carm. 6 2.83> Quid repetam maturum animum, qui tempore nostro
<ven. fort. carm. 6 2.84> Antiqui Fabii de grauitate places?
<ven. fort. carm. 6 2.85> Si ueniant aliquae uariato murmure causae,
<ven. fort. carm. 6 2.86> Pondera mox legum regis ab ore fluunt.
<ven. fort. carm. 6 2.87> Quamuis confusas referant certamina uoces,
<ven. fort. carm. 6 2.88> Nodosae litis soluere fila potes.
<ven. fort. carm. 6 2.89> Obtinet adueniens fructum cui iusta petuntur:
<ven. fort. carm. 6 2.90> Quem sua causa fouet praemia uictor habet.
<ven. fort. carm. 6 2.91> Cuius clara fides ualida radice tenetur,
<ven. fort. carm. 6 2.92> Antea mons migrat quam tua uerba cadant.
<ven. fort. carm. 6 2.93> Spes promissa stat nullo mutabilis actu:
<ven. fort. carm. 6 2.94> Pollicitata semel perpetuata manent.
<ven. fort. carm. 6 2.95> Illa domus proprio de pondere tuta tenetur.
<ven. fort. carm. 6 2.96> Quae fundamento stat bene fixa suo.
<ven. fort. carm. 6 2.97> Cum sis progenitus clara de gente Sygamber,
<ven. fort. carm. 6 2.98> Floret in eloquio lingua Latina tuo.
<ven. fort. carm. 6 2.99> Qualis es in propria docto sermone loquella,
<ven. fort. carm. 6 2.100> Qui nos Romanos uincis in eloquio?
<ven. fort. carm. 6 2.101> Splendet in ore dies detersa fronte serenus:
<ven. fort. carm. 6 2.102> Sinceros animos nubila nulla premunt.
<ven. fort. carm. 6 2.103> Blanda serenatum circumdat gratia uultum,
<ven. fort. carm. 6 2.104> Laetitiam populus regis ab ore capit.
<ven. fort. carm. 6 2.105> Muneribus largis replet tua gratia cunctos:
<ven. fort. carm. 6 2.106> Vt mea dicta probes. plebs mihi testis adest.
<ven. fort. carm. 6 2.107> O bonitas immensa dei, quae diuite censu
<ven. fort. carm. 6 2.108> Quod famulis tribuit, hoc putat esse suum!
<ven. fort. carm. 6 2.109> Erigis abiectos, erectos lege tueris.
<ven. fort. carm. 6 2.110> Omnibus in totum factus es omne bonum.
<ven. fort. carm. 6 2.111> Protegat omnipotens pietatis munere regem
<ven. fort. carm. 6 2.112> Et dominum seruet quem dedit esse patrem.
<ven. fort. carm. 6 2.113> Ciues te cupiant tu gaudia ciuibus addas:
<ven. fort. carm. 6 2.114> Plebs placeat famulans, rex pietate regat.
<ven. fort. carm. 6 3.1> Inclita progenies, regali stirpe coruscans,
<ven. fort. carm. 6 3.2> Cui celsum a proauis nomen origo dedit:
<ven. fort. carm. 6 3.3> Currit in orbe uolans generis noua gloria uestri
<ven. fort. carm. 6 3.4> Et simul hinc frater personat, inde pater.
<ven. fort. carm. 6 3.5> Sed quamuis niteat generosa propago parentum
<ven. fort. carm. 6 3.6> Moribus ex uestris multiplicatur honor.
<ven. fort. carm. 6 3.7> Cernimus in uobis quidquid laudatur in illis:
<ven. fort. carm. 6 3.8> Ornasti antiquum, Theodechilde, genus.
<ven. fort. carm. 6 3.9> Mens ueneranda decens sollers pia cara benigna:
<ven. fort. carm. 6 3.10> Cum sis prole potens, gratia maior adest.
<ven. fort. carm. 6 3.11> Euitans odii causas micat ampla potestas:
<ven. fort. carm. 6 3.12> Quae terrore minus, plus in amore uenis.
<ven. fort. carm. 6 3.13> Mitis ab ore sonus suauissima dicta resultat
<ven. fort. carm. 6 3.14> Verbaque colloquii sunt quasi mella faui.
<ven. fort. carm. 6 3.15> Femineum sexum quantum praecedis honore.
<ven. fort. carm. 6 3.16> Tantum alias superas et pietatis ope.
<ven. fort. carm. 6 3.17> Si nouus adueniat, recipis sic mente benigna,
<ven. fort. carm. 6 3.18> Ac si seruitiis iam placuisset auis.
<ven. fort. carm. 6 3.19> Pauperibus fessis tua dextera seminat escas,
<ven. fort. carm. 6 3.20> Vt segetes fructu fertiliore metas.
<ven. fort. carm. 6 3.21> Vnde foues inopes, semper satiata manebis,
<ven. fort. carm. 6 3.22> Et quem sumit egens, fit tuus ille cibus.
<ven. fort. carm. 6 3.23> Peruenit ad Christum quidquid largiris egeno:
<ven. fort. carm. 6 3.24> Etsi nemo uidet, non peritura manent.
<ven. fort. carm. 6 3.25> Cum uenit extremus finis concludere mundum.
<ven. fort. carm. 6 3.26> Omnia dum pereunt, tu meliora petis.
<ven. fort. carm. 6 3.27> Ecclesiae sacrae te dispensante nouantur:
<ven. fort. carm. 6 3.28> Ipsa domum Christi condis et ille tuam.
<ven. fort. carm. 6 3.29> Tu fabricas illi terris, dabit ille supernis:
<ven. fort. carm. 6 3.30> Commutas melius sic habitura polos.
<ven. fort. carm. 6 3.31> Stat sine fraude tuum quod mittis ad astra talentum:
<ven. fort. carm. 6 3.32> Quas bene dispergis has tibi condis opes.
<ven. fort. carm. 6 3.33> Quae domino uiuis summos non perdis honores:
<ven. fort. carm. 6 3.34> Regna tenes terris, regna tenenda polis.
<ven. fort. carm. 6 3.35> Sit modo longa salus pro munere plebis in orbe. 
<ven. fort. carm. 6 3.36> Felix quae meritis, luce perennis eris.
<ven. fort. carm. 6 4.1> Mens deuota deo, Bertchilde corde coruscans.
<ven. fort. carm. 6 4.2> Pectore sub cuius Christus amore manet.
<ven. fort. carm. 6 4.3> Despiciens mortale malum, uitalia seruans
<ven. fort. carm. 6 4.4> Vnde fugis terras, hinc petis astra magis.
<ven. fort. carm. 6 4.5> Immaculata micans nescis contagia mundi,
<ven. fort. carm. 6 4.6> Sordibus humanis libera membra geris.
<ven. fort. carm. 6 4.7> Digna pudicitiae debentur praemia sacrae.
<ven. fort. carm. 6 4.8> Virgo dicata deo, hinc rapienda polo.
<ven. fort. carm. 6 4.9> Ille tenet caelos cui tu complexa uideris:
<ven. fort. carm. 6 4.10> Quo tuus est sponsus huc eris ipsa simul.
<ven. fort. carm. 6 4.11> Non cupis auro umeros nec collum pingere gemmis.
<ven. fort. carm. 6 4.12> Sed melius casto pectore pura micas.
<ven. fort. carm. 6 4.13> Mutasti uestem, mutasti gentis honorem,
<ven. fort. carm. 6 4.14> Cum thalamis domini sponsa iuganda uenis.
<ven. fort. carm. 6 4.15> Quam meliore uia meruisti uota tenere,
<ven. fort. carm. 6 4.16> Quando creatori forma creata places!
<ven. fort. carm. 6 4.17> Pauperibus largas das esurientibus escas,
<ven. fort. carm. 6 4.18> Nescit habere famem qui tua tecta petit.
<ven. fort. carm. 6 4.19> Qui sine ueste iacet, tegmen pietate ministras:
<ven. fort. carm. 6 4.20> Vnde calet nudus, frigora nulla times.
<ven. fort. carm. 6 4.21> Te redimente pia captiui uincula laxant:
<ven. fort. carm. 6 4.22> Quae soluis uinctos, libera semper eris.
<ven. fort. carm. 6 4.23> Distribuis censum nulli sua uota negando
<ven. fort. carm. 6 4.24> Diuitiasque tuas omnibus esse facis.
<ven. fort. carm. 6 4.25> Colligis in caelis quidquid dispergis in aruis:
<ven. fort. carm. 6 4.26> Semina nunc fundens post meliora metes.
<ven. fort. carm. 6 4.27> Quidquid habet mundus fugitiuo tramite transit:
<ven. fort. carm. 6 4.28> Tempore tu modico semper habenda facis.
<ven. fort. carm. 6 4.29> Hic tibi longaeuis sit uita superstes in annis,
<ven. fort. carm. 6 4.30> Rursus in aeternum sit tibi uera salus.
<ven. fort. carm. 6 5.1> Casibus incertis rerum fortuna rotatur 
<ven. fort. carm. 6 5.2> Nec figit stabilem pendula uita pedem. 
<ven. fort. carm. 6 5.3> Semper in ambiguo saeclum rota lubrica uoluit(==VOLVIT) 
<ven. fort. carm. 6 5.4> Et fragili glacie lapsibus itur iter. 
<ven. fort. carm. 6 5.5> Nulli certa dies, nulli est sua certior hora: 
<ven. fort. carm. 6 5.6> Sic sumus in statu(==STA+TU) debiliore uitro. 
<ven. fort. carm. 6 5.7> Dum gressu ancipiti trahit ignorantia fallens, 
<ven. fort. carm. 6 5.8> Huc latet ars foueae quo putat esse uiae. 
<ven. fort. carm. 6 5.9> Nescia mens hominum, quid sit, necis atque salutis: 
<ven. fort. carm. 6 5.10> Lucifer an uitae mors sibi uesper erit. 
<ven. fort. carm. 6 5.11> His premimur tenebris ignari sorte futuri, 
<ven. fort. carm. 6 5.12> Et uaga tam fragile haec tempora tempus habent. 
<ven. fort. carm. 6 5.13> Toletus geminas misit tibi, Gallia, turres: 
<ven. fort. carm. 6 5.14> Prima stante quidem fracta secunda iacet. 
<ven. fort. carm. 6 5.15> Alta super colles, speciosa cacumine pulchro, 
<ven. fort. carm. 6 5.16> Flatibus infestis culmine lapsa ruit. 
<ven. fort. carm. 6 5.17> Sedibus in patriae sua fundamenta relinquens, 
<ven. fort. carm. 6 5.18> Cardine mota suo non stetit una diu; 
<ven. fort. carm. 6 5.19> De proprio migrata solo (noua mersit harena) 
<ven. fort. carm. 6 5.20> Exul et his terris, heu, peregrina iacet. 
<ven. fort. carm. 6 5.21> Quis ualet ordiri tanti praesagia luctus? 
<ven. fort. carm. 6 5.22> Stamine quo coepit texere flenda dolor? 
<ven. fort. carm. 6 5.23> Cum primum algentes iungi peteretur ad Arctos 
<ven. fort. carm. 6 5.24> Regia regali Gelesuintha toro 
<ven. fort. carm. 6 5.25>(Fixa Cupidineis cuperet huc frigora flammis 
<ven. fort. carm. 6 5.26> Viueret et gelida sub regione calens), 
<ven. fort. carm. 6 5.27> Hoc ubi uirgo metu audituque exterrita sensit, 
<ven. fort. carm. 6 5.28> Currit ad amplexus, Goisuintha, tuos; 
<ven. fort. carm. 6 5.29> Tum matris collecta sinu male sana reclinans, 
<ven. fort. carm. 6 5.30> Ne diuellatur se tenet ungue, manu. 
<ven. fort. carm. 6 5.31> Bracchia constringens nectit sine fune catenam 
<ven. fort. carm. 6 5.32> Et matrem amplexu per sua membra ligat, 
<ven. fort. carm. 6 5.33> Illis uisceribus retineri filia poscens, 
<ven. fort. carm. 6 5.34> Ex quibus ante sibi lucis origo fuit; 
<ven. fort. carm. 6 5.35> Committens secura eius se fasce leuari, 
<ven. fort. carm. 6 5.36> Cuius clausa uteri pignore tuta fuit. 
<ven. fort. carm. 6 5.37> Tum gemitu fit maesta domus, strepit aula tumultu, 
<ven. fort. carm. 6 5.38> Reginae fletu plorat et omnis honor. 
<ven. fort. carm. 6 5.39> In populi facie lacrimarum flumina sordent, 
<ven. fort. carm. 6 5.40> Infans, qui affectum nescit, et ipse gemit. 
<ven. fort. carm. 6 5.41> Instant legati Germanica regna requiri 
<ven. fort. carm. 6 5.42> Narrantes longae tempora tarda uiae. 
<ven. fort. carm. 6 5.43> Sed matris moti gemitu sua uiscera soluunt, 
<ven. fort. carm. 6 5.44> Et qui compellunt dissimulare uolunt. 
<ven. fort. carm. 6 5.45> Dum natae amplexu genetrix nodata tenetur, 
<ven. fort. carm. 6 5.46> Praetereunt duplices, tertia quarta dies. 
<ven. fort. carm. 6 5.47> Instant legati nota regione reuerti; 
<ven. fort. carm. 6 5.48> Quos his alloquitur Goisuintha gemens: 
<ven. fort. carm. 6 5.49>"Si feritate trucis premerer captiua Geloni, 
<ven. fort. carm. 6 5.50> Forsan ad has lacrimas et pius hostis eras; 
<ven. fort. carm. 6 5.51> Si nec corde pius, cupidus mihi cederet hostis, 
<ven. fort. carm. 6 5.52> Vt natam ad pretium barbara praeda daret; 
<ven. fort. carm. 6 5.53> Si neque sic animum uelit inclinare cruentum, 
<ven. fort. carm. 6 5.54> Matri praestaret quo simul iret iter. 
<ven. fort. carm. 6 5.55> Nunc mora nulla datur pretio neque flectimus ullo: 
<ven. fort. carm. 6 5.56> Qui nihil indulget, saeuius hoste nocet. 
<ven. fort. carm. 6 5.57> Post uteri gemitus, post multa pericula partus 
<ven. fort. carm. 6 5.58> Postque laboris onus quod graue feta tuli, 
<ven. fort. carm. 6 5.59> Quae genui, natae matrem me non licet esse 
<ven. fort. carm. 6 5.60> Ipsaque naturae lex mihi tota perit? 
<ven. fort. carm. 6 5.61> Affectu ieiuna meo lacrimosa repellor, 
<ven. fort. carm. 6 5.62> Nec pietas aditum nec dat origo locum? 
<ven. fort. carm. 6 5.63> Quid rapitis? differte dies, dum disco dolores, 
<ven. fort. carm. 6 5.64> Solamenque mali sit mora sola mei. 
<ven. fort. carm. 6 5.65> Quando iterum uideam, quando haec mihi lumina ludant, 
<ven. fort. carm. 6 5.66> Quando iterum natae per pia colla cadam? 
<ven. fort. carm. 6 5.67> Vnde, precor, tenerae gressum spectabo puellae 
<ven. fort. carm. 6 5.68> Oblectetque animos matris et ipse iocus? 
<ven. fort. carm. 6 5.69> Post causas, quas regna gerunt, ubi maesta reclinem? 
<ven. fort. carm. 6 5.70> Quis colat affectu, lambiat ore caput? 
<ven. fort. carm. 6 5.71> Extensis palmis quis currat ad oscula uel quae 
<ven. fort. carm. 6 5.72> Ceruici insiliant pendula membra meae? 
<ven. fort. carm. 6 5.73> Quem teneam gremio, blando sub fasce laborans, 
<ven. fort. carm. 6 5.74> Aut leuiore manu uerberer ipsa ioco? 
<ven. fort. carm. 6 5.75> Nec te ferre sinu, quamquam sis(==SI-S) adulta, grauarer, 
<ven. fort. carm. 6 5.76> Quae mihi dulce nimis et leue pondus eras. 
<ven. fort. carm. 6 5.77> Cur noua rura petas illic ubi non ero mater? 
<ven. fort. carm. 6 5.78> An regio forsan non capit una duas? 
<ven. fort. carm. 6 5.79> Quae genuere ergo, lacerentur uiscera luctu: 
<ven. fort. carm. 6 5.80> Gaudia cui pereunt, tempora fletus erunt. 
<ven. fort. carm. 6 5.81> Plorans perdam oculos, duc et mea lumina tecum 
<ven. fort. carm. 6 5.82> Si tota ire uetor, pars mea te sequitur". 
<ven. fort. carm. 6 5.83> Tum proceres famuli domus urbs, rex ipse remugit, 
<ven. fort. carm. 6 5.84> Quaque petisses iter, uox grauis una gemit. 
<ven. fort. carm. 6 5.85> Progrediere fores tandem, sed turba morosa, 
<ven. fort. carm. 6 5.86> Soluere dum properat, se properando ligat. 
<ven. fort. carm. 6 5.87> Hinc tenet affectus, rapit inde tumultus euntes: 
<ven. fort. carm. 6 5.88> Sic per utrasque uices flebile feruet opus. 
<ven. fort. carm. 6 5.89> Alter abire monet, rogat alter amore redire: 
<ven. fort. carm. 6 5.90> Sic uariante fide(==FI-DE_) hic trahit, ille tenet. 
<ven. fort. carm. 6 5.91> Diuiditur populus per regna nouella uetustus: 
<ven. fort. carm. 6 5.92> Stat pater, it genitus; stat socer itque gener. 
<ven. fort. carm. 6 5.93> Qui uidit strepitum, patriam migrare putaret 
<ven. fort. carm. 6 5.94> Et quasi captiuum crederet ire solum. 
<ven. fort. carm. 6 5.95> Procedunt portis; serraco in ponte retento 
<ven. fort. carm. 6 5.96> Protulit hoc fletu Gelesuintha caput: 
<ven. fort. carm. 6 5.97>"Sic gremio, Tolete, tuo nutribas, ut aegra 
<ven. fort. carm. 6 5.98> Excludar portis tristis alumna tuis? 
<ven. fort. carm. 6 5.99> Quoque magis crucier, prodens mea uulnera luctu: 
<ven. fort. carm. 6 5.100> Stas felix regio, cur ego praeda trahor? 
<ven. fort. carm. 6 5.101> Antea clausa fui, modo te considero totam: 
<ven. fort. carm. 6 5.102> Nunc mihi nota prius, quando recedo, ferox. 
<ven. fort. carm. 6 5.103> Hinc te dinumero currens per culmina uisu; 
<ven. fort. carm. 6 5.104> En ego de numero non ero sola tuo. 
<ven. fort. carm. 6 5.105> Crudeles portae, quae me laxastis euntem 
<ven. fort. carm. 6 5.106> Clauibus oppositis nec uetuistis iter! 
<ven. fort. carm. 6 5.107> Antea uos geminas adamans petra una ligasset, 
<ven. fort. carm. 6 5.108> Quam daret huc ullam ianua pansa uiam. 
<ven. fort. carm. 6 5.109> Vrbs, pia plus fueras, si murus tota fuisses, 
<ven. fort. carm. 6 5.110> Me ire aut ne sineres, cingeret alta silex. 
<ven. fort. carm. 6 5.111> Pergo ignota locis, trepidans quidnam antea discam: 
<ven. fort. carm. 6 5.112> Gentem, animos, mores, oppida, rura, nemus? 
<ven. fort. carm. 6 5.113> Quem, precor, inueniam peregrinis aduena terris, 
<ven. fort. carm. 6 5.114> Quo mihi nemo uenis ciuis, amice, parens? 
<ven. fort. carm. 6 5.115> Dic, si blanda potest nutrix aliena placere, 
<ven. fort. carm. 6 5.116> Quae lauet ora manu uel caput ornet acu 
<ven. fort. carm. 6 5.117> Nulla puella choro neque collactanea ludat: 
<ven. fort. carm. 6 5.118> Hic mea blandities, hic mea cura iaces. 
<ven. fort. carm. 6 5.119> Si me non aliter, uel nuda sepulchra tenerent: 
<ven. fort. carm. 6 5.120> Non licet hic uiui? hic mihi dulce mori. 
<ven. fort. carm. 6 5.121> Non fruor amplexu, neque uisu plena recedo: 
<ven. fort. carm. 6 5.122> Quae me dimittis, dura Tolete, uale". 
<ven. fort. carm. 6 5.123> Sic accensi animi lacrimarum flumina rumpunt, 
<ven. fort. carm. 6 5.124> Fixus et irriguas parturit ignis aquas. 
<ven. fort. carm. 6 5.125> Hinc iter arripiunt genetrix, nata, agmina flentum, 
<ven. fort. carm. 6 5.126> Nec piget obsequii mater anhela sequi. 
<ven. fort. carm. 6 5.127> Deducit dulcem per amara uiatica natam, 
<ven. fort. carm. 6 5.128> Implentur ualles fletibus, alta tremunt, 
<ven. fort. carm. 6 5.129> Frangitur et densus uacuis ululatibus aer, 
<ven. fort. carm. 6 5.130> Ipsa repercusso murmure silua gemit. 
<ven. fort. carm. 6 5.131> Dat causas spatii genetrix, ut longius iret, 
<ven. fort. carm. 6 5.132> Sed fuit optanti tempus iterque breue. 
<ven. fort. carm. 6 5.133> Peruenit quo mater ait sese inde reuerti; 
<ven. fort. carm. 6 5.134> Sed quod uelle prius, postea nolle fuit. 
<ven. fort. carm. 6 5.135> Rursus adire cupit, uia qua fert inuia matrem; 
<ven. fort. carm. 6 5.136> Quam proceres retinent, ne teneretur iter. 
<ven. fort. carm. 6 5.137> Haerebant in se amplexae pariterque reflexae; 
<ven. fort. carm. 6 5.138> Incipit hic gemitu Goisuintha fero: 
<ven. fort. carm. 6 5.139> Ciuibus ampla tuis, angusta Hispania matri 
<ven. fort. carm. 6 5.140> Et regio soli tam cito clausa mihi! 
<ven. fort. carm. 6 5.141> Quae licet a Zephyro calidum percurris in Eurum, 
<ven. fort. carm. 6 5.142> Et de Tyrrheno tendis ad Oceanum, 
<ven. fort. carm. 6 5.143> Sufficiens populis quamuis regionibus amplis: 
<ven. fort. carm. 6 5.144> Quo est mea nata absens, terra mihi breuis es. 
<ven. fort. carm. 6 5.145> Nec minus hic sine te errans et peregrina uidebor 
<ven. fort. carm. 6 5.146> Inque loco proprio ciuis et exul ero. 
<ven. fort. carm. 6 5.147> Quaeso quid inspiciant oculi, quem, nata, requirant? 
<ven. fort. carm. 6 5.148> Quae mea nunc tecum lumina ducis, amor, 
<ven. fort. carm. 6 5.149> Tu dolor unus eris; quisquis mihi luserit infans, 
<ven. fort. carm. 6 5.150> Amplexu alterius tu mihi pondus eris. 
<ven. fort. carm. 6 5.151> Currat, stet, sedeat, fleat, intret et exeat alter, 
<ven. fort. carm. 6 5.152> Sola meis oculis dulcis imago redit. 
<ven. fort. carm. 6 5.153> Te fugiente errans aliena per oscula curram 
<ven. fort. carm. 6 5.154> Et super ora gemens ubera sicca premam. 
<ven. fort. carm. 6 5.155> De facie infantum plorantia lumina lambam 
<ven. fort. carm. 6 5.156> Et teneras lacrimas insatiata bibam. 
<ven. fort. carm. 6 5.157> Tali potu utinam uel parte refrigerer ulla, 
<ven. fort. carm. 6 5.158> Aut plorata auide mitiget unda sitim! 
<ven. fort. carm. 6 5.159> Quidquid erit, crucior; nulla hic medicamina prosunt, 
<ven. fort. carm. 6 5.160> Vulnere distillo, Gelesuintha, tuo. 
<ven. fort. carm. 6 5.161> Qua, rogo, nata manu cara haec coma pexa nitebit? 
<ven. fort. carm. 6 5.162> Quis sine me placidas lambiat ore genas? 
<ven. fort. carm. 6 5.163> Quis gremio foueat, genibus uehat, ambiat ulna? 
<ven. fort. carm. 6 5.164> Sed tibi praeter me non ibi mater erit. 
<ven. fort. carm. 6 5.165> Quod superest, timibundus amor hoc mandat eunti: 
<ven. fort. carm. 6 5.166> Sis precor o felix, sed caue - uade, uale. 
<ven. fort. carm. 6 5.167> Mitte auidae matri uel per uaga flabra salutem: 
<ven. fort. carm. 6 5.168> Si uenit, ipsa mihi nuntiet aura boni". 
<ven. fort. carm. 6 5.169> Filia tum ualidis genetricis onusta querellis, 
<ven. fort. carm. 6 5.170> Tristis, inops animi nec ualitura loqui, 
<ven. fort. carm. 6 5.171> Clausa uoce diu, uix fauce solubile fandi, 
<ven. fort. carm. 6 5.172> Pauca refert (cordis uulnere lingua grauis): 
<ven. fort. carm. 6 5.173>"Maiestas si celsa dei mihi tempora uellet 
<ven. fort. carm. 6 5.174> Nunc dare plus uitae, non daret ista uiae. 
<ven. fort. carm. 6 5.175> Vltima sed quoniam sors irreuocabilis instat, 
<ven. fort. carm. 6 5.176> Si iam nemo uetat, qua trahit ira sequar. 
<ven. fort. carm. 6 5.177> Haec extrema tamen loquar et memoranda dolori: 
<ven. fort. carm. 6 5.178> Hinc tua non tua sunt. Goisuintha, uale". 
<ven. fort. carm. 6 5.179> Oscula sic rumpunt et fixa ori ora repellunt; 
<ven. fort. carm. 6 5.180> Dum se non possunt, aera lambit amor. 
<ven. fort. carm. 6 5.181> Hinc pilente petens loca Gallica Gelesuintha 
<ven. fort. carm. 6 5.182> Stabat fixa oculis tristis eunte rota. 
<ven. fort. carm. 6 5.183> E contra genetrix post natam lumina tendens, 
<ven. fort. carm. 6 5.184> Vno stante loco, pergit et ipsa simul. 
<ven. fort. carm. 6 5.185> Tota tremens, agiles raperet ne mula quadrigas, 
<ven. fort. carm. 6 5.186> Aut equus impatiens uerteret axe rotas, 
<ven. fort. carm. 6 5.187> Sollicitis oculis circumuolitabat amantem, 
<ven. fort. carm. 6 5.188> Illuc mente sequens qua uia flectit iter. 
<ven. fort. carm. 6 5.189> Saepe loquebatur quasi secum nata sederet, 
<ven. fort. carm. 6 5.190> Absentemque manu uisa tenere sinu. 
<ven. fort. carm. 6 5.191> Prendere se credens in uentos brachia iactat, 
<ven. fort. carm. 6 5.192> Nec natam recipit, sed uaga flabra ferit. 
<ven. fort. carm. 6 5.193> Inter tot comites unam spectabat euntem, 
<ven. fort. carm. 6 5.194> Sola uidebat iter qua suus ibat amor. 
<ven. fort. carm. 6 5.195> Plus genetrix suspensa animo quam filia curru: 
<ven. fort. carm. 6 5.196> Haec titubans uotis ibat et illa rotis. 
<ven. fort. carm. 6 5.197> Donec longe oculo spatioque euanuit amplo 
<ven. fort. carm. 6 5.198> Nec uisum attingit, dum tegit umbra diem, 
<ven. fort. carm. 6 5.199> Ipsa putat dubios natae se cernere uultus, 
<ven. fort. carm. 6 5.200> Et cum forma fugit, dulcis imago redit. 
<ven. fort. carm. 6 5.201> O nomen pietate calens, o cura fidelis, 
<ven. fort. carm. 6 5.202> Quamuis absenti quid nisi mater eras? 
<ven. fort. carm. 6 5.203> Fletibus ora rigans, lamentis sidera pulsans, 
<ven. fort. carm. 6 5.204> Singula commemorans dulcia dura pia, 
<ven. fort. carm. 6 5.205> Mobilis impatiens metuens flens anxia mater, 
<ven. fort. carm. 6 5.206> Quid sequeris lacrimis? augurat altus amor? 
<ven. fort. carm. 6 5.207> Illa tamen pergit qua trita uiam orbita sulcat; 
<ven. fort. carm. 6 5.208> Quisque suis uacuos fletibus implet agros. 
<ven. fort. carm. 6 5.209> Inde Pyrenaeas per nubes transilit Alpes 
<ven. fort. carm. 6 5.210> Quaque pruinosis Iulius alget aquis, 
<ven. fort. carm. 6 5.211> Qua niue canentes fugiunt ad sidera montes 
<ven. fort. carm. 6 5.212> Atque super pluuias exit acutus apex. 
<ven. fort. carm. 6 5.213> Excipit hinc Narbo, qua litora plana remordens 
<ven. fort. carm. 6 5.214> Mitis Atax Rhodanas molliter intrat aquas. 
<ven. fort. carm. 6 5.215> Post aliquas urbes Pictauas attigit arces, 
<ven. fort. carm. 6 5.216> Regali pompa praetereundo uiam, 
<ven. fort. carm. 6 5.217> Inclitus ille quibus uere amplus Hilarius oris 
<ven. fort. carm. 6 5.218> Et satus et situs est ore tonante loquax. 
<ven. fort. carm. 6 5.219> Thrax Italus Scytha Persa Indus Geta Daca Britannus 
<ven. fort. carm. 6 5.220> Huius in eloquio spem bibit, arma capit. 
<ven. fort. carm. 6 5.221> Sol radio, hic uerbo generalia lumina fundunt, 
<ven. fort. carm. 6 5.222> Montibus ille diem, mentibus iste fidem. 
<ven. fort. carm. 6 5.223> Hanc ego nempe nouus conspexi praetereuntem 
<ven. fort. carm. 6 5.224> Molliter argenti turre rotante uehi. 
<ven. fort. carm. 6 5.225> Materno uoluit(==VOLUIT) pia quam Radegundis amore 
<ven. fort. carm. 6 5.226> Cernere feruenter, si daret ullus opem. 
<ven. fort. carm. 6 5.227> Saepe tamen missis dulci sibi dulcis adhaesit 
<ven. fort. carm. 6 5.228> Et placide coluit; quod modo triste dolet. 
<ven. fort. carm. 6 5.229> Toronicas terras Martini ad sidera noti 
<ven. fort. carm. 6 5.230> Inde petit lento continuante gradu. 
<ven. fort. carm. 6 5.231> Vingennae uolucer transmittitur alueus alno: 
<ven. fort. carm. 6 5.232> Turba comes rapidis alacris(==A+LA-CRIS) exit aquis. 
<ven. fort. carm. 6 5.233> Excipit inde repens uitrea Liger algidus unda, 
<ven. fort. carm. 6 5.234> Quo neque uel piscem leuis harena tegit. 
<ven. fort. carm. 6 5.235> Peruenit qua se piscoso Sequana fluctu 
<ven. fort. carm. 6 5.236> In mare fert, iuncto Rotomagense sinu. 
<ven. fort. carm. 6 5.237> Iungitur ergo toro regali culmine uirgo 
<ven. fort. carm. 6 5.238> Et magno meruit plebis amore coli, 
<ven. fort. carm. 6 5.239> Hos quoque muneribus permulcens, uocibus illos, 
<ven. fort. carm. 6 5.240> Et licet ignotos sic facit esse suos. 
<ven. fort. carm. 6 5.241> Vtque fidelis ei(==E-I+) sit gens armata, per arma 
<ven. fort. carm. 6 5.242> Iurat iure suo, se quoque lege ligat. 
<ven. fort. carm. 6 5.243> Regnabat placido componens tramite uitam, 
<ven. fort. carm. 6 5.244> Pauperibus tribuens aduena mater erat. 
<ven. fort. carm. 6 5.245> Quaque magis possit regno superesse perenni, 
<ven. fort. carm. 6 5.246> Catholicae fidei conciliata placet. 
<ven. fort. carm. 6 5.247> O dolor insignis, quid differs tempora fletus 
<ven. fort. carm. 6 5.248> Lugubresque uices plura loquendo taces? 
<ven. fort. carm. 6 5.249> Improba sors hominum, quae improuiso abdita lapsu 
<ven. fort. carm. 6 5.250> Tot bona tam subito morte uolante uoras! 
<ven. fort. carm. 6 5.251> Nam breue tempus habens consortia nexa iugalis 
<ven. fort. carm. 6 5.252> Principio uitae funere rapta fuit. 
<ven. fort. carm. 6 5.253> Praecipiti casu uolucri praeuenta sub ictu 
<ven. fort. carm. 6 5.254> Deficit, et uerso lumine lumen obit. 
<ven. fort. carm. 6 5.255> Infelix nutrix audito funere alumnae 
<ven. fort. carm. 6 5.256> Exanimum ad corpus uix animata uolat. 
<ven. fort. carm. 6 5.257> Ipsa inter famulas incumbens prima fideles 
<ven. fort. carm. 6 5.258> Haec tandem potuit clausa dolore loqui: 
<ven. fort. carm. 6 5.259>"Sic placidae matri promisi pessima nutrix, 
<ven. fort. carm. 6 5.260> Te longe incolumem, Gelesuintha, fore? 
<ven. fort. carm. 6 5.261> Sic extincta meum mea cernunt lumina lumen? 
<ven. fort. carm. 6 5.262> Pallida sic facies, qua rubor ante fuit? 
<ven. fort. carm. 6 5.263> Dic aliquid miserans, miserae mihi redde loquellas! 
<ven. fort. carm. 6 5.264> Quid referam ad matrem, si remeare licet? 
<ven. fort. carm. 6 5.265> Hoc sum per tantos peregrina secuta labores? 
<ven. fort. carm. 6 5.266> Pro uice tale mihi munus, alumna, refers? 
<ven. fort. carm. 6 5.267> Optabas pariter nobis uitam atque sepulchra: 
<ven. fort. carm. 6 5.268> Quae tecum uixi, me sine passa mori [es]? 
<ven. fort. carm. 6 5.269> Ordo utinam uitae iuuenique senique fuisset: 
<ven. fort. carm. 6 5.270> Te stante incolumi me prius ire neci"! 
<ven. fort. carm. 6 5.271> Vix planctus profert, uocem rapit alter ab ore, 
<ven. fort. carm. 6 5.272> Nec ualet una loqui quod uidet aula gemi. 
<ven. fort. carm. 6 5.273> Interea uehitur tristi lacrimata feretro, 
<ven. fort. carm. 6 5.274> Soluit et exequias obsequialis amor. 
<ven. fort. carm. 6 5.275> Ducitur, ornatur, deponitur, undique fletur, 
<ven. fort. carm. 6 5.276> Conditur et tumulo sic peregrina suo. 
<ven. fort. carm. 6 5.277> Nascitur hic subito rerum mirabile signum: 
<ven. fort. carm. 6 5.278> Dum pendens lychnus lucet ad obsequium, 
<ven. fort. carm. 6 5.279> Decidit in lapidem nec uergit et integer arsit, 
<ven. fort. carm. 6 5.280> Nec uitrum saxis nec perit ignis aquis. 
<ven. fort. carm. 6 5.281> Fama recens residis germanae perculit aures, 
<ven. fort. carm. 6 5.282> Affectuque pio sic mouet ora soror: 
<ven. fort. carm. 6 5.283>"Hanc, rogo, germanae mandasti, cara, salutem! 
<ven. fort. carm. 6 5.284> Scripta tuis digitis hoc mihi charta refert 
<ven. fort. carm. 6 5.285> Sollicitis oculis expectabam unde uenires: 
<ven. fort. carm. 6 5.286> Quale precata fui, non agis illud iter. 
<ven. fort. carm. 6 5.287> Optaui Gallis te ut huc Hispania ferret: 
<ven. fort. carm. 6 5.288> Non te hic cara soror, non ibi mater habet. 
<ven. fort. carm. 6 5.289> Extremo obsequio non huc Brunichildis adiui; 
<ven. fort. carm. 6 5.290> Si tibi nil uiuae, mortis honora darem. 
<ven. fort. carm. 6 5.291> Cur peregrina tuos non clausi dulcis ocellos 
<ven. fort. carm. 6 5.292> Auribus aut auidis ultima uerba bibi 
<ven. fort. carm. 6 5.293> Officio tristi nihil impendi ipsa sorori, 
<ven. fort. carm. 6 5.294> Membra manus faciem nec manus ista tegit. 
<ven. fort. carm. 6 5.295> Non licuit fundi lacrimas nec ab ore resorbi, 
<ven. fort. carm. 6 5.296> Frigida nec tepido uiscera fonte lauo. 
<ven. fort. carm. 6 5.297> Nutritas pariter, iunctas regionibus isdem, 
<ven. fort. carm. 6 5.298> Cur ad mortis iter diuidis, alte dolor"? 
<ven. fort. carm. 6 5.299> Sicque relicta soror casu laceratur ademptae; 
<ven. fort. carm. 6 5.300> Haec uocat, illa iacet nec repetita redit. 
<ven. fort. carm. 6 5.301> Germanae ualidos audit Germania fletus, 
<ven. fort. carm. 6 5.302> Quaque recurrit iter, questibus astra ferit. 
<ven. fort. carm. 6 5.303> Nomine saepe uocans te, Gelesuintha, sororem, 
<ven. fort. carm. 6 5.304> Hoc fontes siluae flumina rura sonant. 
<ven. fort. carm. 6 5.305> Gelesuintha, taces? responde, ut muta sorori 
<ven. fort. carm. 6 5.306> Respondent: lapides mons nemus unda polus. 
<ven. fort. carm. 6 5.307> Anxia sollicitans ipsas interrogat auras: 
<ven. fort. carm. 6 5.308> Sed de germanae cuncta salute silent. 
<ven. fort. carm. 6 5.309> Nuntius hic subito fluuios transcendit et Alpes 
<ven. fort. carm. 6 5.310> Maerorisque grauis tam cito pinna uolat. 
<ven. fort. carm. 6 5.311> Optandum fuerat, postquam loca cuncta replesset, 
<ven. fort. carm. 6 5.312> Tardius ad matrem hic dolor iret iter. 
<ven. fort. carm. 6 5.313> Sed quod fama refert, qui plus amat, et prius audit, 
<ven. fort. carm. 6 5.314> Ac dubium credit dante timore fidem. 
<ven. fort. carm. 6 5.315> Mox igitur matris iaculans dolor attigit aures, 
<ven. fort. carm. 6 5.316> Anxia succiso poplite lapsa ruit. 
<ven. fort. carm. 6 5.317> Audita de morte una mors altera pulsat, 
<ven. fort. carm. 6 5.318> Et paene incolumi corpore funus erat. 
<ven. fort. carm. 6 5.319> Pallida suffuso tum Goisuintha rubore 
<ven. fort. carm. 6 5.320> Molliter haec anima uix redeunte refert: 
<ven. fort. carm. 6 5.321>"Siccine me tenero natae solabar amore, 
<ven. fort. carm. 6 5.322> Vt mea nunc grauius uiscera uulnus aret? 
<ven. fort. carm. 6 5.323> Si nostrum iam lumen obit, si nata recessit, 
<ven. fort. carm. 6 5.324> Quid me ad has lacrimas, inuida uita, tenes? 
<ven. fort. carm. 6 5.325> Errasti, mors dura, nimis: cum tollere matrem 
<ven. fort. carm. 6 5.326> Funere debueris, sors tibi nata fuit. 
<ven. fort. carm. 6 5.327> O utinam mersis creuissent flumina ripis, 
<ven. fort. carm. 6 5.328> Naufraga ceu fusis terra natasset aquis, 
<ven. fort. carm. 6 5.329> Alta Pyrenaei tetigissent sidera montes 
<ven. fort. carm. 6 5.330> Aut uitrea glacie se solidasset iter, 
<ven. fort. carm. 6 5.331> Quando relaxaui te, Gelesuintha, sub Arctum, 
<ven. fort. carm. 6 5.332> Vt nec raeda rotis, non equus isset aquis! 
<ven. fort. carm. 6 5.333> Hoc ergo illud erat, quod mens praesaga timebat? 
<ven. fort. carm. 6 5.334> Non posse amplexu uellere, nata, meo. 
<ven. fort. carm. 6 5.335> Paruimus uotis alienis, iussa sequentes; 
<ven. fort. carm. 6 5.336> Promissa existi non reditura mihi. 
<ven. fort. carm. 6 5.337> Hoc erat altus amor, placida dulcedine natae 
<ven. fort. carm. 6 5.338> Quod teneris labiis ubera pressa dedi? 
<ven. fort. carm. 6 5.339> Cur hinc lactis opem produxit uena mamillae? 
<ven. fort. carm. 6 5.340> Cur alimenta dedi nec habitura(==SA-BI-TU+RA) fui? 
<ven. fort. carm. 6 5.341> Saepe soporantem furtiua per oscula suxi, 
<ven. fort. carm. 6 5.342> Vt leue dormires uiscera supposui. 
<ven. fort. carm. 6 5.343> Optasse extremum de te quid profuit illud, 
<ven. fort. carm. 6 5.344> Luderet ut gremiis paruula neptis auis? 
<ven. fort. carm. 6 5.345> Nec felix uota aut infelix funera uidi: 
<ven. fort. carm. 6 5.346> Perdidit heu nimius hoc labor, illud amor". 
<ven. fort. carm. 6 5.347> Partitis lacrimis soror hinc, inde anxia mater, 
<ven. fort. carm. 6 5.348> Vocibus haec Rhenum pulsat et illa Tagum. 
<ven. fort. carm. 6 5.349> Condolet hinc Batauus, gemit illinc Baeticus axis, 
<ven. fort. carm. 6 5.350> Perstrepit hoc Vachalus, illud Hiberus aquis. 
<ven. fort. carm. 6 5.351> Tot lacrimas stillasse sat est, sed ab imbre uaporis 
<ven. fort. carm. 6 5.352> Non releuando sitim gutta ministrat opem. 
<ven. fort. carm. 6 5.353> Affectus si forte potest mitescere, dicam: 
<ven. fort. carm. 6 5.354> Non ea flenda iacet quae loca laeta tenet. 
<ven. fort. carm. 6 5.355> Dicite, si quid ei nocuit, quam tempore lapso 
<ven. fort. carm. 6 5.356> Mortis iter rapuit, uita perennis alit? 
<ven. fort. carm. 6 5.357> Quae modo cum Stephano caelesti consule pergit, 
<ven. fort. carm. 6 5.358> Fulget apostolico principe clara Petro? 
<ven. fort. carm. 6 5.359> Matre simul domini plaudens radiante Maria 
<ven. fort. carm. 6 5.360> Rege sub aeterno militat illa deo. 
<ven. fort. carm. 6 5.361> Conciliata placet, pretioso funere fulget, 
<ven. fort. carm. 6 5.362> Deposita ueteri nunc stola pulchra tegit. 
<ven. fort. carm. 6 5.363> Atque utinam nobis illos accedere uultus 
<ven. fort. carm. 6 5.364> Cedat amore deus per mare, per gladios! 
<ven. fort. carm. 6 5.365> Vitae signa tenet, uitreo cum uase cadente 
<ven. fort. carm. 6 5.366> Non aqua restinxit nec petra fregit humi. 
<ven. fort. carm. 6 5.367> Tu quoque, mater, habes consultum dote tonantis 
<ven. fort. carm. 6 5.368> De nata et genero, nepte nepote uiro. 
<ven. fort. carm. 6 5.369> Credite, Christicolae, uiuam, quia credidit illa: 
<ven. fort. carm. 6 5.370> Non hanc flere decet quam paradisus habet. 
<ven. fort. carm. 6 6.1> Hic uer purpureum uiridantia gramina gignit 
<ven. fort. carm. 6 6.2> Et paradisiacas spargit odore rosas; 
<ven. fort. carm. 6 6.3> Hic tener aestiuas defendit pampinus umbras, 
<ven. fort. carm. 6 6.4> Praebet et uuiferis frondea tecta comis, 
<ven. fort. carm. 6 6.5> Pinxeruntque locum uariato germine flores, 
<ven. fort. carm. 6 6.6> Pomaque uestiuit candor et inde rubor. 
<ven. fort. carm. 6 6.7> Mitior hic aestas, ubi molli blanda susurro 
<ven. fort. carm. 6 6.8> Aura leuis semper pendula mala quatit. 
<ven. fort. carm. 6 6.9> Haec magno inseruit(==INSERUIT) rex Childebercthus amore; 
<ven. fort. carm. 6 6.10> Carius ista placent quae manus illa dedit: 
<ven. fort. carm. 6 6.11> De cultore trahit mellitum planta saporem, 
<ven. fort. carm. 6 6.12> Forsan et hic tacitos miscuit ille fauos. 
<ven. fort. carm. 6 6.13> Regis honore nouis duplicata est gratia pomis, 
<ven. fort. carm. 6 6.14> Nare suauis(==SU-AVIS) odor, dulcis in ore sapor. 
<ven. fort. carm. 6 6.15> Qualiter ille hominum potuit prodesse saluti, 
<ven. fort. carm. 6 6.16> Cuius et in pomis tactus odore placet? 
<ven. fort. carm. 6 6.17> Felix perpetua generetur ab arbore fructus, 
<ven. fort. carm. 6 6.18> Vt de rege pio sit memor omnis homo. 
<ven. fort. carm. 6 6.19> Hinc iter eius erat, cum limina sancta petebat, 
<ven. fort. carm. 6 6.20> Quae modo pro meritis incolit ille magis. 
<ven. fort. carm. 6 6.21> Antea nam uicibus loca sacra terebat amatus, 
<ven. fort. carm. 6 6.22> Nunc tamen assidue templa beata tenet. 
<ven. fort. carm. 6 6.23> Possideas felix haec, Vltrogotho, per aeuum, 
<ven. fort. carm. 6 6.24> Cum geminis natis tertia mater ouans. 
<ven. fort. carm. 6 7.1> Venimus ad Cantum felici tramite blandum,
<ven. fort. carm. 6 7.2> Aregium laetor quo reperisse patrem.
<ven. fort. carm. 6 7.3> Quod petit instigans auido gula nostra barathro,
<ven. fort. carm. 6 7.4> Excipiunt oculos aurea poma meos.
<ven. fort. carm. 6 7.5> Vndique concurrunt uariato mala colore,
<ven. fort. carm. 6 7.6> Credas ut pictas me meruisse dapes.
<ven. fort. carm. 6 7.7> Vix digitis tetigi, fauce hausi, dente rotaui
<ven. fort. carm. 6 7.8> Migrauitque aluo praeda citata loco.
<ven. fort. carm. 6 7.9> Nam sapor ante placet quam traxit naris odorem:
<ven. fort. carm. 6 7.10> Sic uincente gula naris honore caret.
<ven. fort. carm. 6 8.1> Cur mihi tam ualidas innectis, cura, querellas!
<ven. fort. carm. 6 8.2> Heu mea uel tandem desere corda, dolor.
<ven. fort. carm. 6 8.3> Quid reuocas casus? iam me mea sarcina lassat.
<ven. fort. carm. 6 8.4> Quod iactare puto, cur duplicatur onus!"
<ven. fort. carm. 6 8.5> Tristius erro nimis patriis uagus exul ab oris,
<ven. fort. carm. 6 8.6> Quam sit Apollonius naufragus hospes aquis.
<ven. fort. carm. 6 8.7> Venimus ut Mettis, cocus illic regius instans
<ven. fort. carm. 6 8.8> Absenti nautas abstulit atque ratem.
<ven. fort. carm. 6 8.9> De flammis ardente manu qui diripit escas,
<ven. fort. carm. 6 8.10> Ille rati nescit parcere tutus aquis?
<ven. fort. carm. 6 8.11> Corde niger, fumo pastus, fuligine tinctus,
<ven. fort. carm. 6 8.12> Et cuius facies caccabus alter adest;
<ven. fort. carm. 6 8.13> Cui sua sordentem pinxerunt arma colorem,
<ven. fort. carm. 6 8.14> Frixuriae cocumae scafa patella tripes,
<ven. fort. carm. 6 8.15> Indignus uersu potius carbone notetur,
<ven. fort. carm. 6 8.16> Et piceum referat turpis imago uirum.
<ven. fort. carm. 6 8.17> Res indigna nimis, grauis est iniuria facti:
<ven. fort. carm. 6 8.18> Plus iuscella coci quam mea iura ualent;
<ven. fort. carm. 6 8.19> Nec tantum codex quantum se caccabus effert,
<ven. fort. carm. 6 8.20> Vt mea nec mihi sit participata rates.
<ven. fort. carm. 6 8.21> Sed tamen auxilium solito porrexit amore
<ven. fort. carm. 6 8.22> Qui domini pascens Vilicus auget oues.
<ven. fort. carm. 6 8.23> Praestitit et gracili pauidus cum lintre cucurri,
<ven. fort. carm. 6 8.24> Imbre, euro, fluuio sed madefactus ego.
<ven. fort. carm. 6 8.25> Iactaui reliquos, sequerentur ut inde pedestres,
<ven. fort. carm. 6 8.26> Nam si nemo foris, nemo nec intus erat.
<ven. fort. carm. 6 8.27> Mergere mox habuit cunctos rapiente periclo:
<ven. fort. carm. 6 8.28> Naufragii testis nemo superstes erat.
<ven. fort. carm. 6 8.29> Sic uicinus eram, postquam iactauimus omnes,
<ven. fort. carm. 6 8.30> Ictibus ut crebris lamberet unda pedes.
<ven. fort. carm. 6 8.31>"Obsequium" dixi "remoue, modo nolo lauari";
<ven. fort. carm. 6 8.32> Sed tamen instabat lympha rigare pedes.
<ven. fort. carm. 6 8.33> Nauriacum ueniens refero mea tristia regi:
<ven. fort. carm. 6 8.34> Risit, et ore pio iussit adesse ratem.
<ven. fort. carm. 6 8.35> Quaerunt, nec poterant aliquam reperire carinam,
<ven. fort. carm. 6 8.36> Donec cuncta cohors regia fluxit aquis.
<ven. fort. carm. 6 8.37> Restitit hic solus praestans solacia Gogo:
<ven. fort. carm. 6 8.38> Quod tribuit cunctis non negat ille suis.
<ven. fort. carm. 6 8.39> Dulcius alloquitur comitem qui Papulus extat,
<ven. fort. carm. 6 8.40> Vt quamcumque mihi redderet ipse ratem;
<ven. fort. carm. 6 8.41> Omnia perlustrans uidit sub litore lintrem;
<ven. fort. carm. 6 8.42> Nec tamen hic poterat sarcina nostra capi.
<ven. fort. carm. 6 8.43> Nauriaco interea fecit me stare parumper,
<ven. fort. carm. 6 8.44> Ordinat et sumptus quos locus ipse dedit.
<ven. fort. carm. 6 8.45> Quamuis parua ferat, satis est mihi sola uoluntas:
<ven. fort. carm. 6 8.46> Est nec parua quidem quam dat amator opem.
<ven. fort. carm. 6 8.47> Addidit et cum esca mihi pocula gratus amicus,
<ven. fort. carm. 6 8.48> In quantum poterat rure parare merum.
<ven. fort. carm. 6 8.49> Sic mihi iucundam direxti, Papule, proram;
<ven. fort. carm. 6 8.50> Felix uiue uale, dulcis amice, comes.
<ven. fort. carm. 6 9.1> Expecto te, noster amor, uenerande Dynami,
<ven. fort. carm. 6 9.2> Quamuis absentem quem mea cura uidet.
<ven. fort. carm. 6 9.3> Quae loca te teneant uenientia flabra requiro;
<ven. fort. carm. 6 9.4> Si fugias oculos, non fugis hinc animos.
<ven. fort. carm. 6 9.5> Massiliae tibi regna placent, Germania nobis:
<ven. fort. carm. 6 9.6> Vulsus ab aspectu pectore iunctus ades.
<ven. fort. carm. 6 9.7> Quo sine te tua pars hucusque oblita remansit
<ven. fort. carm. 6 9.8> Nec reuocas animo membra relicta tuo?
<ven. fort. carm. 6 9.9> Si sopor obrepsit, tibi me uel somnia narrent,
<ven. fort. carm. 6 9.10> Nam solet unianimes(==UNJANIMES) ipsa uidere quies.
<ven. fort. carm. 6 9.11> Si uigilas, fateor, ueniam tibi culpa negabit;
<ven. fort. carm. 6 9.12> Nil unde excuses desidiosus habes.
<ven. fort. carm. 6 9.13> Altera signiferi reuolutis mensibus anni
<ven. fort. carm. 6 9.14> Solis anhelantes orbita lassat equos,
<ven. fort. carm. 6 9.15> Cum mea discedens rapuisti lumina tecum,
<ven. fort. carm. 6 9.16> Et modo nil sine te cerno patente die.
<ven. fort. carm. 6 9.17> Vel mihi uerba dares de fonte refusa loquaci,
<ven. fort. carm. 6 9.18> Vt faceret tecum pagina missa loqui.
<ven. fort. carm. 6 9.19> Sed tamen ut tandem uenias huc carius hortor,
<ven. fort. carm. 6 9.20> Et reuocas oculis lumen, amice, meis.
<ven. fort. carm. 6 10.1> Tempora, praecipiti uos inuidistis amori,
<ven. fort. carm. 6 10.2> Officium uoti quae uetuistis agi
<ven. fort. carm. 6 10.3> Per lyricos modulos et fila loquacia plectris,
<ven. fort. carm. 6 10.4> Qua citharis Erato dulce relidit ebur.
<ven. fort. carm. 6 10.5> Ecce uaporiferum sitiens canis exerit astrum
<ven. fort. carm. 6 10.6> Et per hiulcatos feruor anhelat agros.
<ven. fort. carm. 6 10.7> Hinc metuens saniem, ne quo iacularer ab igne,
<ven. fort. carm. 6 10.8> Sanguine laxato brachia nexa gero.
<ven. fort. carm. 6 10.9> Labitur unde cruor, nodo manus inde tenetur
<ven. fort. carm. 6 10.10> Et dextram innocuam uena soluta ligat.
<ven. fort. carm. 6 10.11> Vt sine temperie ualidi sitis urat amoris,
<ven. fort. carm. 6 10.12> Causa meis uotis obstitit ista grauis.
<ven. fort. carm. 6 10.13> Nescio quam prosit ratio perfuncta medellae:
<ven. fort. carm. 6 10.14> Me tamen inde nocet quod reticere facit.
<ven. fort. carm. 6 10.15> Scribere si digitis sinerer, satis illa fuisset:
<ven. fort. carm. 6 10.16> Nunc mihi prima tui cura, secunda mei.
<ven. fort. carm. 6 10.17> Ex studio studiis retrahor, silet unda Camenae:
<ven. fort. carm. 6 10.18> Carne fluit sanies, ne riget ore latex.
<ven. fort. carm. 6 10.19> Musicus ignis abest, algent in fonte sorores,
<ven. fort. carm. 6 10.20> Nam sanguis latices hinc gelat unde ligat.
<ven. fort. carm. 6 10.21> Si qua calens animo recitanda poemata pangam,
<ven. fort. carm. 6 10.22> Scis ipse hoc studium quam grauet arte labor.
<ven. fort. carm. 6 10.23> Nam cruor ablatus magis otia lenta requirit,
<ven. fort. carm. 6 10.24> Quo neque frigus hiat nec uapor ustus arat:
<ven. fort. carm. 6 10.25> Secretumque petit, neu flabilis aura flagellet, 
<ven. fort. carm. 6 10.26> Quo recreans animum stat uiror, halat odor.
<ven. fort. carm. 6 10.27> Ast ego posthabeo affectu mea seria uestro:
<ven. fort. carm. 6 10.28> Cura tui faciem, nam mea terga tenet.
<ven. fort. carm. 6 10.29> Post sudorem habui modo nam dare membra quieti:
<ven. fort. carm. 6 10.30> Ordine postposito tempora rumpit amor.
<ven. fort. carm. 6 10.31> Duco parum propriam, tibi dum uolo ferre salutem,
<ven. fort. carm. 6 10.32> Sed mea prospicio, cum tua uota colo.
<ven. fort. carm. 6 10.33> Nunc cape parua, cate et pollens duilance Dynami,
<ven. fort. carm. 6 10.34> Clare decore tuo, care fauore meo,
<ven. fort. carm. 6 10.35> Partibus Italiae aduecto mihi Rhenus et Hister
<ven. fort. carm. 6 10.36> Quem cecinere prius quam daret ipse locus,
<ven. fort. carm. 6 10.37> Insignem specie, celsum lare, lege sagacem,
<ven. fort. carm. 6 10.38> Omnibus aequalem spe sale pace fide.
<ven. fort. carm. 6 10.39> Incidit unde mihi, fateor, te sorte uidendi
<ven. fort. carm. 6 10.40> Arctoi gelida sub regione calor,
<ven. fort. carm. 6 10.41> Plusque libens uultus efferueo totus in illos,
<ven. fort. carm. 6 10.42> Ad patriae reditus quam peregrina cohors, 
<ven. fort. carm. 6 10.43> Visibus atque tuis issem uelocius, ac si 
<ven. fort. carm. 6 10.44> Ad patris amplexus de Telamone satus. 
<ven. fort. carm. 6 10.45> Vix quoque tam cupidus uario sinuamine sulcat 
<ven. fort. carm. 6 10.46> Rusticus arte solum, nauita aplustre(==A-PLU+STRE-) fretum. 
<ven. fort. carm. 6 10.47> Ex illo, celebrande, cliens stat pars mea tecum, 
<ven. fort. carm. 6 10.48> Et uenis huc animae pars mediata meae, 
<ven. fort. carm. 6 10.49> Antea corde mihi notus quam lumine uisus, 
<ven. fort. carm. 6 10.50> Quem mente astringo, si neque tango manu:
<ven. fort. carm. 6 10.51> Brachia qui nec dum circum tua colla cateno,
<ven. fort. carm. 6 10.52> Quod digiti nequeunt, alligat illud amor.
<ven. fort. carm. 6 10.53> Longius inde absens ibi sed pertingo quod opto:
<ven. fort. carm. 6 10.54> Quo pede non uenio, pectore totus eo.
<ven. fort. carm. 6 10.55> Nos licet obstet Arar Rhodanusque, natamus amore,
<ven. fort. carm. 6 10.56> Nec uetat ire animum qui uetat ire gradum.
<ven. fort. carm. 6 10.57> Legi etiam missos alieno nomine uersus,
<ven. fort. carm. 6 10.58> Quo quasi per speculum reddit imago uirum.
<ven. fort. carm. 6 10.59> Fonte Camenali quadrato spargeris orbi,
<ven. fort. carm. 6 10.60> Ad loca quae nescis duceris oris aquis.
<ven. fort. carm. 6 10.61> Hinc quoque non aliquo nobis abolende recedis,
<ven. fort. carm. 6 10.62> Quo fixus scriptis nosceris esse tuis.
<ven. fort. carm. 6 10.63> Interiora mei penetrans possessor agelli,
<ven. fort. carm. 6 10.64> Felix perpetue, dulcis amice, uale.
<ven. fort. carm. 6 10.65> Spectans oris opem melioraque sideris optans,
<ven. fort. carm. 6 10.66> Currat ut affatus, stet tibi longa salus.
<ven. fort. carm. 6 10.67> Sacris Theodoro primo lare sede, Sapaudo
<ven. fort. carm. 6 10.68> Felici egregio, quem dedit orbis honor.
<ven. fort. carm. 6 10.69> Albino eximio, Heliae claroque Iouino
<ven. fort. carm. 6 10.70> Pro Fortunato redde salutis opus.
<ven. fort. carm. 6 10.71> Haec tibi nostra chelys modulatur simplice cantu:
<ven. fort. carm. 6 10.72> Sed tonet archetypo barbitus inde sopho.
<ven. fort. carm. 7 1.1> Orpheus(==ORPHE-U-S) orditas moueret(==MO-VE-RET) dum pollice chordas
<ven. fort. carm. 7 1.2> Verbaque percusso pectine fila darent,
<ven. fort. carm. 7 1.3> Mox resonante lyra tetigit dulcedine siluas,
<ven. fort. carm. 7 1.4> Ad citharae cantus traxit amore feras.
<ven. fort. carm. 7 1.5> Vndique miserunt uacuata cubilia dammas,
<ven. fort. carm. 7 1.6> Deposita rabie tigris et ipsa uenit.
<ven. fort. carm. 7 1.7> Sollicitante melo nimio filomela uolatu,
<ven. fort. carm. 7 1.8> Pignora contemnens fessa cucurrit auis:
<ven. fort. carm. 7 1.9> Sed quamuis longo spatio lassauerat alas,
<ven. fort. carm. 7 1.10> Ad uotum ueniens se recreauit auis.
<ven. fort. carm. 7 1.11> Sic stimulante tua captus dulcedine, Gogo,
<ven. fort. carm. 7 1.12> Longa peregrinus regna uiator adit.
<ven. fort. carm. 7 1.13> Vndique festini ueniant ut promptius omnes,
<ven. fort. carm. 7 1.14> Sic tua lingua trahit sicut et ille lyra.
<ven. fort. carm. 7 1.15> Ipse fatigatus huc postquam uenerit exul,
<ven. fort. carm. 7 1.16> Antea quo doluit te medicante caret.
<ven. fort. carm. 7 1.17> Eruis afflictis gemitus et gaudia plantas;
<ven. fort. carm. 7 1.18> Ne tamen arescant, oris ab imbre foues.
<ven. fort. carm. 7 1.19> Aedificas sermone fauos noua mella ministrans,
<ven. fort. carm. 7 1.20> Dulcis et eloquii nectare uincis apes.
<ven. fort. carm. 7 1.21> Vbere fonte rigat labiorum gratia pollens,
<ven. fort. carm. 7 1.22> Cuius ab arcano uox epulanda fluit.
<ven. fort. carm. 7 1.23> Peruigili sensu diues prudentia regnat,
<ven. fort. carm. 7 1.24> Fomite condito cui salis unda natat;
<ven. fort. carm. 7 1.25> Qui fulgore animi radios a pectore uibras,
<ven. fort. carm. 7 1.26> Et micat interior lux imitata diem.
<ven. fort. carm. 7 1.27> Sed uicibus mundum modo sol modo nubila complent:
<ven. fort. carm. 7 1.28> At tua semper habent corda serena diem.
<ven. fort. carm. 7 1.29> Visceribus promptis templum pietatis haberis
<ven. fort. carm. 7 1.30> Muneribusque sacris es fabricata domus.
<ven. fort. carm. 7 1.31> Forma uenusta tibi proprio splendore coruscat,
<ven. fort. carm. 7 1.32> Vt mentis habitum uultus et ipse probet.
<ven. fort. carm. 7 1.33> Omne genus laudum specie concludis in una,
<ven. fort. carm. 7 1.34> Nec plus est aliquid quam tua forma gerit.
<ven. fort. carm. 7 1.35> Principis arbitrio Sigibercthi magnus haberis:
<ven. fort. carm. 7 1.36> Iudicium regis fallere nemo potest.
<ven. fort. carm. 7 1.37> Elegit sapiens sapientem et amator amantem,
<ven. fort. carm. 7 1.38> Ac ueluti flores docta sequestrat apes.
<ven. fort. carm. 7 1.39> Illius ex merito didicisti talis haberi,
<ven. fort. carm. 7 1.40> Et domini mores serue benigne refers.
<ven. fort. carm. 7 1.41> Nuper ab Hispanis per multa pericula terris
<ven. fort. carm. 7 1.42> Egregio regi gaudia summa uehis.
<ven. fort. carm. 7 1.43> Diligis hunc tantum quantum meliora parasti:
<ven. fort. carm. 7 1.44> Nemo armis potuit quod tua lingua dedit.
<ven. fort. carm. 7 1.45> Haec bona si taceam, te nostra silentia laudant,
<ven. fort. carm. 7 1.46> Nec uoces spectes qui mea corda tenes.
<ven. fort. carm. 7 1.47> Vera fauendo cano neque me fallacia damnat,
<ven. fort. carm. 7 1.48> Teste loquor populo: crimine liber ero.
<ven. fort. carm. 7 1.49> Haec tibi longinquos laus ardua surgat in annos,
<ven. fort. carm. 7 1.50> Haec te uita diu seruet et illa colat.
<ven. fort. carm. 7 2.1> Nectar uina cibus uestis doctrina facultas
<ven. fort. carm. 7 2.2> Muneribus largis tu mihi, Gogo, sat es;
<ven. fort. carm. 7 2.3> Tu refluus Cicero, tu noster Apicius extas:
<ven. fort. carm. 7 2.4> Hinc satias uerbis, pascis et inde cibis.
<ven. fort. carm. 7 2.5> Sed modo da ueniam: bubla turgente quiesco,
<ven. fort. carm. 7 2.6> Nam fit lis uteri, si caro mixta fremat.
<ven. fort. carm. 7 2.7> Hic, ubi bos recubat, fugiet puto pullus et anser:
<ven. fort. carm. 7 2.8> Cornibus et pinnis non furor aequus erit.
<ven. fort. carm. 7 2.9> Et modo iam somno languentia lumina claudo:
<ven. fort. carm. 7 2.10> Nam dormire meum carmina lenta probant.
<ven. fort. carm. 7 3.1> Quas mihi porrexit modo pagina missa querellas,
<ven. fort. carm. 7 3.2> Immunem culpae me loquor esse tuae
<ven. fort. carm. 7 3.3> Nam causam, remus, tua plus praesentia laesit:
<ven. fort. carm. 7 3.4> Quo uos peccastis crimine culpor ego.
<ven. fort. carm. 7 3.5> Non tamen ex tali titulo dulcedo peribit:
<ven. fort. carm. 7 3.6> Fructus amicitiae corde colente manet.
<ven. fort. carm. 7 4.1> Nubila quae rapido perflante Aquilone uenitis,
<ven. fort. carm. 7 4.2> Pendula sidereo quae mouet axe rota,
<ven. fort. carm. 7 4.3> Dicite qua uegitet carus mihi Gogo salute,
<ven. fort. carm. 7 4.4> Quid placidis rebus mente serenus agit:
<ven. fort. carm. 7 4.5> Si prope fluctiuagi remoratur litora Rheni,
<ven. fort. carm. 7 4.6> Vt salmonis adeps rete trahatur aquis;
<ven. fort. carm. 7 4.7> An super uuiferi Mosellae obambulat amnem,
<ven. fort. carm. 7 4.8> Quo leuis ardentem temperet aura diem,
<ven. fort. carm. 7 4.9> Pampinus et fluuius medios ubi mitigat aestus:
<ven. fort. carm. 7 4.10> Vitibus umbra rigens, fluctibus unda recens;
<ven. fort. carm. 7 4.11> Aut Mosa dulce sonans, quo grus ganta anser olorque est,
<ven. fort. carm. 7 4.12> Triplice merce ferax (alite pisce rate)
<ven. fort. carm. 7 4.13> An tenet herbosis qua frangitur Axona ripis,
<ven. fort. carm. 7 4.14> Cuius aluntur aquis pascua prata seges?
<ven. fort. carm. 7 4.15> Esera? Sara? Cares? Scaldis? Sate? Somena? Sura?
<ven. fort. carm. 7 4.16> Seu qui Mettis adit de sale nomen habens?
<ven. fort. carm. 7 4.17> Aut aestiua magis nemorum saltusque pererrans
<ven. fort. carm. 7 4.18> Cuspide, rete feras hinc ligat, inde necat?
<ven. fort. carm. 7 4.19> Ardenna an Vosagus cerui caprae helicis uri
<ven. fort. carm. 7 4.20> Caede sagittifera silua fragore tonat?
<ven. fort. carm. 7 4.21> Seu ualidi bufali ferit inter cornua campum,
<ven. fort. carm. 7 4.22> Nec mortem differt ursus onager(==O-NA+GER) aper?
<ven. fort. carm. 7 4.23> An sua rura colens exusta noualia sulcat
<ven. fort. carm. 7 4.24> Et rude ceruici taurus aratra gemit?
<ven. fort. carm. 7 4.25> Siue palatina residet modo laetus in aula,
<ven. fort. carm. 7 4.26> Cui scola congrediens plaudit amore sequax?
<ven. fort. carm. 7 4.27> An cum dulce Lupo pietatis iura retractant
<ven. fort. carm. 7 4.28> Consilioque pari mitia mella creant,
<ven. fort. carm. 7 4.29> Quo pascatur inops, uiduae solacia praestent,
<ven. fort. carm. 7 4.30> Paruus tutorem sumat, egenus opem?
<ven. fort. carm. 7 4.31> Quidquid agunt, pariter felicia uota secundent,
<ven. fort. carm. 7 4.32> Et ualeant Christi regis amore frui.
<ven. fort. carm. 7 4.33> Vos precor, o uenti, qui curritis atque reditis,
<ven. fort. carm. 7 4.34> Pro Fortunato nuntia ferte suo.
<ven. fort. carm. 7 5.1> Pectore de sterili si flumina larga rigarem,
<ven. fort. carm. 7 5.2> Non te sufficerem, dux Bodegisle, loqui.
<ven. fort. carm. 7 5.3> Inuasit nostram subito tua gratia mentem,
<ven. fort. carm. 7 5.4> Vt modo plus uester quam meus esse uelim.
<ven. fort. carm. 7 5.5> Quo primum placidos merui cognoscere uultus,
<ven. fort. carm. 7 5.6> Oris ab unguento membra refecta gero.
<ven. fort. carm. 7 5.7> Colloquio dulci satiasti pectus amantis,
<ven. fort. carm. 7 5.8> Nam mihi de uoto dant tua uerba cibum.
<ven. fort. carm. 7 5.9> Distribuunt epulas alii quae corpora supplent:
<ven. fort. carm. 7 5.10> Vnde animum saties, das magis ipse dapes.
<ven. fort. carm. 7 5.11> Non sic inficiunt placidissima mella Falernum,
<ven. fort. carm. 7 5.12> Ceu tuus obdulcat pectora nostra sapor.
<ven. fort. carm. 7 5.13> Qualiter oblectas quos semper amare uideris,
<ven. fort. carm. 7 5.14> Horae qui spatio me facis esse tuum?
<ven. fort. carm. 7 5.15> Quae tibi sit uirtus si possem, prodere uellem;
<ven. fort. carm. 7 5.16> Sed paruo ingenio magna referre uetor.
<ven. fort. carm. 7 5.17> Exiguus titubo tantarum pondere laudum,
<ven. fort. carm. 7 5.18> Sed melius gradior quem tua facta regunt.
<ven. fort. carm. 7 5.19> Massiliae ductor felicia uota dedisti
<ven. fort. carm. 7 5.20> Rectoremque suum laude perenne refert;
<ven. fort. carm. 7 5.21> Hic tibi consimili merito Germania plaudit,
<ven. fort. carm. 7 5.22> Cuius ad laudem certat uterque locus.
<ven. fort. carm. 7 5.23> De bonitate tua lis est regionis utraeque: 
<ven. fort. carm. 7 5.24> Te petit illa sibi, haec retinere cupit.
<ven. fort. carm. 7 5.25> Iustitiam pauper numquam te iudice perdit,
<ven. fort. carm. 7 5.26> Nec poterit pretio uertere uera potens.
<ven. fort. carm. 7 5.27> Non ligat immunem, non soluit poena nocentem,
<ven. fort. carm. 7 5.28> Nil persona capit si sua causa neget.
<ven. fort. carm. 7 5.29> Lumina cordis habes, animi radiante lucerna,
<ven. fort. carm. 7 5.30> Et tuus aeterna luce coruscat apex.
<ven. fort. carm. 7 5.31> Ingenio torrente loquax de fonte salubri
<ven. fort. carm. 7 5.32> Diuitiasque pias ore fluente rigas.
<ven. fort. carm. 7 5.33> Si uideas aliquem defectum forte labore,
<ven. fort. carm. 7 5.34> Nilus ut Aegyptum, sic tua lingua fouet,
<ven. fort. carm. 7 5.35> Qui patrias leges intra tua pectora condens
<ven. fort. carm. 7 5.36> Implicitae causae soluere fila potes.
<ven. fort. carm. 7 5.37> Assiduis epulis saturas, uenerande, cateruas,
<ven. fort. carm. 7 5.38> Et repletus abit qui tua tecta petit.
<ven. fort. carm. 7 5.39> Si uenis in campos, ibi plebs pascenda recurrit
<ven. fort. carm. 7 5.40> Consequiturque suas te comitando dapes.
<ven. fort. carm. 7 5.41> Vota feras cunctis per saecula longa superstes
<ven. fort. carm. 7 5.42> Et maneas populi semper in ore potens.
<ven. fort. carm. 7 6.1> Lucifer ut nitidos producit in aethera uultus 
<ven. fort. carm. 7 6.2> Clarior et laeto nuntiat ore diem, 
<ven. fort. carm. 7 6.3> Ornat eundo polum, terris quoque lampada mittit, 
<ven. fort. carm. 7 6.4> Atque inter stellas lumine regna tenet: 
<ven. fort. carm. 7 6.5> Sic, Palatina(==PA-LA-TI+NA), tuo diffundens lumina uultu 
<ven. fort. carm. 7 6.6> Femineos uincis pulchrior ore choros; 
<ven. fort. carm. 7 6.7> Aut tibi sic cedit muliebris turba decore, 
<ven. fort. carm. 7 6.8> Vt solis radiis lumine luna minor. 
<ven. fort. carm. 7 6.9> Clara serenatos permutat forma colores, 
<ven. fort. carm. 7 6.10> Lilia nunc reparans, nunc uerecunda(==VE-RE-CUNDA-) rosas. 
<ven. fort. carm. 7 6.11> Credite, nam si quis uultus conspexerit illos, 
<ven. fort. carm. 7 6.12> Hic relegit flores quos dare uerna solent. 
<ven. fort. carm. 7 6.13> Pingere non possunt pretiosam uerba figuram 
<ven. fort. carm. 7 6.14> Nec ualet eloquium mira referre meum. 
<ven. fort. carm. 7 6.15> Gratior incessu, sensu reuerenda pudico, 
<ven. fort. carm. 7 6.16> Talis in ingenio qualis in ore nitor; 
<ven. fort. carm. 7 6.17> Blandior alloquio, placidis suauissima uerbis: 
<ven. fort. carm. 7 6.18> Despiciamque lyram, si tua lingua sonat. 
<ven. fort. carm. 7 6.19> Pectore perspicuo sapientia prouida fulget, 
<ven. fort. carm. 7 6.20> Ornatur sexus te radiante tuus. 
<ven. fort. carm. 7 6.21> Coniuge peruigili nituit magis aula mariti, 
<ven. fort. carm. 7 6.22> Floret et egregia dispositrice domus. 
<ven. fort. carm. 7 6.23> Iure quidem magna est, quae est Galli filia Magni: 
<ven. fort. carm. 7 6.24> Sed merito natae creuit honore pater. 
<ven. fort. carm. 7 6.25> Non aliter poterat nisi munere clarior esse, 
<ven. fort. carm. 7 6.26> Quae meruit celso digna placere uiro. 
<ven. fort. carm. 7 6.27> Eligit e multis quam carus amaret amantem, 
<ven. fort. carm. 7 6.28> Et iudex patriae iudicat ipse sibi. 
<ven. fort. carm. 7 6.29> Ambo pares iuncti longos maneatis in annos, 
<ven. fort. carm. 7 6.30> Et quaecumque uolunt gaudia uestra ferant.
<ven. fort. carm. 7 7.1> Antiqui proceres et nomina celsa priorum
<ven. fort. carm. 7 7.2> Cedant cuncta Lupi munere uicta ducis.
<ven. fort. carm. 7 7.3> Scipio quod sapiens, Cato quod maturus agebat,
<ven. fort. carm. 7 7.4> Pompeius felix, omnia solus habes.
<ven. fort. carm. 7 7.5> Illis consulibus Romana potentia fulsit,
<ven. fort. carm. 7 7.6> Te duce sed nobis hic modo Roma redit.
<ven. fort. carm. 7 7.7> Te tribuente aditum cunctis fiducia surgit,
<ven. fort. carm. 7 7.8> Libertatis opem libera lingua dedit.
<ven. fort. carm. 7 7.9> Maestitiam si quis confuso in pectore gessit,
<ven. fort. carm. 7 7.10> Postquam te uidit spe meliore manet.
<ven. fort. carm. 7 7.11> Fundatus grauitate animi, quoque corde profundus
<ven. fort. carm. 7 7.12> Tranquilli pelagi fundis ab ore salem.
<ven. fort. carm. 7 7.13> Sed facunda magis plebi tua munera prosunt:
<ven. fort. carm. 7 7.14> Tu condis sensus, nam salis unda cibos.
<ven. fort. carm. 7 7.15> Consilii radix, fecundi uena saporis,
<ven. fort. carm. 7 7.16> Ingenio uiuax, ore rotante loquax,
<ven. fort. carm. 7 7.17> Qui geminis rebus fulges in utroque paratus,
<ven. fort. carm. 7 7.18> Quicquid corde capis prodere lingua potest.
<ven. fort. carm. 7 7.19> Pectore sub cuius firmantur pondera regis
<ven. fort. carm. 7 7.20> Pollet et auxilio publica cura tuo.
<ven. fort. carm. 7 7.21> Subdis amore nouo tua membra laboribus amplis:
<ven. fort. carm. 7 7.22> Pro requie regis dulce putatur onus.
<ven. fort. carm. 7 7.23> O felix animus patriae qui consulit actus
<ven. fort. carm. 7 7.24> Et uiuit cunctis mens generosa uiris!
<ven. fort. carm. 7 7.25> Legati adueniunt, te respondente ligantur
<ven. fort. carm. 7 7.26> Et iaculo uerbi mox iacuere tui.
<ven. fort. carm. 7 7.27> Lancea sermo fuit, quoque uox armata loquentis,
<ven. fort. carm. 7 7.28> Auspicium palmae te Sigiberthus habet.
<ven. fort. carm. 7 7.29> Responsum gentis sensu profertur ab illo
<ven. fort. carm. 7 7.30> Et uotum populi uox ualet una loqui.
<ven. fort. carm. 7 7.31> Cuius ab ingenio sortita est causa triumphum,
<ven. fort. carm. 7 7.32> Adsertoris ope iustior illa fuit.
<ven. fort. carm. 7 7.33> Nullus enim poterit proprias ita pandere causas,
<ven. fort. carm. 7 7.34> Ceu tua pro cunctis inclita lingua tonat.
<ven. fort. carm. 7 7.35> Nilus ut Aegyptum recreat, dum plenus inundat,
<ven. fort. carm. 7 7.36> Sic tu colloquii flumine cuncta foues.
<ven. fort. carm. 7 7.37> Iustitia florente fauent te iudice leges,
<ven. fort. carm. 7 7.38> Causarumque aequo pondere libra manes.
<ven. fort. carm. 7 7.39> Ad te confugiunt, te cingula celsa requirunt,
<ven. fort. carm. 7 7.40> Nec petis ut habeas: te petit omnis honor;
<ven. fort. carm. 7 7.41> In cuius gremio nutritur adepta potestas,
<ven. fort. carm. 7 7.42> Quo rectore datus crescere nouit apex.
<ven. fort. carm. 7 7.43> Quam merito retinet concessos semper honores
<ven. fort. carm. 7 7.44> Per quem digna magis culmina culmen habent!
<ven. fort. carm. 7 7.45> Antiquos animos Romanae stirpis adeptus
<ven. fort. carm. 7 7.46> Bella moues armis, iura quiete regis.
<ven. fort. carm. 7 7.47> Fultus utrisque bonis, hinc armis legibus illinc,
<ven. fort. carm. 7 7.48> Quam bene fit primus cui fauet omne decus!
<ven. fort. carm. 7 7.49> Quae tibi sit uirtus cum prosperitate superna,
<ven. fort. carm. 7 7.50> Saxonis et Dani gens cito uicta probat.
<ven. fort. carm. 7 7.51> Bordaa quo fluuius sinuoso gurgite currit,
<ven. fort. carm. 7 7.52> Hic aduersa acies te duce caesa ruit.
<ven. fort. carm. 7 7.53> Dimidium uestris iussis tunc paruit agmen;
<ven. fort. carm. 7 7.54> Quam merito uincit qui tua iussa facit!
<ven. fort. carm. 7 7.55> Ferratae tunicae sudasti pondere uictor
<ven. fort. carm. 7 7.56> Et sub puluerea nube coruscus eras,
<ven. fort. carm. 7 7.57> Tamque diu pugnax acie fugiente secutus,
<ven. fort. carm. 7 7.58> Laugona dum uitreis terminus esset aquis.
<ven. fort. carm. 7 7.59> Qui fugiebat iners, amnis dedit ille sepulchrum:
<ven. fort. carm. 7 7.60> Pro duce felici flumina bella gerunt.
<ven. fort. carm. 7 7.61> Inter conciues meruit te Gallia lumen,
<ven. fort. carm. 7 7.62> Lampade qui cordis splendor ubique micas.
<ven. fort. carm. 7 7.63> Sunt quos forma potens, sunt quos sapientia praefert:
<ven. fort. carm. 7 7.64> Singula sunt aliis, sed bona plura tibi.
<ven. fort. carm. 7 7.65> Occurrens dominis ueneranda palatia comples
<ven. fort. carm. 7 7.66> Et tecum ingrediens multiplicatur honor.
<ven. fort. carm. 7 7.67> Te ueniente nouo domus emicat alma sereno
<ven. fort. carm. 7 7.68> Et reparant genium regia tecta suum.
<ven. fort. carm. 7 7.69> Nempe oculos recipit cum te uidet aula redire,
<ven. fort. carm. 7 7.70> Quem commune ducum lumina lumen habent:
<ven. fort. carm. 7 7.71> Principis auxilium, patriae decus, arma parentum,
<ven. fort. carm. 7 7.72> Consultum reliquis, omnibus unus amor.
<ven. fort. carm. 7 7.73> Admiranda etiam quid de dulcedine dicam,
<ven. fort. carm. 7 7.74> Nectare qui plenus construis ore fauos?
<ven. fort. carm. 7 7.75> Cara serenatum comitatur gratia uultum,
<ven. fort. carm. 7 7.76> Fulget et interius perpetuata dies.
<ven. fort. carm. 7 7.77> Qui satias escis, reficis sermone benignus
<ven. fort. carm. 7 7.78> Sepositis epulis sunt tua uerba dapes.
<ven. fort. carm. 7 7.79> Quis tibi digna loqui ualeat, quem uoce potente
<ven. fort. carm. 7 7.80> Rex pius ornatum praedicat esse suum?
<ven. fort. carm. 7 7.81> Sit tibi summus apex illo regnante per aeuum,
<ven. fort. carm. 7 7.82> Vitaque sit praesens atque futura colat.
<ven. fort. carm. 7 8.1> Aestifer ignitas cum Iulius urit harenas 
<ven. fort. carm. 7 8.2> Siccaque puluereo margine terra sitit, 
<ven. fort. carm. 7 8.3> Languidior placidas uix pampinus explicat umbras, 
<ven. fort. carm. 7 8.4> Mollior et glaucas contrahit herba comas, 
<ven. fort. carm. 7 8.5> Summissis foliis Phoebi regnante uapore 
<ven. fort. carm. 7 8.6> Vix sua defendit frigida tecta nemus, 
<ven. fort. carm. 7 8.7> Pabula fastidens fugit aestu bucula saltus, 
<ven. fort. carm. 7 8.8> Ipse nec afflictis pascitur eruus equis, 
<ven. fort. carm. 7 8.9> Longius expositam linguam canis ore flagellat, 
<ven. fort. carm. 7 8.10> Ilia lassa trahens tristis anhelat ouis: 
<ven. fort. carm. 7 8.11> Forte uiator iter gradiens feruentibus horis 
<ven. fort. carm. 7 8.12> Vritur accensis sole premente comis. 
<ven. fort. carm. 7 8.13> Qui arescente solo, modico recreetur ut haustu, 
<ven. fort. carm. 7 8.14> Saepius irriguas anxius optat aquas, 
<ven. fort. carm. 7 8.15> Arboris aut tremulae uiridante cacumine fuso 
<ven. fort. carm. 7 8.16> Frondibus oppositis temperet umbra sitim. 
<ven. fort. carm. 7 8.17> Prosperitate noua si iam prope lucus opacet 
<ven. fort. carm. 7 8.18> Et uitrei fontis sibilet unda recens, 
<ven. fort. carm. 7 8.19> Huc properans placidis homo laetus sternitur aruis, 
<ven. fort. carm. 7 8.20> Voluit(==VOLVIT) in herbosos et sua membra toros. 
<ven. fort. carm. 7 8.21> Vota secuta tenens gemino refouetur amoeno: 
<ven. fort. carm. 7 8.22> Hinc leuat umbra diem, hinc fugat unda sitim. 
<ven. fort. carm. 7 8.23> Carmina siqua tenet, cantu modulante recurrit, 
<ven. fort. carm. 7 8.24> Prouocat et placidos blandior aura sonos, 
<ven. fort. carm. 7 8.25> Si sibi forte fuit bene notus Homerus Athenis 
<ven. fort. carm. 7 8.26> Aut Maro Traiano lectus in urbe foro; 
<ven. fort. carm. 7 8.27> Vel si Dauitico didicit sacra dogmata plectro, 
<ven. fort. carm. 7 8.28> Psallit honorificum fauce rotante melum. 
<ven. fort. carm. 7 8.29> Tangitur aut digito lyra tibia fistula canna: 
<ven. fort. carm. 7 8.30> Quisque suis Musis carmine mulcet aues. 
<ven. fort. carm. 7 8.31> Sic ego, curarum ualido defessus ab aestu, 
<ven. fort. carm. 7 8.32> Noscens te saluum fonte refectus agor. 
<ven. fort. carm. 7 8.33> O nomen mihi dulce Lupi, replicabile semper 
<ven. fort. carm. 7 8.34> Quodque mei scriptum pagina cordis habet, 
<ven. fort. carm. 7 8.35> Quem semel inclusum tabulis dulcedinis intus 
<ven. fort. carm. 7 8.36> Non abolenda uirum pectoris arca tenet; 
<ven. fort. carm. 7 8.37> Thesauros pietatis habens, pretiosa uoluntas 
<ven. fort. carm. 7 8.38> Producens animo pura talenta suo! 
<ven. fort. carm. 7 8.39> Diuitias quas mundus habet mens aurea uincit 
<ven. fort. carm. 7 8.40> Gemmarumque decus corde micante refert. 
<ven. fort. carm. 7 8.41> Sensus aromaticus suaues diffundit odores, 
<ven. fort. carm. 7 8.42> Hoc tribuens animae quod bene tura solent. 
<ven. fort. carm. 7 8.43> Melle saporatum refluens a pectore uerbum 
<ven. fort. carm. 7 8.44> Et sale conditum reddis ab ore sophum. 
<ven. fort. carm. 7 8.45> Post tenebras noctis stellarum lumina subdens 
<ven. fort. carm. 7 8.46> Lucifer ut radiis sic mihi mente nites. 
<ven. fort. carm. 7 8.47> Vt recreat mundum ueniens lux solis ab ortu, 
<ven. fort. carm. 7 8.48> Illustrant animum sic tua uerba meum. 
<ven. fort. carm. 7 8.49> Cum peregrina meos tenuit Germania uisus, 
<ven. fort. carm. 7 8.50> Tu pater et patriae consuliturus eras. 
<ven. fort. carm. 7 8.51> Quando merebar ouans placidos intendere uultus, 
<ven. fort. carm. 7 8.52> Mox geminata mihi fulsit in orbe dies. 
<ven. fort. carm. 7 8.53> Conserui quotiens uestro sermone loquellas 
<ven. fort. carm. 7 8.54> Credidi in ambrosiis me recubare rosis. 
<ven. fort. carm. 7 8.55> Omnibus una manens, sed plus tua gratia nobis, 
<ven. fort. carm. 7 8.56> Vinxit in affectu me properante suo. 
<ven. fort. carm. 7 8.57> Nunc quoque pro magnis quis digna rependat honoris? 
<ven. fort. carm. 7 8.58> Materia uincor et quia lingua minor. 
<ven. fort. carm. 7 8.59> Sic per(==PE+R) ascensum culmen supereminet altum: 
<ven. fort. carm. 7 8.60> Hinc meus urguet amor, hinc tuus obstat honor. 
<ven. fort. carm. 7 8.61> Sed pro me reliqui laudes tibi reddere certent, 
<ven. fort. carm. 7 8.62> Et qua quisque ualet te prece uoce sonet, 
<ven. fort. carm. 7 8.63> Romanusque lyra, plaudat tibi barbarus harpa, 
<ven. fort. carm. 7 8.64> Graecus Achilliaca, crotta Britanna canat. 
<ven. fort. carm. 7 8.65> Illi te fortem referant, hi iure potentem, 
<ven. fort. carm. 7 8.66> Ille armis agilem praedicet, iste libris. 
<ven. fort. carm. 7 8.67> Et quia rite regis quod pax et bella requirunt, 
<ven. fort. carm. 7 8.68> Iudicis ille decus concinat, iste ducis. 
<ven. fort. carm. 7 8.69> Nos tibi uersiculos, dent barbara carmina leudos: 
<ven. fort. carm. 7 8.70> Sic uariante tropo laus sonet una uiro. 
<ven. fort. carm. 7 8.71> Hi celebrem memorent, illi te lege sagacem: 
<ven. fort. carm. 7 8.72> Ast ego te dulcem semper habebo, Lupe. 
<ven. fort. carm. 7 9.1> Officiis intente piis, memorator amantis,
<ven. fort. carm. 7 9.2> Prompte per affectum consuliture tuum,
<ven. fort. carm. 7 9.3> Carius absentis nimium miseratus amici,
<ven. fort. carm. 7 9.4> Quando latente loco signa requirit amor:
<ven. fort. carm. 7 9.5> Vnde meis meritis datur hoc, ut protinus esset
<ven. fort. carm. 7 9.6> Spes Fortunati cura benigna Lupi?
<ven. fort. carm. 7 9.7> Exul ab Italia nono, puto, uoluor in anno
<ven. fort. carm. 7 9.8> Litoris Oceani contiguante salo:
<ven. fort. carm. 7 9.9> Tempora tot fugiunt et adhuc per scripta parentum
<ven. fort. carm. 7 9.10> Nullus ab exclusis me recreauit apex.
<ven. fort. carm. 7 9.11> Quod pater ac genetrix, frater, soror, ordo nepotum,
<ven. fort. carm. 7 9.12> Quod poterat regio, soluis amore pio.
<ven. fort. carm. 7 9.13> Pagina blanda tuo sub nomine missa benigne
<ven. fort. carm. 7 9.14> Nectarei fontis me recreauit aquis.
<ven. fort. carm. 7 9.15> Nec solum a uobis me dulcis epistula fouit,
<ven. fort. carm. 7 9.16> Missus adhuc in rem portitor ecce uenit.
<ven. fort. carm. 7 9.17> Munera quis poterit, rogo, tot memor ore referre?
<ven. fort. carm. 7 9.18> Affectum dulcem pandere lingua nequit.
<ven. fort. carm. 7 9.19> Sed tibi restituat rex cuncta supernus ab alto,
<ven. fort. carm. 7 9.20> Quae minimis fiunt qui docet esse suum.
<ven. fort. carm. 7 10.1> Quam cito fama uolat pernicibus excita pinnis
<ven. fort. carm. 7 10.2> Et loca cuncta suis actibus aucta replet!
<ven. fort. carm. 7 10.3> Nam tibi cum Rhenus, mihi sit Liger ecce propinquus,
<ven. fort. carm. 7 10.4> Hic, Magnulfe, decens, magnus honore places.
<ven. fort. carm. 7 10.5> Sic tuba praeconis Sigimundi missa cucurrit,
<ven. fort. carm. 7 10.6> Vt tua diffuso sint bona nota loco.
<ven. fort. carm. 7 10.7> Quod tamen in breuibus uix signat epistula uerbis:
<ven. fort. carm. 7 10.8> Non quia cuncta canit, nec reticere cupit.
<ven. fort. carm. 7 10.9> Iuridico in primis pollens torrente relatu
<ven. fort. carm. 7 10.10> Sic regis, ut reuoces facta uetusta nouis,
<ven. fort. carm. 7 10.11> Cuius in officiis aequi cultoris aratro
<ven. fort. carm. 7 10.12> Semine iustitiae plebs sua uota metit.
<ven. fort. carm. 7 10.13> Nemo caret propriis, alienis nemo recumbit:
<ven. fort. carm. 7 10.14> Sic facis ut populum non uacet esse reum.
<ven. fort. carm. 7 10.15> Sollicitudo tua reliquis fert dona salutis,
<ven. fort. carm. 7 10.16> Et labor unius fit populosa quies.
<ven. fort. carm. 7 10.17> Aequalis concors ut ab omnibus, alme, uoceris,
<ven. fort. carm. 7 10.18> Legibus hinc iudex, hinc bonitate parens.
<ven. fort. carm. 7 10.19> Da paucis ueniam, quoniam mihi portitor instat:
<ven. fort. carm. 7 10.20> Nam de fratre Lupi res monet ampla loqui.
<ven. fort. carm. 7 10.21> Sic tribuat dominus, meritis reparetis ut illum,
<ven. fort. carm. 7 10.22> Quem pariter tecum cordis amore colo.
<ven. fort. carm. 7 11.1> Prosaico quotiens direxi scripta relatu!
<ven. fort. carm. 7 11.2> Nullaque de uestro pocula fonte bibo:
<ven. fort. carm. 7 11.3> Quem prius irrigua recrearas ditior unda,
<ven. fort. carm. 7 11.4> Nec modo Castaliis redditur haustus aquis.
<ven. fort. carm. 7 11.5> Si me cura minor uestri tenuisset amoris,
<ven. fort. carm. 7 11.6> Iam fuerat licitum stringere colla manu.
<ven. fort. carm. 7 11.7> Nunc magis inde minus capio, quia diligo maius,
<ven. fort. carm. 7 11.8> Et cum plus cupiam, uota negata gemam.
<ven. fort. carm. 7 11.9> Qui sibi transfudit mea pectora pectore toto,
<ven. fort. carm. 7 11.10> Cur, rogo, non pariter lumina lumen habent?
<ven. fort. carm. 7 11.11> Vel quod, amice, licet scriptis fero, care, salutem:
<ven. fort. carm. 7 11.12> Sed mihi qua releuer pagina reddat opem.
<ven. fort. carm. 7 12.1> Tempora lapsa uolant, fugitiuis fallimur horis,
<ven. fort. carm. 7 12.2> Ducit et in senium lubrica uita uiros.
<ven. fort. carm. 7 12.3> Fine trahit celeri sine fune uolubilis axis
<ven. fort. carm. 7 12.4> Nec retinet rapidas ad sua frena rotas,
<ven. fort. carm. 7 12.5> Cuncta mouens secum momenta et pondera rerum,
<ven. fort. carm. 7 12.6> Donec meta auidos sistere cogat equos.
<ven. fort. carm. 7 12.7> Sic quoque dissimiles ad finem tendimus omnes,
<ven. fort. carm. 7 12.8> Nemo pedem retrahit quo sibi limes erit.
<ven. fort. carm. 7 12.9> Imperiale caput, regnum trahit, aeque senatum,
<ven. fort. carm. 7 12.10> Nec spectante die, cum uenit, hora rapit.
<ven. fort. carm. 7 12.11> Quid sunt arma uiris? cadit Hector et ultor Achilles,
<ven. fort. carm. 7 12.12> Aiax in clipeo murus Achaeus, obit.
<ven. fort. carm. 7 12.13> Quid satis est cupido, gremio quod condit auaro?
<ven. fort. carm. 7 12.14> Deliciis refluis Attalus auctus abest. 
<ven. fort. carm. 7 12.15> Quis non uersutus recubet dum fine supremo? 
<ven. fort. carm. 7 12.16> De Palamede potens ars in Vlixe perit.
<ven. fort. carm. 7 12.17> Forma uenusta fluit, cecidit pulcherrimus Astur, 
<ven. fort. carm. 7 12.18> Occubat Hippolytus nec superextat Adon.
<ven. fort. carm. 7 12.19> Non agiles fugiunt; quo terminus instat eundum:
<ven. fort. carm. 7 12.20> Nam cum fratre celer sorte Quirinus obit.
<ven. fort. carm. 7 12.21> Quid, rogo, cantus agit? modulis blanditus acutis
<ven. fort. carm. 7 12.22> Orpheus et citharae uox animata iacet.
<ven. fort. carm. 7 12.23> Docta recessuris quid prodest lingua sophistis,
<ven. fort. carm. 7 12.24> Qui ualuere loqui curua rotunda polis?
<ven. fort. carm. 7 12.25> Archyta Pythagoras Aratus(==A-RA-TUS) Cato Plato Chrysippus(==CHRY-SIPPUS),
<ven. fort. carm. 7 12.26> Turba Cleantharum stulta fauilla cubat.
<ven. fort. carm. 7 12.27> Quidue poema potest? Maro lysa Menander Homerus,
<ven. fort. carm. 7 12.28> Quorum nuda tabo(==TA-BO+) membra sepulchra tegunt?
<ven. fort. carm. 7 12.29> Cum uenit extremum, neque Musis carmina prosunt,
<ven. fort. carm. 7 12.30> Nec iuuat eloquio detinuisse melos.
<ven. fort. carm. 7 12.31> Sic, dum puncta cadunt, fugiunt praesentia rerum,
<ven. fort. carm. 7 12.32> Et uitae tabulam tessera rapta leuat.
<ven. fort. carm. 7 12.33> Est tamen una salus, pia maxima dulcis et ampla:
<ven. fort. carm. 7 12.34> Perpetuo trino posse placere deo.
<ven. fort. carm. 7 12.35> Hoc ualet atque uiget, manet et neque fine peribit,
<ven. fort. carm. 7 12.36> Hinc quoque post tumulum nascitur almus honor.
<ven. fort. carm. 7 12.37> Quod superest obitu meritorum flore beato,
<ven. fort. carm. 7 12.38> Suauis iustorum fragrat odor tumulo;
<ven. fort. carm. 7 12.39> Gratius aura fluens quam spiret aroma Sabaeum,
<ven. fort. carm. 7 12.40> Vincens quae pinguis balsama silua reflat.
<ven. fort. carm. 7 12.41> Cinnama calta crocus uiolae rosa lilia cedunt,
<ven. fort. carm. 7 12.42> Vt similis nullus nare bibatur odor.
<ven. fort. carm. 7 12.43> Quid quod morte magis uirtus generatur in illis,
<ven. fort. carm. 7 12.44> Dumque sepulchra tenent languida membra fouent?
<ven. fort. carm. 7 12.45> Multorum dubiam solidant pia funera uitam
<ven. fort. carm. 7 12.46> Et redit ex tumulo uiuificatus homo.
<ven. fort. carm. 7 12.47> Nobilis urna tegit pretiosa talenta tonantis
<ven. fort. carm. 7 12.48> Ac terris recubat quod super astra uolet.
<ven. fort. carm. 7 12.49> Qui sub amore dei sacro moderamine uiuens
<ven. fort. carm. 7 12.50> Fit peregrinus humi, ciuis eundo poli.
<ven. fort. carm. 7 12.51> Denique post illos qui fundamenta coruscant,
<ven. fort. carm. 7 12.52> Postque Petri ac Pauli lumina prima fide,
<ven. fort. carm. 7 12.53> Quis numerus radiat sanctorum sparsus in orbe,
<ven. fort. carm. 7 12.54> Quanta columnarum gratia fusa uiget!
<ven. fort. carm. 7 12.55> Per loca, per populos mundo sua sidera praesunt,
<ven. fort. carm. 7 12.56> Quidquid ab Oceanis circulus ambit aquis.
<ven. fort. carm. 7 12.57> Arctos meridies oriens occasus honorat
<ven. fort. carm. 7 12.58> Lumina muneribus clarificata suis.
<ven. fort. carm. 7 12.59> De reliquo nihil est quodcumque uidetur in orbe,
<ven. fort. carm. 7 12.60> Nam tumor hic totus fumus et umbra sumus.
<ven. fort. carm. 7 12.61> Cur igitur metu(==ME+TU+) trahitur data uita susurro,
<ven. fort. carm. 7 12.62> Nec Fortunato pauca, Iouine, refers?
<ven. fort. carm. 7 12.63> Tempora lapsa uides neque longa silentia rumpis,
<ven. fort. carm. 7 12.64> Me quoque ne recrees ad mea damna taces.
<ven. fort. carm. 7 12.65> Non ita rebar ouans, postquam Germania nostros
<ven. fort. carm. 7 12.66> Contulerat uisus, ut resileret amor.
<ven. fort. carm. 7 12.67> Credideram potius, quantum se tenderet aetas,
<ven. fort. carm. 7 12.68> Vt uestri affectus se duplicaret opus.
<ven. fort. carm. 7 12.69> Heu magis, ut uideo, uota in contraria currunt:
<ven. fort. carm. 7 12.70> Tempora longantur, sed breuiatur amor.
<ven. fort. carm. 7 12.71> An quantum ex oculo, tantum tibi corde recedo,
<ven. fort. carm. 7 12.72> Et tam longe animo quam sumus ambo loco?
<ven. fort. carm. 7 12.73> Non ego sic refero, quoniam tibi pectore nector:
<ven. fort. carm. 7 12.74> Praedicat hoc aliter mens ubi dulce fouet.
<ven. fort. carm. 7 12.75> Nam cui cara fides animum sociauit amici,
<ven. fort. carm. 7 12.76> Quod minus est oculis flagrat amore magis,
<ven. fort. carm. 7 12.77> Et licet absentem paries locus aula retentet,
<ven. fort. carm. 7 12.78> Corde suo illic est, est ubi forma placens.
<ven. fort. carm. 7 12.79> Prospicit affectu quem uultu non uidet ipso,
<ven. fort. carm. 7 12.80> Et uox longinqua de regione sonat.
<ven. fort. carm. 7 12.81> Quid gerat aut ubi sit, tacito dare uerba uidetur;
<ven. fort. carm. 7 12.82> Intra se loquitur pectore clausus amor.
<ven. fort. carm. 7 12.83> Si uolat aura leuis, putat inde uenire salutes:
<ven. fort. carm. 7 12.84> Hoc fragor aure refert quod homo(==SOMO) mente gerit.
<ven. fort. carm. 7 12.85> Hinc tuus ergo cliens ego, care colende, requiro,
<ven. fort. carm. 7 12.86> Absentem faciunt quem loca, non animus,
<ven. fort. carm. 7 12.87> Qui semper nostro memoralis haberis in ore:
<ven. fort. carm. 7 12.88> Scribimus et haec dum, non sine te loquimur.
<ven. fort. carm. 7 12.89> Affectu studio uoto tua brachia cingo
<ven. fort. carm. 7 12.90> Atque per amplexum pectora, colla ligo.
<ven. fort. carm. 7 12.91> Ingrederis mecum pariterque moueris amator,
<ven. fort. carm. 7 12.92> Et quasi blanda loquens oscula libo labris.
<ven. fort. carm. 7 12.93> Ante oculos habeo, sed cara refugit imago,
<ven. fort. carm. 7 12.94> Hic quoque quem habeo non retinere queo.
<ven. fort. carm. 7 12.95> Alternis uicibus modo uadis et inde recurris:
<ven. fort. carm. 7 12.96> Vix fugis ex oculis, ecce figura redis.
<ven. fort. carm. 7 12.97> Et cum terga dabis, facies mihi cernitur insons;
<ven. fort. carm. 7 12.98> Si pede conuersus, fronte regressus ades.
<ven. fort. carm. 7 12.99> Saepe etiam uideor dare te pia dicta relatu:
<ven. fort. carm. 7 12.100> Illic forte taces, hic mihi uerba refers.
<ven. fort. carm. 7 12.101> Hoc de te minus est, quia prendi non potes absens;
<ven. fort. carm. 7 12.102> Nam uelut illic es totus et hic meus es.
<ven. fort. carm. 7 12.103> Qualiter ambo simul paucis habitauimus horis
<ven. fort. carm. 7 12.104> Non fugit ex oculis, dum manet ista dies.
<ven. fort. carm. 7 12.105> Misimus o quotiens timidis epigrammata chartis!
<ven. fort. carm. 7 12.106> Et tua, ne recreer, pagina muta silet.
<ven. fort. carm. 7 12.107> Quis, rogo, reddat eas taciti quas perdimus horas?
<ven. fort. carm. 7 12.108> Tempora non reuocat lux leuis atque fugax.
<ven. fort. carm. 7 12.109> Dic homo note meus: quid agis? quid, amice, recurris?
<ven. fort. carm. 7 12.110> Si tua rura colis, cur mea uota neges?
<ven. fort. carm. 7 12.111> Scribe uacans animo, refer alta poemata uersu
<ven. fort. carm. 7 12.112> Et quasi ruris agrum me cole uoce, melo;
<ven. fort. carm. 7 12.113> Per thoraca meum ducas, precor, oris aratrum,
<ven. fort. carm. 7 12.114> Vt linguae sulcus sint sata nostra tuus,
<ven. fort. carm. 7 12.115> Pectoris unde seges grauidis animetur aristis,
<ven. fort. carm. 7 12.116> Pullulet et nostrum farra nouale ferax.
<ven. fort. carm. 7 12.117> Nam mihi si loqueris, bone uir, pietatis opimae
<ven. fort. carm. 7 12.118> Exsuperas labiis dulcia mella fauis,
<ven. fort. carm. 7 12.119> Plusque liquore placet quem fert oleagina suco,
<ven. fort. carm. 7 12.120> Suauius et recreat quam quod aroma reflat.
<ven. fort. carm. 7 12.121> Cum Aspasio pariter caris patre, fratre Leone
<ven. fort. carm. 7 12.122> Longa stante die, dulcis amice, uale.
<ven. fort. carm. 7 13.1> Ardua Pierio cui constant culmina fastu,
<ven. fort. carm. 7 13.2> Vix humili ualeo tangere claustra manu.
<ven. fort. carm. 7 13.3> Sed quoniam patriae fuit aula sodalibus una,
<ven. fort. carm. 7 13.4> Affectu fidens pulso, benigne, fores.
<ven. fort. carm. 7 14.1> Dum mihi fessus iter gradior prope noctis in umbra,
<ven. fort. carm. 7 14.2> Solis in occasu iam fugiente die,
<ven. fort. carm. 7 14.3> Cum super undarum uiridantes gramine ripas
<ven. fort. carm. 7 14.4> Pascua conspexi, pastus et ipse fui.
<ven. fort. carm. 7 14.5> Huc oculis captus uoto ducente trahebar
<ven. fort. carm. 7 14.6> Deflectensque uiam prosperiora peto.
<ven. fort. carm. 7 14.7> Mummolenus enim, qui celsa palatia regis
<ven. fort. carm. 7 14.8> Altis consiliis crescere rite facit,
<ven. fort. carm. 7 14.9> Inter conciues merito qui clarior extat
<ven. fort. carm. 7 14.10> Quemque super proceres unica palma leuat,
<ven. fort. carm. 7 14.11> Nobilitate potens, animo bonus, ore serenus,
<ven. fort. carm. 7 14.12> Ingenio sollers et probitate sagax,
<ven. fort. carm. 7 14.13> Cui genus a proauis radianti luce coruscat
<ven. fort. carm. 7 14.14>(Moribus ipse tamen uicit honore patres):
<ven. fort. carm. 7 14.15> Huc ergo adueniens epulis expletus opimis:
<ven. fort. carm. 7 14.16> Quem uidisse mihi constitit esse cibum.
<ven. fort. carm. 7 14.17> Fercula magna quidem dapibus cumulata benignis,
<ven. fort. carm. 7 14.18> Ac si colle tumens discus onustus erat:
<ven. fort. carm. 7 14.19> Vndique montis opus, medium quasi uallis habebat,
<ven. fort. carm. 7 14.20> Quo meliore uia piscis agebat iter.
<ven. fort. carm. 7 14.21> Ille natans oleum pro undis, pro caespite discum
<ven. fort. carm. 7 14.22> Incoluit, cui pro gurgite mensa fuit.
<ven. fort. carm. 7 14.23> Attamen ante aliud data sunt mihi mitia poma,
<ven. fort. carm. 7 14.24> Persica quae uulgi nomine dicta sonant.
<ven. fort. carm. 7 14.25> Lassauit dando (sed non ego lassor edendo)
<ven. fort. carm. 7 14.26> Vocibus hinc cogens, hinc tribuendo dapes.
<ven. fort. carm. 7 14.27> Mox quasi parturiens subito me uentre tetendi,
<ven. fort. carm. 7 14.28> Admirans uterum sic tumuisse meum.
<ven. fort. carm. 7 14.29> Intus enim tonitrus uario rumore fremebat;
<ven. fort. carm. 7 14.30> Viscera conturbans Eurus et Auster erat.
<ven. fort. carm. 7 14.31> Non sic Aeoliis turbatur harena procellis
<ven. fort. carm. 7 14.32> Nec uaga per pelagus puppis adacta tremit,
<ven. fort. carm. 7 14.33> Nec sic inflantur uentorum turbine folles,
<ven. fort. carm. 7 14.34> Malleolis famulos quos faber ustus habet.
<ven. fort. carm. 7 14.35> Alter in alterius ructabat mole susurros
<ven. fort. carm. 7 14.36> Et sine me mecum pugna superba fuit.
<ven. fort. carm. 7 14.37> Sit tibi longa salus celsa cum coniuge, rector,
<ven. fort. carm. 7 14.38> Et de natorum prole uoceris auus.
<ven. fort. carm. 7 14.39> Laudis honore potens felicia tempora cernas
<ven. fort. carm. 7 14.40> Et ualeas dulces concelebrare iocos.
<ven. fort. carm. 7 15.1> Delicias, Berulfe, tuas spectando libenter
<ven. fort. carm. 7 15.2> Me fateor duplicem sustinuisse famem.
<ven. fort. carm. 7 15.3> Sic ego credebam, quarta satiarer ut hora:
<ven. fort. carm. 7 15.4> Me nec ad octauam mensa benigna uocat.
<ven. fort. carm. 7 15.5> Per uestras epulas didici ieiunia gestans:
<ven. fort. carm. 7 15.6> Litania fuit prandia uestra magis.
<ven. fort. carm. 7 15.7> Det tibi uota deus, per quem (modo laeta notamus),
<ven. fort. carm. 7 15.8> Haec quoque dum scribo, plus satiatus agor.
<ven. fort. carm. 7 16.1> Temporibus longis regali diues in aula 
<ven. fort. carm. 7 16.2> Enituit meritis gloria, Conda, tuis. 
<ven. fort. carm. 7 16.3> Nam semel ut iuuenem uigili te pectore uidit, 
<ven. fort. carm. 7 16.4> Elegit secum semper habere senem. 
<ven. fort. carm. 7 16.5> Quis fuit ille animus uel quae moderatio sensus, 
<ven. fort. carm. 7 16.6> Cum fueris tantis regibus unus amor? 
<ven. fort. carm. 7 16.7> Mens generosa tibi pretioso lumine fulget, 
<ven. fort. carm. 7 16.8> Quae meritis propriis amplificauit auos. 
<ven. fort. carm. 7 16.9> Floret posteritas, per quam sua crescit origo, 
<ven. fort. carm. 7 16.10> Et facit antiquos surgere laude patres. 
<ven. fort. carm. 7 16.11> Nam si praefertur generis qui seruat honorem, 
<ven. fort. carm. 7 16.12> Quanta magis laus est nobilitare genus 
<ven. fort. carm. 7 16.13> Qui cupit ergo suum gestis adtollere nomen, 
<ven. fort. carm. 7 16.14> Ille tuum uelox praemeditetur opus. 
<ven. fort. carm. 7 16.15> A paruo incipiens existi semper in altum 
<ven. fort. carm. 7 16.16> Perque gradus omnes culmina celsa tenes. 
<ven. fort. carm. 7 16.17> Theudericus ouans ornauit honore tribunum: 
<ven. fort. carm. 7 16.18> Surgendi auspicium iam fuit inde tuum. 
<ven. fort. carm. 7 16.19> Theudebercthus enim comitiuae praemia cessit, 
<ven. fort. carm. 7 16.20> Auxit et obsequiis cingula digna tuis. 
<ven. fort. carm. 7 16.21> Vidit ut egregios animos meliora mereri, 
<ven. fort. carm. 7 16.22> Mox uoluit(==VOLUIT) meritos amplificare gradus. 
<ven. fort. carm. 7 16.23> Instituit cupiens ut deinde domesticus esses: 
<ven. fort. carm. 7 16.24> Creuisti subito, creuit et aula simul. 
<ven. fort. carm. 7 16.25> Florebant pariter ueneranda palatia tecum, 
<ven. fort. carm. 7 16.26> Plaudebat uigili dispositore domus. 
<ven. fort. carm. 7 16.27> Theudebaldi etiam cum parua infantia uixit, 
<ven. fort. carm. 7 16.28> Huius in auxilium maxima cura fuit. 
<ven. fort. carm. 7 16.29> Actibus eximiis sic publica iura fouebas, 
<ven. fort. carm. 7 16.30> Vt iuuenem regem redderes esse senem: 
<ven. fort. carm. 7 16.31> Ipse gubernabas, ueluti si tutor adesses, 
<ven. fort. carm. 7 16.32> Commissumque tibi proficiebat opus. 
<ven. fort. carm. 7 16.33> Chlotharii rursus magna dominatus in aula, 
<ven. fort. carm. 7 16.34> Quique domum simili iussit amore regi. 
<ven. fort. carm. 7 16.35> Mutati reges, uos non mutastis honores, 
<ven. fort. carm. 7 16.36> Successorque tuus tu tibi dignus eras. 
<ven. fort. carm. 7 16.37> Tantus amor populi, sollertia tanta regendi, 
<ven. fort. carm. 7 16.38> Vt hoc nemo uolens surripuisset onus. 
<ven. fort. carm. 7 16.39> Nunc etiam placidi Sigibercthi regis amore 
<ven. fort. carm. 7 16.40> Sunt data seruitiis libera dona tuis. 
<ven. fort. carm. 7 16.41> Iussit et egregios inter residere potentes, 
<ven. fort. carm. 7 16.42> Conuiuam reddens proficiente gradu. 
<ven. fort. carm. 7 16.43> Rex potior reliquis merito meliora parauit, 
<ven. fort. carm. 7 16.44> Et quod maius habet hoc tua causa docet. 
<ven. fort. carm. 7 16.45> Sic tuus ordo fuit semper maiora mereri, 
<ven. fort. carm. 7 16.46> Vitaque quam senior tam tibi creuit honor. 
<ven. fort. carm. 7 16.47> Quae fuerit uirtus, tristis Saxonia cantat: 
<ven. fort. carm. 7 16.48> Laus est arma truci non timuisse seni; 
<ven. fort. carm. 7 16.49> Pro patriae uotis et magno regis amore 
<ven. fort. carm. 7 16.50> Quo duo natorum funera cara iacent. 
<ven. fort. carm. 7 16.51> Nec grauiter doleas cecidisse uiriliter ambos, 
<ven. fort. carm. 7 16.52> Nam pro laude mori uiuere semper erit. 
<ven. fort. carm. 7 16.53> Laetitiam uultus hilari diffundit ab ore 
<ven. fort. carm. 7 16.54> Et sine nube animi gaudia fida gerit. 
<ven. fort. carm. 7 16.55> Munificus cunctis largiris multa benignus 
<ven. fort. carm. 7 16.56> Et facis astrictos per tua dona uiros. 
<ven. fort. carm. 7 16.57> Sit tibi longa salus placidis felicius annis, 
<ven. fort. carm. 7 16.58> Atque suum reparet proles opima patrem. 
<ven. fort. carm. 7 17.1> Si prodi uerbis affectus posset amantis,
<ven. fort. carm. 7 17.2> Carmina plura tibi pagina nostra daret.
<ven. fort. carm. 7 17.3> Sed quod ab ore loqui nequeo quod pectore claudo,
<ven. fort. carm. 7 17.4> Sit satis ex multis uel modo pauca dari.
<ven. fort. carm. 7 17.5> Nam si respicias uotum per uerba canentis,
<ven. fort. carm. 7 17.6> Malueram maius qui tibi parua fero.
<ven. fort. carm. 7 17.7> Aspicimus sensum totum in dulcedine fusum,
<ven. fort. carm. 7 17.8> Quo sine nube doli corda serena micant.
<ven. fort. carm. 7 17.9> Puro fonte rigans nectar de fauce redundat,
<ven. fort. carm. 7 17.10> Cuius uerba libens pectore corde bibo.
<ven. fort. carm. 7 17.11> Prouidus exertus uigilans moderatus honestus,
<ven. fort. carm. 7 17.12> Condimentum animae mens tua semper habet.
<ven. fort. carm. 7 17.13> Reginae egregiae patrimonia celsa gubernas:
<ven. fort. carm. 7 17.14> Quae tibi commisit sensit ubique fidem.
<ven. fort. carm. 7 17.15> Nemo piae poterat reginae carior esse,
<ven. fort. carm. 7 17.16> Quam qui pro meritis talis et ipse foret.
<ven. fort. carm. 7 17.17> Gunduari, longo uigeas placiturus in aeuo,
<ven. fort. carm. 7 17.18> Coniuge cum propria luce perenne manens.
<ven. fort. carm. 7 18.1> Ad carum totiens mea pergit epistula Flauum:
<ven. fort. carm. 7 18.2> Sic monet officii sedula cura loqui.
<ven. fort. carm. 7 18.3> Nunc quoque prosaico, modo mittens carmina uersu
<ven. fort. carm. 7 18.4> Blandior affatu debita soluit amor.
<ven. fort. carm. 7 18.5> Quin tibi pauca ferat, qui uult iter ire uiator
<ven. fort. carm. 7 18.6> Nemo mihi tacite praetereundus abit,
<ven. fort. carm. 7 18.7> Fotus amicitiae te ut pagina saepe requirat;
<ven. fort. carm. 7 18.8> Et si uir desit, portitor aura placet.
<ven. fort. carm. 7 18.9> Attonitis animis ego per uaga nubila pendo
<ven. fort. carm. 7 18.10> Nullaque suscipio signa relata manu.
<ven. fort. carm. 7 18.11> An tibi charta parum peregrina merce rotatur?
<ven. fort. carm. 7 18.12> Non amor extorquet quod neque tempus habet.
<ven. fort. carm. 7 18.13> Scribere quo possis, discingat fascia fagum:
<ven. fort. carm. 7 18.14> Cortice dicta legi fit mihi dulce tui.
<ven. fort. carm. 7 18.15> An tua Romuleum fastidit lingua susurrum?
<ven. fort. carm. 7 18.16> Quaeso uel Hebraicis reddito uerba notis.
<ven. fort. carm. 7 18.17> Doctus Achaemeniis quae uis perscribito signis,
<ven. fort. carm. 7 18.18> Aut magis Argolico pange canora sopho.
<ven. fort. carm. 7 18.19> Barbara fraxineis pingatur rhuna tabellis,
<ven. fort. carm. 7 18.20> Quodque papyrus agit uirgula plana ualet.
<ven. fort. carm. 7 18.21> Pagina uel redeat perscripta dolatile charta:
<ven. fort. carm. 7 18.22> Quod relegi poterit, fructus amantis erit.
<ven. fort. carm. 7 19.1> Quam bene conueniunt genitor quos sustulit unus,
<ven. fort. carm. 7 19.2> Si simul hos unum pectus utrosque tenet!
<ven. fort. carm. 7 19.3> Visceribus hisdem genitos Flauum Euodiumque
<ven. fort. carm. 7 19.4> Prorsus amore uno uiscera nostra tegunt.
<ven. fort. carm. 7 19.5> Alter in alterius mihi uisu uisus habetur,
<ven. fort. carm. 7 19.6> Et fratris speciem fratris imago dedit.
<ven. fort. carm. 7 19.7> Vnius ex facie facies mihi nota secundi:
<ven. fort. carm. 7 19.8> Sic speculo similem forma repressa refert.
<ven. fort. carm. 7 19.9> Ergo pari uoto paribus dans uota salutis
<ven. fort. carm. 7 19.10> Ambos inter ego tertius alter ero:
<ven. fort. carm. 7 19.11> Hoc cupiens, ut quos caris amplexibus idem
<ven. fort. carm. 7 19.12> Tres amor unus habet, nos quoque charta liget.
<ven. fort. carm. 7 20.1> Fixus amore tuo uotis inhiantibus astans
<ven. fort. carm. 7 20.2> Quae tibi, care, salus, saepe requiro uiros:
<ven. fort. carm. 7 20.3> Quisque uiator adest properans Aquilonis ab axe,
<ven. fort. carm. 7 20.4> Quamuis festinum sollicitando moror;
<ven. fort. carm. 7 20.5> Seu priuata uirum seu publica cura citabit,
<ven. fort. carm. 7 20.6> Hinc, nisi perconter, nullus abibit iter.
<ven. fort. carm. 7 20.7> Quam uegetus membris? quae te loca, care, coercent?
<ven. fort. carm. 7 20.8> Ordine disposito cuncta requirit amor.
<ven. fort. carm. 7 20.9> Si grauis arma tenens Italas terit hospes harenas
<ven. fort. carm. 7 20.10> Aut quae Francus habet pagina pandat age.
<ven. fort. carm. 7 20.11> Quid geris, oro, refer; tamen ut queo longius opto
<ven. fort. carm. 7 20.12> Viuas pars animae dimidiata meae.
<ven. fort. carm. 7 21.1> Nomina amicorum mihi dulcis epistula pandit:
<ven. fort. carm. 7 21.2> Hinc Sigimunde nitens, hinc Alagisle decens.
<ven. fort. carm. 7 21.3> Prosperitas felix uentorum flamina fudit,
<ven. fort. carm. 7 21.4> Quando mihi caros nuntiat aura uiros.
<ven. fort. carm. 7 21.5> Testor utrumque caput, tantum mea uota iuuantur
<ven. fort. carm. 7 21.6> Quantum fit florens laeta sub imbre seges.
<ven. fort. carm. 7 21.7> Ne sitiam rabidis aestiuo tempore flammis,
<ven. fort. carm. 7 21.8> Nectarei fontis me recreastis aquis.
<ven. fort. carm. 7 21.9> Post Italas terras mittis mihi, Rhene, parentes;
<ven. fort. carm. 7 21.10> Aduentu fratrum non peregrinus ero.
<ven. fort. carm. 7 21.11> Tempore belligero pacis noua gaudia surgunt,
<ven. fort. carm. 7 21.12> Hi quia uenerunt quos meus optat amor.
<ven. fort. carm. 7 21.13> Qui mihi festiuae diei duplicastis honorem,
<ven. fort. carm. 7 21.14> Sic uester crescat munere regis honor.
<ven. fort. carm. 7 22.1> Sic tegat omnipotens radiantia culmina regis
<ven. fort. carm. 7 22.2> Atque eius causas arma superna regant,
<ven. fort. carm. 7 22.3> Sic dominum ac seruos diuina potentia seruet
<ven. fort. carm. 7 22.4> Et patriae maneat hoc dominante salus,
<ven. fort. carm. 7 22.5> Sic placido regi summus pius auctor ab alto,
<ven. fort. carm. 7 22.6> Qui dedit ante Petro, porrigat ipse manum,
<ven. fort. carm. 7 22.7> Sic te longaeui comitetur gratia regis
<ven. fort. carm. 7 22.8> Et florente illo gaudia fixa metas:
<ven. fort. carm. 7 22.9> Hoc rogo, quam citius ueniat quicumque iubetur,
<ven. fort. carm. 7 22.10> Ne grauet ultra animos hic mora tarda meos.
<ven. fort. carm. 7 22.11> Nam festinato, statuit quod certa uoluntas,
<ven. fort. carm. 7 22.12> Si uotum acceleret, dulcius esse solet.
<ven. fort. carm. 7 22.13> Illud enim nimium per uerba precantia posco,
<ven. fort. carm. 7 22.14> Commender domino te memorante meo.
<ven. fort. carm. 7 22.15> Actibus excellens maneat per saecula felix
<ven. fort. carm. 7 22.16> Et memor ipse mei, dulcis amice, uale.
<ven. fort. carm. 7 23.1> Nominis auspicio fulgent tua facta, Paterne,
<ven. fort. carm. 7 23.2> Munere qui proprio te facis esse patrem.
<ven. fort. carm. 7 23.3> Seruitii nostri non immemor omnia praestas
<ven. fort. carm. 7 23.4> Et tibi deuotis das pia uota libens.
<ven. fort. carm. 7 23.5> Vt bona distribuas modo qui tam promptus haberis,
<ven. fort. carm. 7 23.6> Vnde magis praestes amplificentur opes.
<ven. fort. carm. 7 24.1> Qui legis in pulchro circumdata uerba metallo,
<ven. fort. carm. 7 24.2> Si uenias purus, hoc imitaris opus.
<ven. fort. carm. 7 24.3> Nam uelut argentum calida fornace probatur,
<ven. fort. carm. 7 24.4> Sic se purgato pectore prodit homo.
<ven. fort. carm. 7 24.5> Qui uenis ad caros conuiua fidelis amicos,
<ven. fort. carm. 7 24.6> Quod minus est epulis plus in amore capis.
<ven. fort. carm. 7 24.7> Non haec per pelagus peregrinus detulit hospes:
<ven. fort. carm. 7 24.8> Sume libens patrii quod genuere lares.
<ven. fort. carm. 7 24.9> Quamuis doctiloquax te seria cura fatiget,
<ven. fort. carm. 7 24.10> Hac ueniens festos misce poeta iocos.
<ven. fort. carm. 7 24.11> Sic tamen, ut propriam rationem seruet honestus,
<ven. fort. carm. 7 24.12> Nam solet incautus sermo mouere manus.
<ven. fort. carm. 7 24.13> Vita breuis hominum, fugiunt praesentia rerum:
<ven. fort. carm. 7 24.14> Tu cole quae potius non moritura manent.
<ven. fort. carm. 7 24.15> Erige iustitiam, sere pacem, dilige Christum,
<ven. fort. carm. 7 24.16> Expete delicias quas sine fine geras.
<ven. fort. carm. 7 24.17> Pelle palatinas post multa negotia rixas:
<ven. fort. carm. 7 24.18> Viuere iucunde mensa benigna monet.
<ven. fort. carm. 7 24.19> Causae irae strepitus sileant, fora iurgia leges:
<ven. fort. carm. 7 24.20> Hic placeat requies, quam dat amica dies.
<ven. fort. carm. 7 24.21> Quem rogo, pacificos animos ad prandia defer:
<ven. fort. carm. 7 24.22> Hostem quaere alibi, si tibi pugna placet.
<ven. fort. carm. 7 24.23> Deliciis mediis lites agitare recuses:
<ven. fort. carm. 7 24.24> Arma tibi campus, mensa ministret olus.
<ven. fort. carm. 7 24.25> Si tibi magnanimus rigida uirtute uideris,
<ven. fort. carm. 7 24.26> Secure ad calices fortia bella refers.
<ven. fort. carm. 7 24.27> Qui uenit huc nostrae dapes(==DA+PES) cognoscere mensae,
<ven. fort. carm. 7 24.28> Commendet positos gratia sola cibos.
<ven. fort. carm. 7 25.1> Saepius optaram fieri me remige nauta,
<ven. fort. carm. 7 25.2> Cursibus undifragis ut ratis iret aquis
<ven. fort. carm. 7 25.3> Flatibus aut rapidis per dorsa Garonnica ferrer,
<ven. fort. carm. 7 25.4> Burdigalense petens ut celer actus iter,
<ven. fort. carm. 7 25.5> Velaque fluctiuagum traherent Aquilone secundo.
<ven. fort. carm. 7 25.6> Me quoque litoreo redderet aura sinu
<ven. fort. carm. 7 25.7> Qua pius antistes sacra Gundegisilus offert,
<ven. fort. carm. 7 25.8> Culmine pro populi qui micat ara dei:
<ven. fort. carm. 7 25.9> Tu quoque quo resides meritis, comes, ample serenis,
<ven. fort. carm. 7 25.10> Care Galactori, sedula cura mihi,
<ven. fort. carm. 7 25.11> Cui rite excellens rex Gunthechramnus honores
<ven. fort. carm. 7 25.12> Maius adhuc debet, qui tibi magna dedit.
<ven. fort. carm. 7 25.13> Cum tamen hoc uellem, timor obstitit aestibus ille
<ven. fort. carm. 7 25.14> Qui cumulo rapidae mons fremit albus aquae.
<ven. fort. carm. 7 25.15> Dulcedo inuitat ciuilis et unda repugnat:
<ven. fort. carm. 7 25.16> Sic uocat atque uetat hinc amor, inde pauor.
<ven. fort. carm. 7 25.17> Plane hoc quod superest soluat uel epistula currens:
<ven. fort. carm. 7 25.18> Littera, quod facerem, reddat amore uicem.
<ven. fort. carm. 7 25.19> Maxime nunc igitur te, dulcis amice, saluto,
<ven. fort. carm. 7 25.20> Sperans a domino te superesse diu.
<ven. fort. carm. 7 25.21> Cumque domo sociis antistite coniuge natis
<ven. fort. carm. 7 25.22> Viue comes, cui sint iura regenda ducis.
<ven. fort. carm. 7 25.23> Pontifici summo commender, opime, precatu,
<ven. fort. carm. 7 25.24> Sic tua pars meritis sit data dextra polis.
<ven. fort. carm. 7 25.25> Si superest aliquid quod forte tributa redundent:
<ven. fort. carm. 7 25.26> Qui modo mitto apices, te rogo mitte pices.
<ven. fort. carm. 8 1.1> Aonias auido qui lambitis ore Camenas 
<ven. fort. carm. 8 1.2> Castaliusque quibus, sumitur aure liquor, 
<ven. fort. carm. 8 1.3> Quos bene fruge sua Demosthenis horrea ditant, 
<ven. fort. carm. 8 1.4> Largus et irriguis implet Homerus aquis; 
<ven. fort. carm. 8 1.5> Fercula siue quibus fert diues, uterque minister: 
<ven. fort. carm. 8 1.6> Tullius ore cibum, pocula fonte Maro; 
<ven. fort. carm. 8 1.7> Vos quoque qui numquam morituras carpitis escas, 
<ven. fort. carm. 8 1.8> Quos Paradisiaco germine Christus alit, 
<ven. fort. carm. 8 1.9> Facundo tonitru penetrati qui retinentur 
<ven. fort. carm. 8 1.10> Nunc monitis Pauli, postea claue Petri: 
<ven. fort. carm. 8 1.11> Fortunatus ego hinc humili prece uoce saluto 
<ven. fort. carm. 8 1.12>(Italiae genitum Gallica rura tenent) 
<ven. fort. carm. 8 1.13> Pictauis residens, qua sanctus Hilarius olim 
<ven. fort. carm. 8 1.14> Natus in urbe fuit, notus in orbe pater. 
<ven. fort. carm. 8 1.15>(Eloquii currente rota penetrauit ad Indos 
<ven. fort. carm. 8 1.16> Ingeniumque potens ultima Thule colit; 
<ven. fort. carm. 8 1.17> Perfundens cunctas uice solis nomine terras, 
<ven. fort. carm. 8 1.18> Cuius dona fauens Persa, Britannus habet. 
<ven. fort. carm. 8 1.19> Christicolo Scythicas laxauit amore pruinas, 
<ven. fort. carm. 8 1.20> Dogmate feruenti frigida corda calent). 
<ven. fort. carm. 8 1.21> Martinum cupiens uoto Radegundis, adhaesi, 
<ven. fort. carm. 8 1.22> Quam genuit caelo terra Thoringa sacro: 
<ven. fort. carm. 8 1.23> Germine regali pia neptis Herminefredi, 
<ven. fort. carm. 8 1.24> Cui de fratre patris Hamalafredus adest. 
<ven. fort. carm. 8 1.25> Mens ornata bonis fugitiuos spreuit honores, 
<ven. fort. carm. 8 1.26> Sciens in solo firma manere deo. 
<ven. fort. carm. 8 1.27> Regia lactineo commutans pallia cultu, 
<ven. fort. carm. 8 1.28> Vilior ancillae uestis amata tegit. 
<ven. fort. carm. 8 1.29> Splendida serraco quondam subuecta superbo 
<ven. fort. carm. 8 1.30> Nunc terit obsequio planta modesta lutum. 
<ven. fort. carm. 8 1.31> Quae prius insertis onerata est dextra zmaragdis 
<ven. fort. carm. 8 1.32> Seruit(==SERVIT) inops famulis sedulitate suis. 
<ven. fort. carm. 8 1.33> Aulae celsa regens quondam modo iussa ministrat: 
<ven. fort. carm. 8 1.34> Quae dominando prius, nunc famulando placet. 
<ven. fort. carm. 8 1.35> Paupertate potens et solo libera uoto 
<ven. fort. carm. 8 1.36> Clarius abiecto stat radiata loco. 
<ven. fort. carm. 8 1.37> Aurea fulcra tenens, iam tum sibi uilis honore, 
<ven. fort. carm. 8 1.38> Effugit extructum puluere fusa torum. 
<ven. fort. carm. 8 1.39> Si contemnatur, tunc nobilis esse fatetur, 
<ven. fort. carm. 8 1.40> Et putat esse minor, si datur ullus honor. 
<ven. fort. carm. 8 1.41> Parca cibo Eustochium superans, abstemia Paulam, 
<ven. fort. carm. 8 1.42> Vulnera quo curet dux Fauiola monet; 
<ven. fort. carm. 8 1.43> Melaniam studio reparans, pietate Blesillam, 
<ven. fort. carm. 8 1.44> Marcellam uotis aequiperare ualens 
<ven. fort. carm. 8 1.45> Obsequio Martham renouat lacrimisque Mariam, 
<ven. fort. carm. 8 1.46> Peruigil Eugeniam, uult patiendo Theclam(==THE-CLAM). 
<ven. fort. carm. 8 1.47> Sensibus ista gerit quidquid laudatur in illis, 
<ven. fort. carm. 8 1.48> Signa recognosco quae prius acta lego. 
<ven. fort. carm. 8 1.49> Omnia despiciens et adhuc in corpore constans 
<ven. fort. carm. 8 1.50> Spiritus hic uiuit, sed caro functa iacet. 
<ven. fort. carm. 8 1.51> Terram habitans caelos intrat bene libera sensu, 
<ven. fort. carm. 8 1.52> Atque homines inter iam super astra petit. 
<ven. fort. carm. 8 1.53> Cuius sunt epulae quidquid pia regula pangit, 
<ven. fort. carm. 8 1.54> Quidquid Gregorius Basiliusque docent, 
<ven. fort. carm. 8 1.55> Acer Athanasius(==A-THA+NA-SI-US), quod lenis Hilarius edunt, 
<ven. fort. carm. 8 1.56> Quos causae socios lux tenet una duos, 
<ven. fort. carm. 8 1.57> Quod tonat Ambrosius, Hieronymus atque coruscat, 
<ven. fort. carm. 8 1.58> Siue Augustinus fonte fluente ligat, 
<ven. fort. carm. 8 1.59> Sedulius dulcis, quod Orosius edit acutus: 
<ven. fort. carm. 8 1.60> Regula Caesarii linea nata sibi est. 
<ven. fort. carm. 8 1.61> His alitur ieiuna cibis, palpata nec umquam 
<ven. fort. carm. 8 1.62> Fit caro, sit nisi iam spiritus ante satur. 
<ven. fort. carm. 8 1.63> Cetera nunc taceam, melius quia teste Tonante 
<ven. fort. carm. 8 1.64> Iudicioque dei glorificanda manent. 
<ven. fort. carm. 8 1.65> Cui sua, quisque potest, sanctorum carmina uatum 
<ven. fort. carm. 8 1.66> Mittat, in exiguis munera larga libris: 
<ven. fort. carm. 8 1.67> Se putet inde dei dotare manentia templa 
<ven. fort. carm. 8 1.68> Quisquis ei(==E-I+) uotis scripta beata ferat. 
<ven. fort. carm. 8 1.69> Haec quoque qui legitis, rogo, reddite uerba salutis, 
<ven. fort. carm. 8 1.70> Nam mihi charta leuis pondus amoris erit. 
<ven. fort. carm. 8 2.1> Emicat ecce dies, nobis iter instat agendum,
<ven. fort. carm. 8 2.2> Debita persoluens emicat ecce dies.
<ven. fort. carm. 8 2.3> Me uocat inde pater radians Germanus in orbe,
<ven. fort. carm. 8 2.4> Hinc retinet mater: me uocat inde pater.
<ven. fort. carm. 8 2.5> Dulcis uterque mihi uoto amplectente cohaesit,
<ven. fort. carm. 8 2.6> Plenus amore dei, dulcis uterque mihi.
<ven. fort. carm. 8 2.7> Carior haec animo, quamquam sit et ille beato,
<ven. fort. carm. 8 2.8> Clarior ille gradu, carior haec animo.
<ven. fort. carm. 8 2.9> Mens tenet una duos aequali calce uiantes,
<ven. fort. carm. 8 2.10> Ad pia tendentes mens tenet una duos.
<ven. fort. carm. 8 2.11> Proficit alterutro quidquid bene gesserit alter,
<ven. fort. carm. 8 2.12> Vnius omne bonum proficit alterutro.
<ven. fort. carm. 8 2.13> Sunt quia corde pares, iussus non ire recuso:
<ven. fort. carm. 8 2.14> Obsequar ambobus, sunt quia corde pares;
<ven. fort. carm. 8 2.15> Nec tamen hinc abeo, quamuis noua tecta uidebo:
<ven. fort. carm. 8 2.16> Corpore discedo nec tamen hinc abeo.
<ven. fort. carm. 8 2.17> Hic ego totus ero nec corde ac mente reuellor;
<ven. fort. carm. 8 2.18> Sic quoque dum redeo, hic ego totus ero. 
<ven. fort. carm. 8 2.19> Porrigat arma mihi caelestia mater eunti:
<ven. fort. carm. 8 2.20> Vt sibi plus habeat, porrigat arma mihi.
<ven. fort. carm. 8 3.1> Culmina multa polos radianti lumine complent 
<ven. fort. carm. 8 3.2> Laetanturque piis agmina sancta choris. 
<ven. fort. carm. 8 3.3> Carmine Dauitico plaudentia brachia texunt, 
<ven. fort. carm. 8 3.4> Creditur et sacros tripudiare gradu. 
<ven. fort. carm. 8 3.5> Coetibus angelicis hominum sociata propago 
<ven. fort. carm. 8 3.6> Reddit honorificum laudis amore sonum: 
<ven. fort. carm. 8 3.7> Alternis uicibus diuina poemata psallunt 
<ven. fort. carm. 8 3.8> Atque creatori mystica uerba canunt. 
<ven. fort. carm. 8 3.9> Lucida sidereo caeli strepit aula tumultu, 
<ven. fort. carm. 8 3.10> Laudibus et domini concutit astra fragor. 
<ven. fort. carm. 8 3.11> Hinc patriarcharum resonant modulamina uocum, 
<ven. fort. carm. 8 3.12> Inter quos Abrahae est maxima palma fide. 
<ven. fort. carm. 8 3.13> A quo acceperunt, reddunt dehinc(==DE.H.INC) uerba prophetae, 
<ven. fort. carm. 8 3.14> Moyses ante alios, dux mare teste, uiros. 
<ven. fort. carm. 8 3.15> Inde fauent fratres et celsa caterua piorum, 
<ven. fort. carm. 8 3.16> Lumen apostolicum praemeditante Petro, 
<ven. fort. carm. 8 3.17> Qui ualet ex meritis cineres animare sepultos 
<ven. fort. carm. 8 3.18> Et reuocare diem uoce iubente potest. 
<ven. fort. carm. 8 3.19> Hinc mercede pari sequitur pius ordo senatum, 
<ven. fort. carm. 8 3.20> In quibus est Stephanus uictor honore prior, 
<ven. fort. carm. 8 3.21> Quos saxis gladiisque, fame site frigore flammis 
<ven. fort. carm. 8 3.22> Ereptos terris iungit in astra fides. 
<ven. fort. carm. 8 3.23> Casibus heu uariis quos sic tulit ira furentis, 
<ven. fort. carm. 8 3.24> Etsi mors dispar, lux tamen una tenet. 
<ven. fort. carm. 8 3.25> Inde dei genetrix pia uirgo Maria coruscat, 
<ven. fort. carm. 8 3.26> Virgineoque agni de grege ducit oues. 
<ven. fort. carm. 8 3.27> Ipsa puellari medio circumdata coetu 
<ven. fort. carm. 8 3.28> Luce pudicitiae splendida castra trahit. 
<ven. fort. carm. 8 3.29> Per paradisiacas epulas sua uota canentes 
<ven. fort. carm. 8 3.30> Ista legit uiolas, carpit et illa rosas. 
<ven. fort. carm. 8 3.31> Pratorum gemmas ac lilia pollice rumpunt 
<ven. fort. carm. 8 3.32> Et quod odoratum est flore comante metunt. 
<ven. fort. carm. 8 3.33> Eufemia illic, pariter quoque plaudit Agathe, 
<ven. fort. carm. 8 3.34> Et Iustina simul consociante Thecla. 
<ven. fort. carm. 8 3.35> Hic Paulina Agnes Basilissa Eugenia regnant, 
<ven. fort. carm. 8 3.36> Et quascumque sacer uexit ad astra pudor. 
<ven. fort. carm. 8 3.37> Felices quarum Christi contingit amore 
<ven. fort. carm. 8 3.38> Viuere perpetuo nomina fixa libro! 
<ven. fort. carm. 8 3.39> Has inter comites coniuncta Casalia fulget, 
<ven. fort. carm. 8 3.40> Temporibus nostris Arelatense decus, 
<ven. fort. carm. 8 3.41> Caesarii monitis luci sociata perenni 
<ven. fort. carm. 8 3.42> Si non martyrii, uirginitatis ope. 
<ven. fort. carm. 8 3.43> Quos Liliola refert aequatis moribus ambos, 
<ven. fort. carm. 8 3.44> Et claram heredem proxima palma manet. 
<ven. fort. carm. 8 3.45> Et quaecumque suos uigilans meditabitur actus, 
<ven. fort. carm. 8 3.46> His erit egregio participanda gradu. 
<ven. fort. carm. 8 3.47> Concipiente fide Christi Radegundis amore 
<ven. fort. carm. 8 3.48> Caesarii lambit regula quidquid habet; 
<ven. fort. carm. 8 3.49> Cuius pontificis refluentia pectore mella 
<ven. fort. carm. 8 3.50> Colligit et riuos insatiata bibit. 
<ven. fort. carm. 8 3.51> Quantum fonte trahit, tantum sitis addita crescit, 
<ven. fort. carm. 8 3.52> Et de rore dei plus madefacta calet. 
<ven. fort. carm. 8 3.53> Nec sibi, sed cunctis generaliter unica uiuens 
<ven. fort. carm. 8 3.54> Felix angustam pandit ad astra uiam. 
<ven. fort. carm. 8 3.55> Sed tibi prae reliquis, mater pia, carior instat, 
<ven. fort. carm. 8 3.56> Te legit excelso consociare choro. 
<ven. fort. carm. 8 3.57> Res probat ipsa tamen, quoniam quae filia constas 
<ven. fort. carm. 8 3.58> Te matrem uotis optat habere suam, 
<ven. fort. carm. 8 3.59> Quamque suis genibus caram nutriuit alumnam 
<ven. fort. carm. 8 3.60> Praeficit ecce, suo constituendo loco; 
<ven. fort. carm. 8 3.61> Et quae te semper baculi moderamine rexit 
<ven. fort. carm. 8 3.62> Prompta sub imperio uult magis esse tuo. 
<ven. fort. carm. 8 3.63> Proficit illa sibi, cum tu praeponeris illi, 
<ven. fort. carm. 8 3.64> Illa subit uotum te potiente gradu. 
<ven. fort. carm. 8 3.65> Ecce diem festum tandem pietate Tonantis, 
<ven. fort. carm. 8 3.66> Quam precibus genetrix saepe rogabat, habet. 
<ven. fort. carm. 8 3.67> Cuius respirant tacito praecordia pulsu 
<ven. fort. carm. 8 3.68> Angustosque animos gaudia larga replent. 
<ven. fort. carm. 8 3.69> Expectata nimis oculos ad tempora tendens 
<ven. fort. carm. 8 3.70> Semine laetitiae dona superna metit. 
<ven. fort. carm. 8 3.71> Optat adhuc supplex unum quod restat honoris, 
<ven. fort. carm. 8 3.72> Vt placeas Christo consocianda polo. 
<ven. fort. carm. 8 3.73> Qualiter haec capias labor esse uidetur agentis: 
<ven. fort. carm. 8 3.74> Sed labor iste breuis fruge replendus erit. 
<ven. fort. carm. 8 3.75> Seruitio domini subdenda est ad iuga ceruix, 
<ven. fort. carm. 8 3.76> Nec graue sed leue fit quidquid amore feres. 
<ven. fort. carm. 8 3.77> Non aliunde petas, in matre exempla require: 
<ven. fort. carm. 8 3.78> Aspicis ante oculos quod mediteris opus; 
<ven. fort. carm. 8 3.79> Cum qua festinas simul esse in luce perenni, 
<ven. fort. carm. 8 3.80> Condecet hic simili currere lege uiam. 
<ven. fort. carm. 8 3.81> Sit tibi dulce decus ueneranda Casaria praesens, 
<ven. fort. carm. 8 3.82> Praesule Caesario non caritura suo. 
<ven. fort. carm. 8 3.83> Illos corde sequens mandataque corpore complens, 
<ven. fort. carm. 8 3.84> Vt teneas flores, has imiteris apes. 
<ven. fort. carm. 8 3.85> Respice qui uoluit(==VOLUIT) nasci se uentre puellae, 
<ven. fort. carm. 8 3.86> Et domini summi qua caro carne uenit: 
<ven. fort. carm. 8 3.87> Spiritus intactum uenerabilis attigit aluum, 
<ven. fort. carm. 8 3.88> Virgineam cupiens inhabitare domum, 
<ven. fort. carm. 8 3.89> Hanc deus ingrediens, hominis quae nesciit usum, 
<ven. fort. carm. 8 3.90> Sola suo nato conscia uirgo uiro. 
<ven. fort. carm. 8 3.91> Concipiente fide nullo se semine lusit, 
<ven. fort. carm. 8 3.92> Et quo factus homo est non fuit alter homo. 
<ven. fort. carm. 8 3.93> Virginitas felix quae partu est digna Tonantis, 
<ven. fort. carm. 8 3.94> Quae meruit dominum progenerare suum! 
<ven. fort. carm. 8 3.95> Templa creatoris sunt membra pudica puellae 
<ven. fort. carm. 8 3.96> Et habitat proprius tale cubile deus. 
<ven. fort. carm. 8 3.97> Quantum sponsa potest de uirginitate placere, 
<ven. fort. carm. 8 3.98> Ipsa cui genetrix non nisi uirgo placet? 
<ven. fort. carm. 8 3.99> Sarra Rebecca Rachel Hester Iudith Anna Noemi 
<ven. fort. carm. 8 3.100> Quamuis praecipue culmen ad astra leuent, 
<ven. fort. carm. 8 3.101> Nulla tamen meruit mundi generare parentem: 
<ven. fort. carm. 8 3.102> Quae dominum peperit, clausa Maria manet. 
<ven. fort. carm. 8 3.103> Intemerata deum suspendit ad ubera natum 
<ven. fort. carm. 8 3.104> Et panem caeli munere lactis alit. 
<ven. fort. carm. 8 3.105> Hoc ergo in sponsae nunc uiscera diligit ipse 
<ven. fort. carm. 8 3.106> Quod prius in matrem legit honore sacer. 
<ven. fort. carm. 8 3.107> Pectora liberius penetrat sibi cognita soli, 
<ven. fort. carm. 8 3.108> Et quo nemo fuit laetior intrat iter, 
<ven. fort. carm. 8 3.109> Haec sua membra putans quae nulla iniuria fuscat, 
<ven. fort. carm. 8 3.110> Quae neque sunt alio participata uiro. 
<ven. fort. carm. 8 3.111> Mitis in affectu pectus complectitur illud, 
<ven. fort. carm. 8 3.112> Promptus amore colens quo alter amator abest. 
<ven. fort. carm. 8 3.113> Cum sua regna deus pariter uelit omnibus esse, 
<ven. fort. carm. 8 3.114> Hoc commune tamen Christus habere fugit. 
<ven. fort. carm. 8 3.115> Per paradisiacas epulas cupit esse coheres: 
<ven. fort. carm. 8 3.116> Virgineam solus uult habitare domum. 
<ven. fort. carm. 8 3.117> Castra pudicitiae melius rex ipse tuetur; 
<ven. fort. carm. 8 3.118> Si sibi non uiolet turba dicata fidem, 
<ven. fort. carm. 8 3.119> Ipse uoluntatem si uiderit esse fidelem, 
<ven. fort. carm. 8 3.120> Proque suis famulis et deus arma tenet: 
<ven. fort. carm. 8 3.121> Lorica clipeo galea praemunit amantem 
<ven. fort. carm. 8 3.122> Et stabilit solidum montis in arce gradum. 
<ven. fort. carm. 8 3.123> Ballista iaculans pro te mox exit in hostem, 
<ven. fort. carm. 8 3.124> Perdat ut aduersos qui tibi bella mouent. 
<ven. fort. carm. 8 3.125> Currit ad amplexus post proelia gesta triumphans, 
<ven. fort. carm. 8 3.126> Infigens labiis oscula casta sacris. 
<ven. fort. carm. 8 3.127> Blanditur refouet ueneratur honorat obumbrat, 
<ven. fort. carm. 8 3.128> Et locat in thalamo membra pudica suo. 
<ven. fort. carm. 8 3.129> Siderei proceres, ad regia uota frequentes, 
<ven. fort. carm. 8 3.130> Certatim ueniunt agglomerando chorum. 
<ven. fort. carm. 8 3.131> Quo praeter Cherubin, Seraphin reliquosque beatos 
<ven. fort. carm. 8 3.132> Aligeros comites, quos tegit umbra dei, 
<ven. fort. carm. 8 3.133> Bis duodena senum concursat gloria uatum, 
<ven. fort. carm. 8 3.134> Attonito sensu plaudere uoce, manu. 
<ven. fort. carm. 8 3.135> His uenit Helias, illis in curribus Enoch, 
<ven. fort. carm. 8 3.136> Et nati dono uirgo Maria prior. 
<ven. fort. carm. 8 3.137> Iurisconsulti Pauli comitante uolatu 
<ven. fort. carm. 8 3.138> Princeps Romana currit ab arce Petrus: 
<ven. fort. carm. 8 3.139> Conueniunt ad festa simul sua dona ferentes 
<ven. fort. carm. 8 3.140> Hi quorum cineres urbs caput orbis habet. 
<ven. fort. carm. 8 3.141> Culmen apostolicum radianti luce coruscum 
<ven. fort. carm. 8 3.142> Nobilis Andream mittit Achaia(==ACHAJA) suum. 
<ven. fort. carm. 8 3.143> Praecipuum meritis Ephesus ueneranda Iohannem 
<ven. fort. carm. 8 3.144> Dirigit et Iacobos terra beata sacros 
<ven. fort. carm. 8 3.145> Laeta suis uotis Hierapolis alma Philippum, 
<ven. fort. carm. 8 3.146> Producens Thomam munus Edessa pium. 
<ven. fort. carm. 8 3.147> Inde triumphantem fert India Bartholomaeum, 
<ven. fort. carm. 8 3.148> Matthaeum eximium Naddauer alta uirum. 
<ven. fort. carm. 8 3.149> Hinc Simonem ac Iudam lumen Persida(==PERSI+DA-) gemellum 
<ven. fort. carm. 8 3.150> Laeta relaxato mittit ad astra sinu, 
<ven. fort. carm. 8 3.151> Et sine rore ferax Aegyptus torrida Marcum, 
<ven. fort. carm. 8 3.152> Lucae euangelica participante tuba. 
<ven. fort. carm. 8 3.153> Africa Cyprianum, dat Siscia clara Quirinum; 
<ven. fort. carm. 8 3.154> Vincenti Hispana surgit ab arce decus. 
<ven. fort. carm. 8 3.155> Egregium Albanum fecunda Britannia profert, 
<ven. fort. carm. 8 3.156> Massilia Victor martyr ab urbe uenit. 
<ven. fort. carm. 8 3.157> Porrigit ipsa decens Arelas pia dona Genesi 
<ven. fort. carm. 8 3.158> Astris, Caesario concomitante suo. 
<ven. fort. carm. 8 3.159> Ipse Parisiaca properat Dionysius urbe, 
<ven. fort. carm. 8 3.160> Augustiduno Symphoriane uenis. 
<ven. fort. carm. 8 3.161> Priuatum Gabalus, Iulianum Aruernus abundans, 
<ven. fort. carm. 8 3.162> Ferreolum pariter pulchra Vienna gerit. 
<ven. fort. carm. 8 3.163> Hinc simul Hilarium, Martinum Gallia mittit, 
<ven. fort. carm. 8 3.164> Te quoque, Laurenti, Roma, beate mihi. 
<ven. fort. carm. 8 3.165> Felicem meritis Vicetia laeta refundit 
<ven. fort. carm. 8 3.166> Et Fortunatum fert Aquileia suum; 
<ven. fort. carm. 8 3.167> Vitalem ac reliquos quos cara Rauenna sepultat, 
<ven. fort. carm. 8 3.168> Geruasium, Ambrosium, Mediolane, meum: 
<ven. fort. carm. 8 3.169> Iustinam Pataui, Eufemiam huc Calchedon offert, 
<ven. fort. carm. 8 3.170> Eulalia Emerita tollit ab urbe caput. 
<ven. fort. carm. 8 3.171> Caeciliam Sicula profert, Seleucia(==SE+LE.UCI-A-) Theclam; 
<ven. fort. carm. 8 3.172> Et legio felix Agaunensis(==AGA_UNENSIS) adest. 
<ven. fort. carm. 8 3.173> Europae atque Asiae quis lumina tanta recurrat! 
<ven. fort. carm. 8 3.174> Vel tua quis possit pignora, Roma, loqui! 
<ven. fort. carm. 8 3.175> Vndique collectos diuersis partibus orbis 
<ven. fort. carm. 8 3.176> Agminibus iunctis regia pompa trahit. 
<ven. fort. carm. 8 3.177> Intrant sidereo uernantes lumine portas, 
<ven. fort. carm. 8 3.178> Excipit hos proceres urbs patefacta poli. 
<ven. fort. carm. 8 3.179> Incedit sensim tum praetextata potestas 
<ven. fort. carm. 8 3.180> Ordine, patricio sic potitura loco. 
<ven. fort. carm. 8 3.181> Nobilitas caeli diues cruce, sanguine Christi 
<ven. fort. carm. 8 3.182> Festinat festos concelebrare toros. 
<ven. fort. carm. 8 3.183> Paupertas terrae censu caeleste redundans 
<ven. fort. carm. 8 3.184> Consulibus tantis regia uota colit. 
<ven. fort. carm. 8 3.185> Vndique distincte numerosa sedilia complent 
<ven. fort. carm. 8 3.186> Attonitique silent rege loquente patres. 
<ven. fort. carm. 8 3.187> Maiestas arcana dei tum pondere fixo 
<ven. fort. carm. 8 3.188> Alloquitur proceres quos sua dextra regit: 
<ven. fort. carm. 8 3.189>"Haec mihi pollicitum seruauit uirgo pudorem 
<ven. fort. carm. 8 3.190> Nec uoluit(==VOLUIT) placitam dilacerare fidem: 
<ven. fort. carm. 8 3.191> Sollicitis animis sponsi uestigia sectans 
<ven. fort. carm. 8 3.192> Et mea uota petens inuiolata uenit. 
<ven. fort. carm. 8 3.193> Per tribulos gradiens spinae cauefecit acumen. 
<ven. fort. carm. 8 3.194> Sentibus in mediis nescia ferre uepres. 
<ven. fort. carm. 8 3.195> Vipera serps iaculus basiliscus emorrois aspis 
<ven. fort. carm. 8 3.196> Faucibus horrificis sibila torsit iners. 
<ven. fort. carm. 8 3.197> Inde sagitta uolans, hinc terruit arcus euntem: 
<ven. fort. carm. 8 3.198> Doctast insidiis cautius ire suis. 
<ven. fort. carm. 8 3.199> Inter tot hostes nulli se subdidit insons; 
<ven. fort. carm. 8 3.200> Vulnera suscepit, sed tolerando fugit. 
<ven. fort. carm. 8 3.201> Per tela et gladios tenuit mora nulla sequentem: 
<ven. fort. carm. 8 3.202> Sed tam dura nimis non nisi ferret amor. 
<ven. fort. carm. 8 3.203> Ad me aures oculos animos suspensa tetendit: 
<ven. fort. carm. 8 3.204> Cum terris iacuit, iam super astra fuit. 
<ven. fort. carm. 8 3.205> Singultus gemitus curas suspiria fletus 
<ven. fort. carm. 8 3.206> Saepius audiui non abolenda mihi. 
<ven. fort. carm. 8 3.207> Abscondens aliis, nulli confessa dolores 
<ven. fort. carm. 8 3.208> Intellecta mihi murmura clausa dedit. 
<ven. fort. carm. 8 3.209> Vidit forte meum quotiens in imagine uultum, 
<ven. fort. carm. 8 3.210> Oscula dans labiis lumine fudit aquas; 
<ven. fort. carm. 8 3.211> Peruigil incubuit, si forte alicunde uenirem, 
<ven. fort. carm. 8 3.212> Marmore iam tepido frigida membra premens. 
<ven. fort. carm. 8 3.213> Haec gelifacta meum seruauit in ossibus ignem: 
<ven. fort. carm. 8 3.214> Visceribus rigidis pectus amore calet. 
<ven. fort. carm. 8 3.215> Corpore despecto recubabat in aggere nudo, 
<ven. fort. carm. 8 3.216> Seque oblita iacens me memor ipsa fuit. 
<ven. fort. carm. 8 3.217> Fletibus assiduis exhausto umore genarum 
<ven. fort. carm. 8 3.218> Siccatis oculis terra natabat aquis. 
<ven. fort. carm. 8 3.219> Et quia me uiuens carnali lumine quondam 
<ven. fort. carm. 8 3.220> Cernere non potuit, misit amata precem. 
<ven. fort. carm. 8 3.221> Nam mihi sollicito nocturnis saepius horis 
<ven. fort. carm. 8 3.222> Scripta suis lacrimis pagina lecta fuit, 
<ven. fort. carm. 8 3.223> Plena quidem uariis tremulo sermone querellis, 
<ven. fort. carm. 8 3.224> Quod sine me solo maesta iaceret humo. 
<ven. fort. carm. 8 3.225> Cuius ab ore fluens natiuo gutta liquore 
<ven. fort. carm. 8 3.226> Haec dedit in tremulis signa relata notis: 
<ven. fort. carm. 8 3.227>"Strata solo recubo lacrimans neque cerno quod opto, 
<ven. fort. carm. 8 3.228> Tristis in amplexu pectore saxa premo. 
<ven. fort. carm. 8 3.229> Sponso absente manens tam dura cubilia seruo, 
<ven. fort. carm. 8 3.230> Nec mea quem cupiunt membra tenere queunt. 
<ven. fort. carm. 8 3.231> Dic ubi sis quem exspecto gemens, qua te urbe requiram 
<ven. fort. carm. 8 3.232> Quaue sequar, nullis femina nota locis. 
<ven. fort. carm. 8 3.233> Ipsa uenire uelim, properans si possit in astris 
<ven. fort. carm. 8 3.234> Pendula sideream planta tenere uiam. 
<ven. fort. carm. 8 3.235> Nunc sine te fuscis grauiter nox occupat alis, 
<ven. fort. carm. 8 3.236> Ipsaque sole micans est mihi caeca dies. 
<ven. fort. carm. 8 3.237> Lilia narcissus uiolae rosa nardus amomum, 
<ven. fort. carm. 8 3.238> Oblectant animos germina nulla meos. 
<ven. fort. carm. 8 3.239> Vt te conspiciam, per singula nubila pendo 
<ven. fort. carm. 8 3.240> Et uaga per nebulas lumina ducit amor. 
<ven. fort. carm. 8 3.241> Ecce procellosos suspecta interrogo uentos, 
<ven. fort. carm. 8 3.242> Quid mihi de domino nuntiet aura meo. 
<ven. fort. carm. 8 3.243> Proque tuis pedibus cupio caementa lauare, 
<ven. fort. carm. 8 3.244> Et tua templa mihi tergere crine libet. 
<ven. fort. carm. 8 3.245> Quidquid erit tolerem, sunt omnia dulcia dura: 
<ven. fort. carm. 8 3.246> Donec te uideam, haec mihi poena placet. 
<ven. fort. carm. 8 3.247> Tu tamen esto memor, quoniam tua uota requiro; 
<ven. fort. carm. 8 3.248> Est mihi cura tui, sit tibi cura mei". 
<ven. fort. carm. 8 3.249> Haec referens auidis iactabat brachia palmis, 
<ven. fort. carm. 8 3.250> Si posset plantas forte tenere meas; 
<ven. fort. carm. 8 3.251> Cum decepta sibi sine me sua dextra rediret, 
<ven. fort. carm. 8 3.252> Luminis instillans ora lauabat aquis. 
<ven. fort. carm. 8 3.253> Cum recubaret humo neque uicta sopore quieuit, 
<ven. fort. carm. 8 3.254> Consuliturus ei saepe simul iacui, 
<ven. fort. carm. 8 3.255> Condolui pariter, lacrimarum flumina tersi, 
<ven. fort. carm. 8 3.256> Oscula dans rutilis mellificata fauis. 
<ven. fort. carm. 8 3.257> Nunc igitur regnet placitoque fruatur amore, 
<ven. fort. carm. 8 3.258> Quae mihi iam pridem pectore iuncta fuit". 
<ven. fort. carm. 8 3.259> Assensu fremit aula poli residente senatu. 
<ven. fort. carm. 8 3.260> Nomen perpetuo scribitur inde libro. 
<ven. fort. carm. 8 3.261> Traditur aeternum mansura in saecula censum, 
<ven. fort. carm. 8 3.262> Virginis in thalamos. fundit Olympus opes. 
<ven. fort. carm. 8 3.263> Inseritur capiti radians diadema beryllis, 
<ven. fort. carm. 8 3.264> Ordinibus uariis alba zmaragdus inest. 
<ven. fort. carm. 8 3.265> Alligat et nitidos amethystina uitta capillos, 
<ven. fort. carm. 8 3.266> Margaritato flexilis arte sinu. 
<ven. fort. carm. 8 3.267> Sardonyche impressum per colla monile coruscat, 
<ven. fort. carm. 8 3.268> Sardia purpurea luce metalla micant. 
<ven. fort. carm. 8 3.269> Dextrae armilla datur carcedone, iaspide mista, 
<ven. fort. carm. 8 3.270> Aut hyacintheo sudat honore manus. 
<ven. fort. carm. 8 3.271> Brattea gemmatam cycladem fila catenant, 
<ven. fort. carm. 8 3.272> Sidereis donis arte sigilla tument. 
<ven. fort. carm. 8 3.273> Pulchra topaziacis oneratur zona lapillis, 
<ven. fort. carm. 8 3.274> Chrysolitha aurata fibula claudit acu, 
<ven. fort. carm. 8 3.275> Veste superposita: bis cocto purpura bysso, 
<ven. fort. carm. 8 3.276> Qualem nupta deo ferre puella potest. 
<ven. fort. carm. 8 3.277> His cumulata bonis thalamo regina sedebit, 
<ven. fort. carm. 8 3.278> Atque poli solem sub pede uirgo premet. 
<ven. fort. carm. 8 3.279> Cui tamen hoc opus est, cum uirginitatis honore 
<ven. fort. carm. 8 3.280> Vt placeat sponso mens moderata suo: 
<ven. fort. carm. 8 3.281> Inconcussa grauem teneat patientia uultum, 
<ven. fort. carm. 8 3.282> Viribus ira suis ne labefacta ruat, 
<ven. fort. carm. 8 3.283> Neu faciles animos uentosa procella fatiget, 
<ven. fort. carm. 8 3.284> Fluctibus in mediis anchora cordis agat. 
<ven. fort. carm. 8 3.285> Virtutum speciale decus patientia fulget: 
<ven. fort. carm. 8 3.286> Qua gradiaris iter Iob tibi signa dabit. 
<ven. fort. carm. 8 3.287> Quidue loquar humilem, quem gratia celsa decorat? 
<ven. fort. carm. 8 3.288> Et quantum ima petit, surgit ad alta magis. 
<ven. fort. carm. 8 3.289> Quo diuersa nimis diuisa est causa duobus: 
<ven. fort. carm. 8 3.290> Qui iacet ille subit, qui tumet ipse cadit. 
<ven. fort. carm. 8 3.291> Haec exempla quidem Ioseph Faraoque dederunt: 
<ven. fort. carm. 8 3.292> Tollitur ille lacu, mergitur iste freto. 
<ven. fort. carm. 8 3.293> Est etiam laudis stipendia poscere, tantum 
<ven. fort. carm. 8 3.294> Ne premat ipsa suum pestis auara sinum. 
<ven. fort. carm. 8 3.295> Contentus minimis, si non maiora requirat, 
<ven. fort. carm. 8 3.296> Pauper in angusto regnat habendo deum. 
<ven. fort. carm. 8 3.297> Sapphira uel mulier geminos largita minutos, 
<ven. fort. carm. 8 3.298> Illa tenendo perit, haec sua dando manet. 
<ven. fort. carm. 8 3.299> O nimium felix quem non modo mollia frangunt, 
<ven. fort. carm. 8 3.300> Iudice qui sese membra labore terit! 
<ven. fort. carm. 8 3.301> Spernit opum laqueos, unguenta toreumata fluxus, 
<ven. fort. carm. 8 3.302> Vt custos animae sit rigor ipse suae, 
<ven. fort. carm. 8 3.303> Hoc etiam recolens, quid possit parcior usus: 
<ven. fort. carm. 8 3.304> Sobrietas Iudith uincere sola facit. 
<ven. fort. carm. 8 3.305> Quidue animum dulcem memorem, quem gratia pascit, 
<ven. fort. carm. 8 3.306> Cum intra se populos uiscera cara ferant? 
<ven. fort. carm. 8 3.307> Pacificus, gaudens unus complectitur omnes, 
<ven. fort. carm. 8 3.308> Stringit in affectu pectora cuncta suo. 
<ven. fort. carm. 8 3.309> O nimium felix, florens bonitate uoluntas, 
<ven. fort. carm. 8 3.310> Qua sine nil populo nec placet ara deo! 
<ven. fort. carm. 8 3.311> Hoc opus, ut quotiens aliquo mens fertur amaro, 
<ven. fort. carm. 8 3.312> Firmet in aduersis spes comitata fidem. 
<ven. fort. carm. 8 3.313> Aspera non frangant, tumidos neque prospera reddant: 
<ven. fort. carm. 8 3.314> Sic mediocre tenens cautius itur iter. 
<ven. fort. carm. 8 3.315> Haec bona sumit homo, tribuat si gratia Christi, 
<ven. fort. carm. 8 3.316> Inspirante illo uel moderante gradum. 
<ven. fort. carm. 8 3.317> His ornata bonis radiantia lumina fundis, 
<ven. fort. carm. 8 3.318> Has retinens gemmas tu quoque gemma micas. 
<ven. fort. carm. 8 3.319> Virginitas felix nullis aequanda loquellis, 
<ven. fort. carm. 8 3.320> Nec si centenus suppleat ora sonus! 
<ven. fort. carm. 8 3.321> Quod prius est: sine sorde nitet uenerabilis orbi, 
<ven. fort. carm. 8 3.322> Naturae proprium non uitiando bonum, 
<ven. fort. carm. 8 3.323> Corporis illaesum seruans pretiosa talentum, 
<ven. fort. carm. 8 3.324> Perpetuas retinens nescia furis opes. 
<ven. fort. carm. 8 3.325> Non premit incluso torpentia uiscera fetu 
<ven. fort. carm. 8 3.326> Aut grauefacta iacet pignore maesta suo. 
<ven. fort. carm. 8 3.327> Inter anhelantes animae seu corporis aestus 
<ven. fort. carm. 8 3.328> In dubio pendens stamine fessa salus, 
<ven. fort. carm. 8 3.329> Quando suis iaculis uteri laesura tumescit 
<ven. fort. carm. 8 3.330> Atque uoluptatis morbida crescit hydrops. 
<ven. fort. carm. 8 3.331> Vltra hominis habitum tantum cutis effera turget, 
<ven. fort. carm. 8 3.332> Vt pudeat matrem hoc quod amore gerit. 
<ven. fort. carm. 8 3.333> Se fugiens propriis uerecunda(==VE-RE-CUNDA-) parentibus aufert, 
<ven. fort. carm. 8 3.334> Donec depositum sarcina soluat onus. 
<ven. fort. carm. 8 3.335> Quis gemitum partus uerbis aequare ualebit 
<ven. fort. carm. 8 3.336> Aut cui tot lacrimas carmine flere uacet, 
<ven. fort. carm. 8 3.337> Cum sua secretum compago relaxat onustum 
<ven. fort. carm. 8 3.338> Atque dolore graui uiscera fascis agit? 
<ven. fort. carm. 8 3.339> Victa puerperio membrorum porta fatiscit, 
<ven. fort. carm. 8 3.340> Exit et ad lucem fors sine luce puer. 
<ven. fort. carm. 8 3.341> Si uiuat genitus, genetrix se oblita requirit 
<ven. fort. carm. 8 3.342> Tristis et ad natum lumina lassa trahit. 
<ven. fort. carm. 8 3.343> Respicit expositum, nec iam sua mater, alumnum: 
<ven. fort. carm. 8 3.344> Quae uix dum peperit, haec modo funus habet. 
<ven. fort. carm. 8 3.345> Nec mater fructu meruit nec uirgo uocari: 
<ven. fort. carm. 8 3.346> Haec duo damna dolens se male nupta gemit. 
<ven. fort. carm. 8 3.347> Non ualidus ... spes rapta dolores, 
<ven. fort. carm. 8 3.348> Nec fletu nati se fouet illa sui. 
<ven. fort. carm. 8 3.349> Non caras lacrimas infantis ab ore resorbet 
<ven. fort. carm. 8 3.350> Aut teneras uoces lacte fluente rapit. 
<ven. fort. carm. 8 3.351> Tristis decrepito damnat sua uiscera luctu: 
<ven. fort. carm. 8 3.352> Quo iacuit natus, heu, dolet ille sinus. 
<ven. fort. carm. 8 3.353> Quid si uita manet pueri nec semper habenda? 
<ven. fort. carm. 8 3.354> Incipiat teneros ut dare uoce sonos, 
<ven. fort. carm. 8 3.355> Imperfecta rudis collidens murmura linguae, 
<ven. fort. carm. 8 3.356> Cum matrem dulci fauce susurrus alit: 
<ven. fort. carm. 8 3.357> Contingatque nefas, rapiatur pectore matris? 
<ven. fort. carm. 8 3.358> Aetas ad damnum creuit adulta suum. 
<ven. fort. carm. 8 3.359> Triste flagellatis genetrix orbata capillis 
<ven. fort. carm. 8 3.360> Defuncti in labiis ubera sicca premit; 
<ven. fort. carm. 8 3.361> Infundens lacrimas lamenta resuscitat ardens 
<ven. fort. carm. 8 3.362> Et gelidum corpus fonte tepente lauat. 
<ven. fort. carm. 8 3.363> Dilacerat faciem, crinem aufert, pectora tundit; 
<ven. fort. carm. 8 3.364> Heu dolor armatus sic sua membra ferit. 
<ven. fort. carm. 8 3.365> Si uidet alterius natum, sua pignora deflet 
<ven. fort. carm. 8 3.366> Aequalemque suum tristis obisse gemit. 
<ven. fort. carm. 8 3.367> Alter si ploret, currat, stet, gaudeat infans, 
<ven. fort. carm. 8 3.368> Ante oculos nati ludit imago sui. 
<ven. fort. carm. 8 3.369> Quem semel effudit, per cuncta momenta(==MO-MENTA-) requirit, 
<ven. fort. carm. 8 3.370> Nec miserae matris pendet ad ora puer. 
<ven. fort. carm. 8 3.371> Quid si aliud grauius, moriatur ut ipse iugalis? 
<ven. fort. carm. 8 3.372> Quae noua nupta fuit iam uiduata iacet. 
<ven. fort. carm. 8 3.373> De thalamo ad tumulum, modo candida, tam cito nigra 
<ven. fort. carm. 8 3.374> Ante quibus caluit frigida membra tenet, 
<ven. fort. carm. 8 3.375> Construit exequias peruersaque uota celebrans 
<ven. fort. carm. 8 3.376> Exornat tumulum, heu, spoliando torum. 
<ven. fort. carm. 8 3.377> Saepe maritalem repetit miserando sepulchrum 
<ven. fort. carm. 8 3.378> Contemptaque domo funus amata colit. 
<ven. fort. carm. 8 3.379> Incumbit tumulo solacia cassa requirens; 
<ven. fort. carm. 8 3.380> Cuius membra prius, nunc super ossa premit. 
<ven. fort. carm. 8 3.381> Fletibus irriguis, perituro carmine, luget: 
<ven. fort. carm. 8 3.382> Funeris obsequio lumina perdit amor. 
<ven. fort. carm. 8 3.383> Quot mala plebeiae ueniant quis pandere possit? 
<ven. fort. carm. 8 3.384> Vis bene reginae quae uiduata manet. 
<ven. fort. carm. 8 3.385>"Non ueto coniugium, sed praefero uirginis aluum 
<ven. fort. carm. 8 3.386> Quod dat apostolica Paulus ab ore tuba. 
<ven. fort. carm. 8 3.387> Inclita uirginitas, caelos quae dote mereris, 
<ven. fort. carm. 8 3.388> Cum thalamis Christi consocianda places, 
<ven. fort. carm. 8 3.389> Funera nulla gemis, sine limite gaudia sumis, 
<ven. fort. carm. 8 3.390> Viuit amor semper nec tibi Christus obit. 
<ven. fort. carm. 8 3.391> Illic regna tenes, hic uincis et integra fulges 
<ven. fort. carm. 8 3.392> Omni tuta loco, sanctificata deo. 
<ven. fort. carm. 8 3.393> Haec tibi, cara deo, meritis uenerabilis Agnes, 
<ven. fort. carm. 8 3.394> Offero: quo placeas, tu faciendo colas, 
<ven. fort. carm. 8 3.395> Iudicis ut iussu munus tribuatur utrisque: 
<ven. fort. carm. 8 3.396> Quando corona tibi, tunc mihi uel uenia. 
<ven. fort. carm. 8 3.397> Opto per hos fluctus animas tu, Christe, gubernes 
<ven. fort. carm. 8 3.398> Arbore et antemna uelificante crucis, 
<ven. fort. carm. 8 3.399> Vt post emensos mundani gurgitis aestus 
<ven. fort. carm. 8 3.400> In portum uitae nos tua dextra locet. 
<ven. fort. carm. 8 4.1> Inter apostolicas acies sacrosque prophetas
<ven. fort. carm. 8 4.2> Proxima martyribus praemia uirgo tenet.
<ven. fort. carm. 8 4.3> Splendida sidereo circumdata lumine pergens
<ven. fort. carm. 8 4.4> Iungitur angelicis casta puella choris.
<ven. fort. carm. 8 4.5> Fruge pudicitiae caeli dotanda talento
<ven. fort. carm. 8 4.6> Aeterni regis ducitur in thalamis.
<ven. fort. carm. 8 4.7> Pulchra corona caput triplici diademate cingit
<ven. fort. carm. 8 4.8> Et gemmae exornant pectora colla comam.
<ven. fort. carm. 8 4.9> Induitur teneris superaddita purpura membris
<ven. fort. carm. 8 4.10> Et candore niuis fulgida palla tegit.
<ven. fort. carm. 8 4.11> Floribus aeternis oculos rosa lilia pascunt,
<ven. fort. carm. 8 4.12> Et paradisiacus naribus intrat odor.
<ven. fort. carm. 8 4.13> Vnde magis, dulcis, hortamur ut ista requiras
<ven. fort. carm. 8 4.14> Quae dedit Eugeniae Christus et alma Theclae. 
<ven. fort. carm. 8 4.15> Virgo dei, fructus caeli, uictoria mundi
<ven. fort. carm. 8 4.16> Vt semper regnes, has pete regis opes.
<ven. fort. carm. 8 4.17> Sunt ibi chrysolithis fabricata palatia gemmis
<ven. fort. carm. 8 4.18> Atque zmaragdineo ianua poste uiret.
<ven. fort. carm. 8 4.19> Limina sardonychum uariato lumine florent
<ven. fort. carm. 8 4.20> Et hyacintheus circuit ordo domum.
<ven. fort. carm. 8 4.21> Aurea tecta micant, plebs aurea fulget in aula
<ven. fort. carm. 8 4.22> Et cum rege pio turba corusca nitet.
<ven. fort. carm. 8 4.23> Ille puellarum locus est, quae lucis amore
<ven. fort. carm. 8 4.24> Hic seruant domino corpore mente fidem.
<ven. fort. carm. 8 4.25> Despice quod terrae est, et clara sedebis in astris,
<ven. fort. carm. 8 4.26> Christi ut sponsa placens regna superna colas.
<ven. fort. carm. 8 4.27> Praesens uita nimis fugitiuo tempore transit:
<ven. fort. carm. 8 4.28> Virginis integritas glorificanda manet.
<ven. fort. carm. 8 4.29> Paupertas te parua rogat cum diuite Christo,
<ven. fort. carm. 8 4.30> Vt uenias nostro dulcis alumna sinu,
<ven. fort. carm. 8 4.31> Quo patris auxilium domino obtentura preceris
<ven. fort. carm. 8 4.32> Atque tibi caelis regna beata pares,
<ven. fort. carm. 8 4.33> Vt pariter sanctae merearis iuncta Mariae
<ven. fort. carm. 8 4.34> Gaudia perpetuo concelebrare choro.
<ven. fort. carm. 8 4.35> Has quaecumque piis manibus susceperis arras
<ven. fort. carm. 8 4.36> Non nuptura homini, sed sis(==SI-S) amata dei.
<ven. fort. carm. 8 5.1> Regali de stirpe potens Radegundis in orbe,
<ven. fort. carm. 8 5.2> Altera cui caelis regna tenenda manent,
<ven. fort. carm. 8 5.3> Despiciens mundum meruisti adquirere Christum, 
<ven. fort. carm. 8 5.4> Et dum clausa lates, hinc super astra uides.
<ven. fort. carm. 8 5.5> Gaudia terreni conculcas noxia regni,
<ven. fort. carm. 8 5.6> Vt placeas regi laeta fauente polo.
<ven. fort. carm. 8 5.7> Nunc angusta tenes, quo caelos largior intres:
<ven. fort. carm. 8 5.8> Diffundens lacrimas gaudia uera metes.
<ven. fort. carm. 8 5.9> Et corpus crucias, animam ieiunia pascunt,
<ven. fort. carm. 8 5.10> Solo quam dominus seruat amore suus.
<ven. fort. carm. 8 6.1> Tempora si solito mihi candida lilia ferrent
<ven. fort. carm. 8 6.2> Aut speciosa foret suaue rubore rosa,
<ven. fort. carm. 8 6.3> Haec ego rure legens aut caespite pauperis horti
<ven. fort. carm. 8 6.4> Misissem magnis munera parua libens.
<ven. fort. carm. 8 6.5> Sed quia prima mihi desunt, uel soluo secunda:
<ven. fort. carm. 8 6.6> Profert qui uicias, ferret amore rosas.
<ven. fort. carm. 8 6.7> Inter odoriferas tamen has quas misimus herbas
<ven. fort. carm. 8 6.8> Purpureae uiolae nobile germen habent.
<ven. fort. carm. 8 6.9> Respirant pariter regali murice tinctae
<ven. fort. carm. 8 6.10> Et saturat foliis hinc odor, inde decor.
<ven. fort. carm. 8 6.11> Hae quod utrumque gerunt pariter habeatis utraque,
<ven. fort. carm. 8 6.12> Et sit mercis odor flore perenne decus.
<ven. fort. carm. 8 7.1> Frigoris hiberni glacie constringitur orbis
<ven. fort. carm. 8 7.2> Totaque lux agri flore carente perit.
<ven. fort. carm. 8 7.3> Tempore uernali, dominus quo Tartara uicit,
<ven. fort. carm. 8 7.4> Surgit aperta suis laetior herba comis.
<ven. fort. carm. 8 7.5> Inde uiri postes et pulpita floribus ornant,
<ven. fort. carm. 8 7.6> Hinc mulier roseo complet odore sinum.
<ven. fort. carm. 8 7.7> At uos non uobis, sed Christo fertis odores,
<ven. fort. carm. 8 7.8> Has quoque primitias ad pia templa datis.
<ven. fort. carm. 8 7.9> Texistis uariis altaria festa coronis,
<ven. fort. carm. 8 7.10> Pingitur ut filis floribus ara nouis.
<ven. fort. carm. 8 7.11> Aureus ordo crocis, uiolis hinc blatteus exit, 
<ven. fort. carm. 8 7.12> Coccinus hinc rubricat, lacteus inde niuet.
<ven. fort. carm. 8 7.13> Stat prasino uenetus: pugnant et flore colores,
<ven. fort. carm. 8 7.14> Inque loco pacis herbida bella putas.
<ven. fort. carm. 8 7.15> Haec candore placet, rutilo micat illa decore;
<ven. fort. carm. 8 7.16> Suauius haec redolet, pulchrius illa rubet.
<ven. fort. carm. 8 7.17> Sic specie uaria florum sibi germina certant,
<ven. fort. carm. 8 7.18> Vt color hic gemmas, tura reuincat odor.
<ven. fort. carm. 8 7.19> Vos quoque quae struitis haec, Agnes cum Radegunde,
<ven. fort. carm. 8 7.20> Floribus aeternis uester anhelet odor.
<ven. fort. carm. 8 8.1> O regina potens, aurum cui et purpura uile est,
<ven. fort. carm. 8 8.2> Floribus ex paruis te ueneratur amans.
<ven. fort. carm. 8 8.3> Et si non res est, color est tamen ipsa per herbas:
<ven. fort. carm. 8 8.4> Purpura per uiolas, aurea forma crocus.
<ven. fort. carm. 8 8.5> Diues amore dei uitasti praemia mundi:
<ven. fort. carm. 8 8.6> Illas contemnens has retinebis opes.
<ven. fort. carm. 8 8.7> Suscipe missa tibi uariorum munera florum,
<ven. fort. carm. 8 8.8> Ad quos te potius uita beata uocat.
<ven. fort. carm. 8 8.9> Quae modo te crucias, recreanda in luce futura,
<ven. fort. carm. 8 8.10> Aspicis hinc qualis te retinebit ager.
<ven. fort. carm. 8 8.11> Per ramos fragiles quos nunc praebemus olentes
<ven. fort. carm. 8 8.12> Perpende hinc quantus te refouebit odor.
<ven. fort. carm. 8 8.13> Haec cui debentur precor ut, cum ueneris illuc,
<ven. fort. carm. 8 8.14> Meque tuis meritis dextera blanda trahat.
<ven. fort. carm. 8 8.15> Quamuis te expectet paradisi gratia florum,
<ven. fort. carm. 8 8.16> Isti uos cupiunt iam reuidere foris.
<ven. fort. carm. 8 8.17> Et licet egregio uideantur odore placere,
<ven. fort. carm. 8 8.18> Plus ornant proprias te redeunte comas.
<ven. fort. carm. 8 9.1> Mens fecunda deo, Radegundis, uita sororum,
<ven. fort. carm. 8 9.2> Quae ut foueas animam membra domando cremas:
<ven. fort. carm. 8 9.3> Annua uota colens hodie claudenda recurris:
<ven. fort. carm. 8 9.4> Errabunt animi te repetendo mei.
<ven. fort. carm. 8 9.5> Lumina quam citius nostris abscondis ocellis!
<ven. fort. carm. 8 9.6> Nam siue(==SI-VE-) te nimium nube premente grauor.
<ven. fort. carm. 8 9.7> Omnibus exclusis uno retineberis antro:
<ven. fort. carm. 8 9.8> Nos magis includis, quos facis esse foris.
<ven. fort. carm. 8 9.9> Et licet huc lateas breuibus fugitiua diebus,
<ven. fort. carm. 8 9.10> Longior hic mensis quam celer annus erit.
<ven. fort. carm. 8 9.11> Tempora subducis, ceu non uidearis amanti,
<ven. fort. carm. 8 9.12> Cum uos dum cerno hoc mihi credo parum.
<ven. fort. carm. 8 9.13> Sed tamen ex uoto tecum ueniemus in unum
<ven. fort. carm. 8 9.14> Et sequor huc animo quo uetat ire locus.
<ven. fort. carm. 8 9.15> Hoc precor, incolumem referant te gaudia paschae,
<ven. fort. carm. 8 9.16> Et nobis pariter lux geminata redit.
<ven. fort. carm. 8 10.1> Vnde mihi rediit radianti lumine uultus?
<ven. fort. carm. 8 10.2> Quae nimis absentem te tenuere morae?
<ven. fort. carm. 8 10.3> Abstuleras tecum, reuocas mea gaudia tecum,
<ven. fort. carm. 8 10.4> Paschalemque facis bis celebrare diem.
<ven. fort. carm. 8 10.5> Quamuis incipiant modo surgere semina sulcis,
<ven. fort. carm. 8 10.6> Hic egomet hodie te reuidendo meto.
<ven. fort. carm. 8 10.7> Colligo iam fruges, placidos compono maniplos:
<ven. fort. carm. 8 10.8> Quod solet Augustus mensis, Aprilis agit;
<ven. fort. carm. 8 10.9> Et licet in primis modo gemma et pampinus exit,
<ven. fort. carm. 8 10.10> Iam meus autumnus uenit et uua simul.
<ven. fort. carm. 8 10.11> Malus et alta pirus gratos modo fundit odores,
<ven. fort. carm. 8 10.12> Sed cum flore nouo iam mihi poma ferunt.
<ven. fort. carm. 8 10.13> Quamuis nudus ager nullis ornetur aristis,
<ven. fort. carm. 8 10.14> Omnia plena tamen te redeunte nitent.
<ven. fort. carm. 8 11.1> Venit ad aegrotum medici uox alma Gregori
<ven. fort. carm. 8 11.2> Vrbe ex Toronica, dum cubo rure toro,
<ven. fort. carm. 8 11.3> Concite presbytero recitante Leone sereno,
<ven. fort. carm. 8 11.4> Irem ut Martini sunt ubi festa pii.
<ven. fort. carm. 8 11.5> Tum, fateor, morbi graue debilitate laborans
<ven. fort. carm. 8 11.6> Febre calens summa iam rigor imus eram.
<ven. fort. carm. 8 11.7> Hinc fragili nimium forti languore redacto
<ven. fort. carm. 8 11.8> Ilia lassa leuans halitus aeger erat.
<ven. fort. carm. 8 11.9> Ibat anhelanti uapor aridus ora perurens,
<ven. fort. carm. 8 11.10> Ibat ab arcanis flatilis aura coquens.
<ven. fort. carm. 8 11.11> Feruor eram totus, tristis rogus, igne caminus,
<ven. fort. carm. 8 11.12> Febris et in fibris stabat operta patens,
<ven. fort. carm. 8 11.13> Donec Christus opem sudore undante refudit,
<ven. fort. carm. 8 11.14> Feruidus et gelidas ignis abegit aquas.
<ven. fort. carm. 8 11.15> Redditus ergo isti, pater alme, saluto saluti:
<ven. fort. carm. 8 11.16> Auxilium exili sis, rogo, pastor oui.
<ven. fort. carm. 8 12.1> Repsit quale nefas intra pia saepta synaxi! 
<ven. fort. carm. 8 12.2> Inconsulte, dolor, rumpere uerba uetas: 
<ven. fort. carm. 8 12.3> Quale nec ante oculos patulas neque polluit aures 
<ven. fort. carm. 8 12.4> Nec facerent, uitio qui sua fana colunt.
<ven. fort. carm. 8 12.5> Tu tamen, alme pater, pietatis amore labora 
<ven. fort. carm. 8 12.6> Vt sacer antistes, culmina cuius habes, 
<ven. fort. carm. 8 12.7> Vnde repraesentes Martinum in tempore sacrum, 
<ven. fort. carm. 8 12.8> Cursibus atque fide dando salutis opem.
<ven. fort. carm. 8 13.1> Antistes domini, bone pastor et auctor honoris,
<ven. fort. carm. 8 13.2> Rite decus generis quo est generosa fides:
<ven. fort. carm. 8 13.3> Iustinam famulam pietate memento, beate;
<ven. fort. carm. 8 13.4> Per te et commender, stirpe uel arce pater,
<ven. fort. carm. 8 13.5> Hinc referens grates auiae, quia reddita tandem
<ven. fort. carm. 8 13.6> Ad uultus neptis, dulcis imago, uenit.
<ven. fort. carm. 8 13.7> Ista diu nostris uotis dans gaudia, rector,
<ven. fort. carm. 8 13.8> Inter auam et neptem tu mediator agas.
<ven. fort. carm. 8 14.1> Alme, beate pater, lumen generale, Gregori,
<ven. fort. carm. 8 14.2> Iure sacerdotum culminis arce caput,
<ven. fort. carm. 8 14.3> Reddo deo grates de uobis prospera noscens,
<ven. fort. carm. 8 14.4> Vestris nunc scriptis laetificatus agens.
<ven. fort. carm. 8 14.5> Me quoque commendans humili prece uoce saluto,
<ven. fort. carm. 8 14.6> Iugiter officio quem mea corda colunt.
<ven. fort. carm. 8 15.1> Summe pater patriae, celsum et generale cacumen, 
<ven. fort. carm. 8 15.2> Forte decus generis, Toronicensis apex, 
<ven. fort. carm. 8 15.3> Lumen ab Aruernis ueniens feliciter aruis, 
<ven. fort. carm. 8 15.4> Qui inlustrans populos spargeris ore pharus, 
<ven. fort. carm. 8 15.5> Alpibus ex illis properans mons altior ipsis, 
<ven. fort. carm. 8 15.6> Vir per plana sedens qui pia castra tegis, 
<ven. fort. carm. 8 15.7> Neu noceant hostes qui sunt in ouile fideles, 
<ven. fort. carm. 8 15.8> Vnicus in campis publica turris ades. 
<ven. fort. carm. 8 15.9> Huic date dulce caput regioni, care Gregori, 
<ven. fort. carm. 8 15.10> Martini retinet quem sacra sella patrem, 
<ven. fort. carm. 8 15.11> Me Fortunatum humilem commendo patrono; 
<ven. fort. carm. 8 15.12> Sic tua uita diu hoc sit in orbe deo.
<ven. fort. carm. 8 16.1> Si qua mihi, ueniet quotiens, occasio dulcis,
<ven. fort. carm. 8 16.2> Opto, sacer, calamo soluere uota meo.
<ven. fort. carm. 8 16.3> Summe pater patriae, toto uenerabilis orbe,
<ven. fort. carm. 8 16.4> Vndique care mihi, fulgida cura dei:
<ven. fort. carm. 8 16.5> Commendans humilem tibi me, sacer arce Gregori,
<ven. fort. carm. 8 16.6> Pro famulo proprio, quaeso, precare deum.
<ven. fort. carm. 8 17.1> Si cessent homines uelociter ire, per austros 
<ven. fort. carm. 8 17.2> Ad te, care pater, carmina missa uelim. 
<ven. fort. carm. 8 17.3> Nunc tamen est quoniam gerulus mihi, porrigo uerbum, 
<ven. fort. carm. 8 17.4> Sed minus eloquio quam quod amore colo. 
<ven. fort. carm. 8 17.5> Dulcis, opime, decus nostrum, pie papa Gregori, 
<ven. fort. carm. 8 17.6> Versiculis breuibus soluo salutis opus. 
<ven. fort. carm. 8 17.7> Sed memor ipse mei commenda, quaeso, Tonanti: 
<ven. fort. carm. 8 17.8> Sic te consocium reddat honore throno.
<ven. fort. carm. 8 18.1> Gurgitis in morem si lingua fluenta rigaret,
<ven. fort. carm. 8 18.2> Turbine torrentis uel raperetur aquis,
<ven. fort. carm. 8 18.3> Ad tua praecipue praeconia summa, Gregori,
<ven. fort. carm. 8 18.4> Dum non explerem flumine, gutta forem.
<ven. fort. carm. 8 18.5> Munificumque patrem aequaret nec musa Maronis:
<ven. fort. carm. 8 18.6> Fers, bone, quanta mihi quis ualet ore loqui?
<ven. fort. carm. 8 18.7> Hac breuitate, sacer, famulum commendo subactum
<ven. fort. carm. 8 18.8> Me Fortunatum: sit ueniale, precor.
<ven. fort. carm. 8 19.1> Tramite munifico celebrauit pagina cursum,
<ven. fort. carm. 8 19.2> Carmine dulcifluo quam tuus edit amor,
<ven. fort. carm. 8 19.3> In qua forte loci facta est collatio doni,
<ven. fort. carm. 8 19.4> Qua Vigenna procax litore frangit aquas,
<ven. fort. carm. 8 19.5> Lapsibus et tumidis dum fertur nauta carinis.
<ven. fort. carm. 8 19.6> Iugera culta uidet quando celeuma canit.
<ven. fort. carm. 8 19.7> Grates, care, gero, pietatis fruge replete,
<ven. fort. carm. 8 19.8> Qui facis unde decens multiplicetur apex.
<ven. fort. carm. 8 19.9> Et sine his mea sunt a te quaecumque tenentur:
<ven. fort. carm. 8 19.10> Grex habet omnis agris quod bone pastor habes.
<ven. fort. carm. 8 20.1> Munifici reparans Martini gesta, Gregori, 
<ven. fort. carm. 8 20.2> Texit ut ille habitu nos alis ipse cibo. 
<ven. fort. carm. 8 20.3> Discipulus placidum sapiens imitando magistrum 
<ven. fort. carm. 8 20.4> Ille ubi dux residet miles habebis opem. 
<ven. fort. carm. 8 20.5> Vt chlamydem ille prius, sic tu partiris agellum, 
<ven. fort. carm. 8 20.6> Ille tegendo potens tuque fouendo decens, 
<ven. fort. carm. 8 20.7> Ille inopem antiquum releuans, tu, care, nouellum: 
<ven. fort. carm. 8 20.8> Fit diues merito paupere quisque suo. 
<ven. fort. carm. 8 20.9> Quando reposcetur, uestris redit usibus aruum 
<ven. fort. carm. 8 20.10> Et domino proprio restituemus agrum. 
<ven. fort. carm. 8 20.11> Vnde amplas refero grates, dulcissime rector, 
<ven. fort. carm. 8 20.12> Et repeto pangens haec, tua, pastor, ouis. 
<ven. fort. carm. 8 20.13> Nec tantum reddo quantum tibi debeo, praesul: 
<ven. fort. carm. 8 20.14> Pro Fortunato sed, rogo, flecte deum.
<ven. fort. carm. 8 21.1> Egregio compacta situ, falerata rotatu
<ven. fort. carm. 8 21.2> Atque Sophocleo pagina fulta sopho
<ven. fort. carm. 8 21.3> Me arentem uestro madefecit opima rigatu,
<ven. fort. carm. 8 21.4> Fecit et eloquio quod loquor esse tuo.
<ven. fort. carm. 8 21.5> Dulcis care decens facunde benigne Gregori
<ven. fort. carm. 8 21.6> Atque pater patriae, hinc sacer, inde cate,
<ven. fort. carm. 8 21.7> Muneribus, meritis, animis et moribus aequis,
<ven. fort. carm. 8 21.8> Omnibus officiis unde colaris habens:
<ven. fort. carm. 8 21.9> Me Fortunatum tibi celso sterno pusillum,
<ven. fort. carm. 8 21.10> Commendo et uoto supplice rite tuum;
<ven. fort. carm. 8 21.11> Cui das unde sibi talaria missa ligentur
<ven. fort. carm. 8 21.12> Pellibus et niueis sint sola tecta pedis.
<ven. fort. carm. 8 21.13> Pro quibus a domino detur stola candida uobis:
<ven. fort. carm. 8 21.14> Qui datis hoc minimis, inde feratis opes.
<ven. fort. carm. 9 1.1> Ordo sacerdotum uenerandaque culmina Christi, 
<ven. fort. carm. 9 1.2> Quos dedit alma fides religione patres, 
<ven. fort. carm. 9 1.3> Paruolus opto loqui regis praeconia celsi: 
<ven. fort. carm. 9 1.4> Subleuet exigui carmina uester amor. 
<ven. fort. carm. 9 1.5> Inclite rex armis et regibus edite celsis, 
<ven. fort. carm. 9 1.6> Primus ab antiquis culmina prima regens, 
<ven. fort. carm. 9 1.7> Rector habens nascendo decus, moderando sed augens, 
<ven. fort. carm. 9 1.8> De radice patris flos generate potens, 
<ven. fort. carm. 9 1.9> Aequali serie uos nobilitando uicissim 
<ven. fort. carm. 9 1.10> Tu genus ornasti, te genus ornat aui. 
<ven. fort. carm. 9 1.11> Excepisti etenim fulgorem ab origine gentis, 
<ven. fort. carm. 9 1.12> Sed per te proauis splendor honore redit. 
<ven. fort. carm. 9 1.13> Te nascente patri lux altera nascitur orbi, 
<ven. fort. carm. 9 1.14> Nominis et radios spargis ubique nouos, 
<ven. fort. carm. 9 1.15> Quem praefert Oriens, Libyes, Occasus et Arctus: 
<ven. fort. carm. 9 1.16> Quo pede non graderis, notus honore uenis. 
<ven. fort. carm. 9 1.17> Quidquid habet mundus peragrasti nomine, princeps, 
<ven. fort. carm. 9 1.18> Curris et illud iter quod rota solis agit, 
<ven. fort. carm. 9 1.19> Cognite iam ponto et rubro pelagoque sub Indo, 
<ven. fort. carm. 9 1.20> Transit et Oceanum fulgida fama sopho. 
<ven. fort. carm. 9 1.21> Nomen ut hoc resonet non impedit aura nec unda: 
<ven. fort. carm. 9 1.22> Sic tibi cuncta simul, terra uel astra, fauent. 
<ven. fort. carm. 9 1.23> Rex bonitate placens, decus altum et nobile germen, 
<ven. fort. carm. 9 1.24> In quo tot procerum culmina culmen habent, 
<ven. fort. carm. 9 1.25> Auxilium patriae, spes et tutamen in armis, 
<ven. fort. carm. 9 1.26> Fida tuis uirtus, inclitus atque uigor, 
<ven. fort. carm. 9 1.27> Chilperice potens: si interpres barbarus extet, 
<ven. fort. carm. 9 1.28>"Adiutor fortis" hoc quoque nomen habes. 
<ven. fort. carm. 9 1.29> Non fuit in uacuum sic te uocitare parentes: 
<ven. fort. carm. 9 1.30> Praesagum hoc totum laudis et omen erat. 
<ven. fort. carm. 9 1.31> Iam tunc indicium praebebant tempora nato, 
<ven. fort. carm. 9 1.32> Dicta priora tamen dona secuta probant. 
<ven. fort. carm. 9 1.33> In te, dulce caput, patris omnis cura pependit, 
<ven. fort. carm. 9 1.34> Inter tot fratres sic amor unus eras. 
<ven. fort. carm. 9 1.35> Agnoscebat enim te iam meliora mereri: 
<ven. fort. carm. 9 1.36> Vnde magis coluit, praetulit inde pater; 
<ven. fort. carm. 9 1.37> Praeposuit genitor cum plus dilexit alumnum: 
<ven. fort. carm. 9 1.38> Iudicium regis frangere nemo potest. 
<ven. fort. carm. 9 1.39> Auspiciis magnis creuisti, maxime princeps, 
<ven. fort. carm. 9 1.40> Hinc in amore manens plebis et inde patris. 
<ven. fort. carm. 9 1.41> Sed meritis tantis subito sors inuida rerum, 
<ven. fort. carm. 9 1.42> Perturbare parans regna quieta tibi, 
<ven. fort. carm. 9 1.43> Concutiens animos populorum et foedera fratrum, 
<ven. fort. carm. 9 1.44> Laedere dum uoluit(==VOLUIT), prosperitate fauet. 
<ven. fort. carm. 9 1.45> Denique iam capiti ualido pendente periclo, 
<ven. fort. carm. 9 1.46> Quando ferire habuit, reppulit hora necem. 
<ven. fort. carm. 9 1.47> Cum retinereris mortis circumdatus armis, 
<ven. fort. carm. 9 1.48> Eripuit gladio sors operante deo. 
<ven. fort. carm. 9 1.49> Ductus ad extremum remeas de funere uitae, 
<ven. fort. carm. 9 1.50> Vltima quae fuerat fit tibi prima dies. 
<ven. fort. carm. 9 1.51> Noxia dum cuperent hostes tibi bella parare, 
<ven. fort. carm. 9 1.52> Pro te pugnauit fortis in arma fides. 
<ven. fort. carm. 9 1.53> Prospera iudicium sine te tua causa peregit, 
<ven. fort. carm. 9 1.54> Et rediit proprio celsa cathedra loco. 
<ven. fort. carm. 9 1.55> Res bone, ne doleas, nam te fortuna querellis 
<ven. fort. carm. 9 1.56> Vnde fatigauit, hinc meliora dedit. 
<ven. fort. carm. 9 1.57> Aspera tot tolerando diu modo laeta sequuntur 
<ven. fort. carm. 9 1.58> Et per maerores gaudia nata metis. 
<ven. fort. carm. 9 1.59> Multimodas perpesse minas tua regna resumis, 
<ven. fort. carm. 9 1.60> Namque labore graui crescere magna solent. 
<ven. fort. carm. 9 1.61> Aspera non nocuit, sed te sors dura probauit: 
<ven. fort. carm. 9 1.62> Vnde grauabaris, celsior inde redis. 
<ven. fort. carm. 9 1.63> Altior assiduis crescis, non frangeris armis, 
<ven. fort. carm. 9 1.64> Et belli artificem te labor ipse facit. 
<ven. fort. carm. 9 1.65> Fortior efficeris per multa pericula princeps 
<ven. fort. carm. 9 1.66> Ac per sudores dona quietis habes. 
<ven. fort. carm. 9 1.67> Nil dolet amissum te rege superstite mundus, 
<ven. fort. carm. 9 1.68> Cui se seruarunt debita regna gradu. 
<ven. fort. carm. 9 1.69> Consuluit domui, patriae populoque creator, 
<ven. fort. carm. 9 1.70> Quem gentes metuunt, te superesse uirum. 
<ven. fort. carm. 9 1.71> Ne ruat armatus per Gallica rura rebellis, 
<ven. fort. carm. 9 1.72> Nomine uictoris hic es et ampla tegis: 
<ven. fort. carm. 9 1.73> Quem Geta, Vasco tremunt, Danus, Euthio, Saxo, Britannus, 
<ven. fort. carm. 9 1.74> Cum patre quos acie te domitasse patet. 
<ven. fort. carm. 9 1.75> Terror es extremis Fresonibus atque Suebis, 
<ven. fort. carm. 9 1.76> Qui neque bella parant, sed tua frena rogant. 
<ven. fort. carm. 9 1.77> Omnibus his datus es timor illo iudice campo, 
<ven. fort. carm. 9 1.78> Et terrore nouo factus es altus amor. 
<ven. fort. carm. 9 1.79> In te, rector, habet regio circumdata murum 
<ven. fort. carm. 9 1.80> Ac leuat excelsum ferrea porta caput. 
<ven. fort. carm. 9 1.81> Tu patriae radias adamantina turris ab austro 
<ven. fort. carm. 9 1.82> Et scuto stabili publica uota tegis. 
<ven. fort. carm. 9 1.83> Neu grauet haec aliquis, pia propugnacula tendis 
<ven. fort. carm. 9 1.84> Ac regionis opes limite forte foues. 
<ven. fort. carm. 9 1.85> Quid de iustitiae referam moderamine, princeps? 
<ven. fort. carm. 9 1.86> Quo male nemo redit, si bene iusta petit, 
<ven. fort. carm. 9 1.87> Cuius in ore probo mensurae libra tenetur 
<ven. fort. carm. 9 1.88> Rectaque causarum linea currit iter. 
<ven. fort. carm. 9 1.89> Nec mora fit uero, falsus nihil explicat error 
<ven. fort. carm. 9 1.90> Iudiciisque tuis fraus fugit, ordo redit. 
<ven. fort. carm. 9 1.91> Quid? quoscumque etiam regni dicione gubernas, 
<ven. fort. carm. 9 1.92> Doctior ingenio uincis et ore loquax, 
<ven. fort. carm. 9 1.93> Discernens uarias sub nullo interprete uoces, 
<ven. fort. carm. 9 1.94> Et generum linguas unica lingua refert. 
<ven. fort. carm. 9 1.95> Erigit exiguos tua munificentia cunctos, 
<ven. fort. carm. 9 1.96> Et quod das famulo credis id esse tuum. 
<ven. fort. carm. 9 1.97> Qualiter hinc itidem tua se praeconia tendunt 
<ven. fort. carm. 9 1.98> Laudis et hoc cumulo concutit astra fragor. 
<ven. fort. carm. 9 1.99> Cui simul arma fauent et littera constat amore: 
<ven. fort. carm. 9 1.100> Hinc uirtute potens, doctus et inde places. 
<ven. fort. carm. 9 1.101> Inter utrumque sagax, armis et iure probatus 
<ven. fort. carm. 9 1.102> Belliger hinc radias, legifer inde micas. 
<ven. fort. carm. 9 1.103> De uirtute pater, reparatur auunculus ore, 
<ven. fort. carm. 9 1.104> Doctrinae studio uincis et omne genus. 
<ven. fort. carm. 9 1.105> Regibus aequalis de carmine maior haberis, 
<ven. fort. carm. 9 1.106> Dogmate uel qualis non fuit ante parens. 
<ven. fort. carm. 9 1.107> Te arma ferunt generi similem, sed littera praefert: 
<ven. fort. carm. 9 1.108> Sic ueterum regum par simul atque prior. 
<ven. fort. carm. 9 1.109> Admirande mihi nimium rex, cuius opime 
<ven. fort. carm. 9 1.110> Proelia robor agit, carmina lima polit. 
<ven. fort. carm. 9 1.111> Legibus arma regis et leges dirigis armis: 
<ven. fort. carm. 9 1.112> Artis diuersae sic simul itur iter. 
<ven. fort. carm. 9 1.113> Discere si posset, rector, tua singula quisquis, 
<ven. fort. carm. 9 1.114> Ornarent plures quae bona solus agis. 
<ven. fort. carm. 9 1.115> Sed tamen haec maneant et crescant prospera uobis 
<ven. fort. carm. 9 1.116> Et liceat solio multiplicante frui 
<ven. fort. carm. 9 1.117> Coniuge cum propria, quae regnum moribus ornat 
<ven. fort. carm. 9 1.118> Principis et culmen participata regit 
<ven. fort. carm. 9 1.119> Prouida consiliis, sollers, cauta, utilis aulae, 
<ven. fort. carm. 9 1.120> Ingenio pollens, munere larga placens, 
<ven. fort. carm. 9 1.121> Omnibus excellens meritis Fredegundis opima, 
<ven. fort. carm. 9 1.122> Atque serena suo fulget ab ore dies, 
<ven. fort. carm. 9 1.123> Regia magna nimis curarum pondera portans, 
<ven. fort. carm. 9 1.124> Te bonitate colens, utilitate iuuans. 
<ven. fort. carm. 9 1.125> Qua pariter tecum moderante palatia crescunt, 
<ven. fort. carm. 9 1.126> Cuius et auxilio floret honore domus. 
<ven. fort. carm. 9 1.127> Quaerens unde uiro duplicentur uota salutis 
<ven. fort. carm. 9 1.128> Et tibi mercedem de Radegunde facit. 
<ven. fort. carm. 9 1.129> Quae meritis propriis effulget gloria regis 
<ven. fort. carm. 9 1.130> Et regina suo facta corona uiro. 
<ven. fort. carm. 9 1.131> Tempore sub longo haec te fructu prolis honoret, 
<ven. fort. carm. 9 1.132> Surgat et inde nepos, ut renoueris auus. 
<ven. fort. carm. 9 1.133> Ergo creatori referatur gratia digne, 
<ven. fort. carm. 9 1.134> Et cole, rex, regem qui tibi praebet opem, 
<ven. fort. carm. 9 1.135> Vt seruet cumuletque bonum; nam rector ab alto 
<ven. fort. carm. 9 1.136> Omnia solus habet qui tibi multa dedit. 
<ven. fort. carm. 9 1.137> Da ueniam, uictor, tua me praeconia uincunt: 
<ven. fort. carm. 9 1.138> Hoc quoque, quod superor, fit tibi maior honor. 
<ven. fort. carm. 9 1.139> Paruolus opto tamen, sic prospera uota secundent, 
<ven. fort. carm. 9 1.140> Vt ueniant terris haec pia dona polis. 
<ven. fort. carm. 9 1.141> Aera temperie faueant tibi, tempora pace, 
<ven. fort. carm. 9 1.142> Frugibus arua micent, foedera regna ligent. 
<ven. fort. carm. 9 1.143> Edomites hostes, tuearis amore fideles, 
<ven. fort. carm. 9 1.144> Sis quoque catholicis religionis apex, 
<ven. fort. carm. 9 1.145> Summus honor regis, per quem donantur honores, 
<ven. fort. carm. 9 1.146> Cui longaeua dies constet et alma fides. 
<ven. fort. carm. 9 1.147> Regibus aurum alii aut gemmarum munera soluant: 
<ven. fort. carm. 9 1.148> De Fortunato paupere uerba cape. 
<ven. fort. carm. 9 2.1> Aspera condicio et sors irreuocabilis horae! 
<ven. fort. carm. 9 2.2> Quod generi humano tristis origo dedit, 
<ven. fort. carm. 9 2.3> Cum suadens coluber proiecit ab ore uenenum, 
<ven. fort. carm. 9 2.4> Morsu et serpentis mors fuit Eua nocens: 
<ven. fort. carm. 9 2.5> Sumpsit ab ipso ex tunc Adam patre terra dolorem, 
<ven. fort. carm. 9 2.6> Et de matre gemens mundus amara capit. 
<ven. fort. carm. 9 2.7> Praeuaricando duo probro damnantur acerbo: 
<ven. fort. carm. 9 2.8> Ille labore dolet, haec generando gemit. 
<ven. fort. carm. 9 2.9> Mors uenit inde uorax, transmissa nepotibus ipsis, 
<ven. fort. carm. 9 2.10> Heredesque suos tollit origo nocens. 
<ven. fort. carm. 9 2.11> Ecce hoc triste nefas nobis genuere parentes: 
<ven. fort. carm. 9 2.12> Coeperat unde prius, hinc ruit omne genus. 
<ven. fort. carm. 9 2.13> Primus Abel cecidit miserando uulnere caesus, 
<ven. fort. carm. 9 2.14> Ac fraterna sibi sarcula membra fodent. 
<ven. fort. carm. 9 2.15> Post quoque Seth obiit, sub Abel uice redditus isdem, 
<ven. fort. carm. 9 2.16> Et quamuis rediit, non sine fine fuit. 
<ven. fort. carm. 9 2.17> Quid Noe memorem, laudatum uoce Tonantis? 
<ven. fort. carm. 9 2.18> Quem leuis arca tulit, nunc grauis arua premit. 
<ven. fort. carm. 9 2.19> Sic quoque Sem et Iafeth, iustissima denique proles 
<ven. fort. carm. 9 2.20> Sancta et progenies tale cucurrit iter. 
<ven. fort. carm. 9 2.21> Quid patriarcha Abraham uel Isac, Iacob quoque dignus, 
<ven. fort. carm. 9 2.22> Cum de lege necis nemo solutus adest? 
<ven. fort. carm. 9 2.23> Melchisedech etiam, domini sacer ore sacerdos, 
<ven. fort. carm. 9 2.24> Iob quoque seu geniti sic abiere sui. 
<ven. fort. carm. 9 2.25> Legifer ipse iacet Moyses Aaronque sacerdos, 
<ven. fort. carm. 9 2.26> Alloquiisque dei dignus amicus obit. 
<ven. fort. carm. 9 2.27> Successorque suus, populi dux inclitus(==INCLITU-S) Iesus, 
<ven. fort. carm. 9 2.28> Quos legitis libris occubuere patres. 
<ven. fort. carm. 9 2.29> Quid Gedeon, Samson uel quisquis in ordine iudex? 
<ven. fort. carm. 9 2.30> Morti sub domino iudice nemo fugit. 
<ven. fort. carm. 9 2.31> Israhelita potens Dauid res atque propheta 
<ven. fort. carm. 9 2.32> Est situs in tumulo cum Salomone suo. 
<ven. fort. carm. 9 2.33> Esaias Danihel Samuel Ionasque beatus, 
<ven. fort. carm. 9 2.34> Viuens sub pelago, stat modo pressus humo. 
<ven. fort. carm. 9 2.35> Princeps claue Petrus, primus quoque dogmate Paulus, 
<ven. fort. carm. 9 2.36> Quamuis celsae animae, corpora terra tegit. 
<ven. fort. carm. 9 2.37> Semine ab humano cui nullus maior habetur, 
<ven. fort. carm. 9 2.38> Vir baptista potens ipse Iohannes obit. 
<ven. fort. carm. 9 2.39> Enoch Heliasque hoc adhuc(==AD+HUC) spectat uterque: 
<ven. fort. carm. 9 2.40> Qui satus ex homine est et moriturus erit. 
<ven. fort. carm. 9 2.41> Ipse creator ouans surgens cito Christus ab umbris, 
<ven. fort. carm. 9 2.42> Hic quia natus homo est, carne sepultus humo. 
<ven. fort. carm. 9 2.43> Quis, rogo, non moritur, mortem gustante salute? 
<ven. fort. carm. 9 2.44> Dum pro me uoluit(==VOLUIT) hic mea uita mori? 
<ven. fort. carm. 9 2.45> Dic mihi, quid poterunt Augusti aut culmina regum, 
<ven. fort. carm. 9 2.46> Membra creatoris cum iacuere petris? 
<ven. fort. carm. 9 2.47> Bracchia non retrahunt fortes neque purpura reges, 
<ven. fort. carm. 9 2.48> Vir quicumque uenit puluere, puluis erit. 
<ven. fort. carm. 9 2.49> Nascimur aequales morimurque aequaliter omnes: 
<ven. fort. carm. 9 2.50> Vna ex Adam est mors, Christus et una salus. 
<ven. fort. carm. 9 2.51> Diuersa est merces, funus tamen omnibus unum: 
<ven. fort. carm. 9 2.52> Infantes, iuuenes, sic moriere senes. 
<ven. fort. carm. 9 2.53> Ergo quid hinc facimus nunc te rogo, celsa potestas, 
<ven. fort. carm. 9 2.54> Cum nihil auxilii possumus esse rei? 
<ven. fort. carm. 9 2.55> Ploramus, gemimus, sed nec prodesse ualemus: 
<ven. fort. carm. 9 2.56> Luctus adest oculis, est neque fructus opis. 
<ven. fort. carm. 9 2.57> Viscera torquentur, lacerantur corda tumultu; 
<ven. fort. carm. 9 2.58> Sunt cari extincti, flendo cadunt oculi. 
<ven. fort. carm. 9 2.59> Ecce uocatur amor neque iam reuocatur amator, 
<ven. fort. carm. 9 2.60> Nos neque iam repetit quem petra mersa tegit. 
<ven. fort. carm. 9 2.61> Quamuis clamantem refugit mors surda nec audit, 
<ven. fort. carm. 9 2.62> Nec scit in affectum dura redire pium. 
<ven. fort. carm. 9 2.63> Sed, nolo atque uolo, migrabo cum omnibus illuc; 
<ven. fort. carm. 9 2.64> Ibimus hinc omnes, nemo nec inde redit: 
<ven. fort. carm. 9 2.65> Donec ad aduentum domini caro mortua uiuat, 
<ven. fort. carm. 9 2.66> Surgat et ex proprio puluere rursus homo, 
<ven. fort. carm. 9 2.67> Coeperit ut tegere arentes cutis uda fauillas 
<ven. fort. carm. 9 2.68> Et uiui cineres de tumulis salient. 
<ven. fort. carm. 9 2.69> Ibimus ergo omnes alia regione locandi, 
<ven. fort. carm. 9 2.70> Ibimus ad patriam quos peregrina tenent. 
<ven. fort. carm. 9 2.71> Ne cruciere igitur, pie rex, fortissime princeps, 
<ven. fort. carm. 9 2.72> Quod geniti pergunt quo petit omnis homo. 
<ven. fort. carm. 9 2.73> Quale placet figulo uas fictile, tale paratur; 
<ven. fort. carm. 9 2.74> Quando placet figulo, uasa soluta ruunt. 
<ven. fort. carm. 9 2.75> Quod iubet omnipotens, non possumus esse rebelles, 
<ven. fort. carm. 9 2.76> Cuius ad intuitum sidera terra tremunt. 
<ven. fort. carm. 9 2.77> Ipse creat hominem: quid dicere possumus? idem 
<ven. fort. carm. 9 2.78> Qui dedit et recipit: crimina nulla gerit. 
<ven. fort. carm. 9 2.79> Illius ecce sumus figmentum et spiritus inde est: 
<ven. fort. carm. 9 2.80> Cum iubet, hinc imus qui sumus eius opus. 
<ven. fort. carm. 9 2.81> Si libet, in hora montes freta sidera mutat 
<ven. fort. carm. 9 2.82> Cui sua facta fauent: quid homo(==SOMO) fumus agit? 
<ven. fort. carm. 9 2.83> Rex precor ergo potens, age quod tibi, maxime, prosit, 
<ven. fort. carm. 9 2.84> Quod prodest animae cum deitatis ope: 
<ven. fort. carm. 9 2.85> Esto uirile decus, patienter uince dolores: 
<ven. fort. carm. 9 2.86> Quod non uitatur, uel toleretur onus. 
<ven. fort. carm. 9 2.87> Quod trahimus nascendo, sine hoc non transigit ullus: 
<ven. fort. carm. 9 2.88> Quod nemo immutat, uel ratione ferat. 
<ven. fort. carm. 9 2.89> Consuleas dominae reginae et amantis amatae, 
<ven. fort. carm. 9 2.90> Quae bona cuncta capit te sociante sibi; 
<ven. fort. carm. 9 2.91> Maternum affectum placare iubeto dolentem, 
<ven. fort. carm. 9 2.92> Nec simul ipse fleas nec lacrimare sinas. 
<ven. fort. carm. 9 2.93> Te regnante uiro tristem illam non decet esse, 
<ven. fort. carm. 9 2.94> Sed magis ex uestro gaudeat alta toro. 
<ven. fort. carm. 9 2.95> Deprecor hoc etiam, uitam amplam coniugis optans, 
<ven. fort. carm. 9 2.96> Consuleas genitae, consuleas patriae. 
<ven. fort. carm. 9 2.97> Talis erit populus qualem te uiderit omnis, 
<ven. fort. carm. 9 2.98> Deque tua facie plebs sua uota metet. 
<ven. fort. carm. 9 2.99> Denique Iob natos septem uno triste sub ictu 
<ven. fort. carm. 9 2.100> Amittens laudes rettulit ore deo. 
<ven. fort. carm. 9 2.101> Dauid psalmographus genitum cum amisit amatum, 
<ven. fort. carm. 9 2.102> Mox tumulo posuit, prandia festa dedit. 
<ven. fort. carm. 9 2.103> Femina bis felix pia mater Machabeorum 
<ven. fort. carm. 9 2.104> Natos septem uno funere laeta tulit, 
<ven. fort. carm. 9 2.105> Prompta aiens domino: "semper tibi gloria, rector, 
<ven. fort. carm. 9 2.106> Cum uis, summe pater, pignora mater habet". 
<ven. fort. carm. 9 2.107> Vnde deo potius referatur gratia nostro, 
<ven. fort. carm. 9 2.108> Germine de uestro qui facit ire polo, 
<ven. fort. carm. 9 2.109> Eligit et gemmas de mundi stercore pulchras 
<ven. fort. carm. 9 2.110> De medioque luto ducit ad astra throno. 
<ven. fort. carm. 9 2.111> Messis uestra deo placuit, quam in horrea condit 
<ven. fort. carm. 9 2.112> Dum spicis teneris dulcia grana metat. 
<ven. fort. carm. 9 2.113> Non paleas generas, frumenta sed integra gignis, 
<ven. fort. carm. 9 2.114> Nec recremanda focis, sed recreanda polis: 
<ven. fort. carm. 9 2.115> Praesertim qui sic sancto baptismate puri 
<ven. fort. carm. 9 2.116> Hinc meruere rapi, fonte lauante noui. 
<ven. fort. carm. 9 2.117> Stantes ante deum uelut aurea uasa decoris 
<ven. fort. carm. 9 2.118> Aut quasi candelabris pulchra lucerna nitens, 
<ven. fort. carm. 9 2.119> Immaculatae animae, radiantes semper honore, 
<ven. fort. carm. 9 2.120> Viuorum retinent in regione locum 
<ven. fort. carm. 9 2.121> Inque domo domini plantati lumine uernant, 
<ven. fort. carm. 9 2.122> Candida ceu rubeis lilia mixta rosis. 
<ven. fort. carm. 9 2.123> Iusserit et dominus cum membra redire sepulta, 
<ven. fort. carm. 9 2.124> Vestibit genitos tunc stola pulchra tuos 
<ven. fort. carm. 9 2.125> Aut palmata chlamys rutilo contexta sub auro, 
<ven. fort. carm. 9 2.126> Et uariis gemmis frons diadema geret; 
<ven. fort. carm. 9 2.127> Vtentes niueam per candida pectora pallam, 
<ven. fort. carm. 9 2.128> Purpureamque togam fulgida zona ligat. 
<ven. fort. carm. 9 2.129> Tunc pater et genetrix mediis gaudebitis illis, 
<ven. fort. carm. 9 2.130> Cum inter sidereos cernitis esse uiros. 
<ven. fort. carm. 9 2.131> Est tamen omnipotens, Abrahae qui semen adauxit, 
<ven. fort. carm. 9 2.132> Vobis atque dabit Iob quod amore dedit, 
<ven. fort. carm. 9 2.133> Restituens numerum natorum germine digno, 
<ven. fort. carm. 9 2.134> Progeniemque refert nobilitante fide. 
<ven. fort. carm. 9 2.135> Qui in solium Dauid Salomonis contulit ortum, 
<ven. fort. carm. 9 2.136> Pro uice germani cum redit ipse patri, 
<ven. fort. carm. 9 2.137> Ille tibi poterit de coniuge reddere natum, 
<ven. fort. carm. 9 2.138> Cui pater alludat, ubere mater alat, 
<ven. fort. carm. 9 2.139> Qui medius uestri reptans per colla parentum 
<ven. fort. carm. 9 2.140> Regibus et patriae gaudia longa paret. 
<ven. fort. carm. 9 3.1> Post tempestates et turbida nubila caeli,
<ven. fort. carm. 9 3.2> Quo solet infesto terra rigere gelu,
<ven. fort. carm. 9 3.3> Post ualidas hiemes ac tristia frigora brumae,
<ven. fort. carm. 9 3.4> Flamine seu rapidi rura grauante noti,
<ven. fort. carm. 9 3.5> Succedunt iterum uernalia tempora mundo
<ven. fort. carm. 9 3.6> Grataque post glaciem prouocat aura diem.
<ven. fort. carm. 9 3.7> Rursus odoriferis renouantur floribus arua,
<ven. fort. carm. 9 3.8> Frondibus arboreis et uiret omne nemus;
<ven. fort. carm. 9 3.9> Dulce saporatis curuantur robora pomis,
<ven. fort. carm. 9 3.10> Et redeunte sibi gramine ridet ager.
<ven. fort. carm. 9 3.11> Sic quoque iam, domini, post tristia damna dolentes
<ven. fort. carm. 9 3.12> Vos meliore animo laetificate, precor.
<ven. fort. carm. 9 3.13> Ecce dies placidi reuocant paschalia Christi,
<ven. fort. carm. 9 3.14> Orbs quoque totus item per noua uota fremit.
<ven. fort. carm. 9 3.15> Gaudia plus faueant per celsa palatia regum
<ven. fort. carm. 9 3.16> Et per uos famuli festa beata colant.
<ven. fort. carm. 9 3.17> Omnipotens nobis uestram addat in orbe salutem
<ven. fort. carm. 9 3.18> Atque diu patriam culmina uestra regant.
<ven. fort. carm. 9 4.1> Flere monent populum crudelia funera regum,
<ven. fort. carm. 9 4.2> Cum caput orbis humo maesta sepulchra tegunt.
<ven. fort. carm. 9 4.3> Hoc igitur tumulo recubans Chlodobercthus habetur,
<ven. fort. carm. 9 4.4> Qui tria lustra gerens raptus ab orbe fuit,
<ven. fort. carm. 9 4.5> De proauo ueniens Chlodouecho celsa propago,
<ven. fort. carm. 9 4.6> Chlodacharique nepos Chilpericique genus;
<ven. fort. carm. 9 4.7> Quem de regina sumpsit Fredegunde iugali,
<ven. fort. carm. 9 4.8> Auserat et nascens Francica uota puer.
<ven. fort. carm. 9 4.9> Quo patris et patriae dum spes adolesceret ampla,
<ven. fort. carm. 9 4.10> Accelerante die sors inimica tulit.
<ven. fort. carm. 9 4.11> Sed cui nulla nocent queruli contagia mundi,
<ven. fort. carm. 9 4.12> Non fleat ullus amor, quem modo cingit honor.
<ven. fort. carm. 9 4.13> Nam puer innocuus uiuens sine crimine lapsus
<ven. fort. carm. 9 4.14> Perpetui regni se fauet arce frui.
<ven. fort. carm. 9 5.1> Dulce caput, populi, Dagobercthe, perennis amore,
<ven. fort. carm. 9 5.2> Auxilium patriae, spes puerilis obis,
<ven. fort. carm. 9 5.3> Germine regali nascens generosus, et infans
<ven. fort. carm. 9 5.4> Ostensus terris, mox quoque rapte polis,
<ven. fort. carm. 9 5.5> Belligeri ueniens Chlodouechi gente potenti,
<ven. fort. carm. 9 5.6> Egregii proaui germen honore pari,
<ven. fort. carm. 9 5.7> Regibus antiquis respondens nobilis infans,
<ven. fort. carm. 9 5.8> Chilpericique patris uel Fredegunde genus. 
<ven. fort. carm. 9 5.9> Te ueneranda tamen mox abluit unda lauacri:
<ven. fort. carm. 9 5.10> Hinc licet abreptum lux tenet alma throno.
<ven. fort. carm. 9 5.11> Viuis honore ergo et, cum iudex uenerit orbis,
<ven. fort. carm. 9 5.12> Surrecturus eris fulgidus ore nitens.
<ven. fort. carm. 9 6.1> Pollente eloquio peruenit epistula cursu, 
<ven. fort. carm. 9 6.2> Sed uoluit(==VOLUIT) uoto tarda uenire meo. 
<ven. fort. carm. 9 6.3> Nec tamen offendit, quamuis remorata requirit, 
<ven. fort. carm. 9 6.4> Quem tenet adstrictum mente ligante uirum. 
<ven. fort. carm. 9 6.5> Cum cupiam, talem qualis fuit ille Nazanzo(==NA-ZANZO) 
<ven. fort. carm. 9 6.6> Gregorium ut repares dogmate, sede parens. 
<ven. fort. carm. 9 6.7> Quaeque iniunxisti, pater, ecce poemata misi, 
<ven. fort. carm. 9 6.8> Et mihi proficient si tibi, care, placent. 
<ven. fort. carm. 9 6.9> Hoc mandas etiam quo Sapphica metra remittam: 
<ven. fort. carm. 9 6.10> Da ueniam, modici dum seges urguet agri. 
<ven. fort. carm. 9 6.11> Dum meto, da spatium: tibi mox parere parabo; 
<ven. fort. carm. 9 6.12> Si saturer fructu, fors meliora cano. 
<ven. fort. carm. 9 6.13> Condere si ualeo, cum metro mitto libellum; 
<ven. fort. carm. 9 6.14> Quae cape tu uoto quo tibi dictat amor. 
<ven. fort. carm. 9 7.1> Corde iucundo, calamo uenusto
<ven. fort. carm. 9 7.2> Litteras mittis cupiente uoto,
<ven. fort. carm. 9 7.3> Blanda conscribens serie salutis,
<ven. fort. carm. 9 7.4> Care Gregori:
<ven. fort. carm. 9 7.5> Exigens nuper noua me mouere
<ven. fort. carm. 9 7.6> Metra quae Sappho cecinit decenter,
<ven. fort. carm. 9 7.7> Sic Dionaeos memorans amores,
<ven. fort. carm. 9 7.8> Docta puella.
<ven. fort. carm. 9 7.9> Pindarus Graius, meus inde Flaccus
<ven. fort. carm. 9 7.10> Sapphico metro, modulante plectro
<ven. fort. carm. 9 7.11> Molliter pangens citharista, blando 
<ven. fort. carm. 9 7.12> Carmine lusit.
<ven. fort. carm. 9 7.13> Cur mihi iniungis lyricos melodes,
<ven. fort. carm. 9 7.14> Voce qui rauca modo uix susurro?
<ven. fort. carm. 9 7.15> Eloqui chordis mea dextra nescit 
<ven. fort. carm. 9 7.16> Pollice dulci.
<ven. fort. carm. 9 7.17> Qui uel haec olim mihi si fuissent
<ven. fort. carm. 9 7.18> Nota prudentum docili Camena,
<ven. fort. carm. 9 7.19> Per tot oblitus fueram benignam
<ven. fort. carm. 9 7.20> Tempora Musam:
<ven. fort. carm. 9 7.21> Cum labor doctis sit, ut ista pangant
<ven. fort. carm. 9 7.22> Dogma nec quisquam rapienter intret 
<ven. fort. carm. 9 7.23> Et satis constent resonare paucis 
<ven. fort. carm. 9 7.24> Metra poetis.
<ven. fort. carm. 9 7.25> Non leue est nautae rate transfretare
<ven. fort. carm. 9 7.26> Vincere aut uastum pelagus natatu;
<ven. fort. carm. 9 7.27> Vix procelloso repetunt sub austro
<ven. fort. carm. 9 7.28> Carbasa portum.
<ven. fort. carm. 9 7.29> Arduum nobis iter et profundum,
<ven. fort. carm. 9 7.30> Quo iubes pergi: tamen ibo uotis;
<ven. fort. carm. 9 7.31> Si minus possum pedibus uiare,
<ven. fort. carm. 9 7.32> Ducor amore.
<ven. fort. carm. 9 7.33> Praestitit, pastor, tua mi uoluntas
<ven. fort. carm. 9 7.34> Codicem farsum tumido cothurno
<ven. fort. carm. 9 7.35> Quemque paupertas mea uix ualebat
<ven. fort. carm. 9 7.36> Tangere sensu.
<ven. fort. carm. 9 7.37> Regiis uerbis humili repugnat,
<ven. fort. carm. 9 7.38> Diuites uersus inopi recusans
<ven. fort. carm. 9 7.39> Et mihi Mopso reserare nolens
<ven. fort. carm. 9 7.40> Docta sophistis:
<ven. fort. carm. 9 7.41> Disputans multum uariante milto
<ven. fort. carm. 9 7.42> Quaeque sunt rythmis uel amica metris,
<ven. fort. carm. 9 7.43> Sapphicum quantum trimetrumue adornet
<ven. fort. carm. 9 7.44> Dulcis epodus.
<ven. fort. carm. 9 7.45> Multus auctorum numerus habetur
<ven. fort. carm. 9 7.46> Plura dicentum modulo canoro
<ven. fort. carm. 9 7.47> Quae uolens isto memorare metro
<ven. fort. carm. 9 7.48> Nomina frango.
<ven. fort. carm. 9 7.49> Maxime qui nunc resolutus arte
<ven. fort. carm. 9 7.50> Postque bis denos loquor istud annos,
<ven. fort. carm. 9 7.51> Clara quod scripsit citharam terendo
<ven. fort. carm. 9 7.52> Lesbia uirgo.
<ven. fort. carm. 9 7.53> Scire qui uult haec, Libycas harenas
<ven. fort. carm. 9 7.54> Ante per litus numerare tendat,
<ven. fort. carm. 9 7.55> Cuncta quam metris ratione cauta
<ven. fort. carm. 9 7.56> Carmine cingat.
<ven. fort. carm. 9 7.57> Nam moras feci, remoratus ipse,
<ven. fort. carm. 9 7.58> Pluribus causis modo hinc et inde,
<ven. fort. carm. 9 7.59> Nec uacans legi placida quiete
<ven. fort. carm. 9 7.60> Dulce sophistae.
<ven. fort. carm. 9 7.61> Scito nam, pastor, nec adhuc cucurri
<ven. fort. carm. 9 7.62> Ordinem totum religens libelli;
<ven. fort. carm. 9 7.63> Sed satis, crede, est, satis est amanti
<ven. fort. carm. 9 7.64> Sola uoluntas.
<ven. fort. carm. 9 7.65> Ergo laxatus celeri uolatu
<ven. fort. carm. 9 7.66> Ad patrem sacrum comitante uoto
<ven. fort. carm. 9 7.67> Et sibi nostrum renouans amorem
<ven. fort. carm. 9 7.68> Perge, libelle.
<ven. fort. carm. 9 7.69> Forte non possum piger ire gressu
<ven. fort. carm. 9 7.70> Quo uocat blandus meus ille uultus:
<ven. fort. carm. 9 7.71> In uicem nostram, rogo te, libelle,
<ven. fort. carm. 9 7.72> Redde salutem.
<ven. fort. carm. 9 7.73> Sit memor fili pater, ore dulci
<ven. fort. carm. 9 7.74> Hunc precans qui nos, mare et astra fecit,
<ven. fort. carm. 9 7.75> Ac piis uotis bene se colentem
<ven. fort. carm. 9 7.76> Pectore seruet;
<ven. fort. carm. 9 7.77> Feminae carae, sibi mente nexae
<ven. fort. carm. 9 7.78> Quem colunt, Agnes, Radegundis: idem,
<ven. fort. carm. 9 7.79> Sicut exposcunt uice filiarum,
<ven. fort. carm. 9 7.80> Solue salutem.
<ven. fort. carm. 9 7.81> Adde Iustinam pariter precantem,
<ven. fort. carm. 9 7.82> Nempe commendans famulam propinquam,
<ven. fort. carm. 9 7.83> Et refer quantum sibi cara profert
<ven. fort. carm. 9 7.84> Neptis honorem.
<ven. fort. carm. 9 7.85> Haec tibi promptus prece uoce mente
<ven. fort. carm. 9 7.86> Soluo, uix implens, ego pauper arte,
<ven. fort. carm. 9 7.87> Sed tamen largo refluens amore,
<ven. fort. carm. 9 7.88> Care Gregori.
<ven. fort. carm. 9 8.1> Summe sacerdotum, bonitatis opima facultas, 
<ven. fort. carm. 9 8.2> Culmen honore tuo, lumen amore meo, 
<ven. fort. carm. 9 8.3> Officiis uenerande sacris, pietatis alumne, 
<ven. fort. carm. 9 8.4> Pignore amicitiae corde tenende meae, 
<ven. fort. carm. 9 8.5> Florens in studiis et sacra in lege fidelis, 
<ven. fort. carm. 9 8.6> Semper agens animae dona futura tuae: 
<ven. fort. carm. 9 8.7> Te, pater, ergo precans terram freta sidera testor, 
<ven. fort. carm. 9 8.8> Vt uelis ore sacro me memor esse tuum.
<ven. fort. carm. 9 9.1> Reddita ne doleas, felix Magantia, casus:
<ven. fort. carm. 9 9.2> Antistes rediit qui tibi ferret opem.
<ven. fort. carm. 9 9.3> Ne maerore graui lacrimans orbata iaceres,
<ven. fort. carm. 9 9.4> Te meruisse fame ***
<ven. fort. carm. 9 9.5> Porrigit ecce manum genitor Sidonius urbi,
<ven. fort. carm. 9 9.6> Quo renouante locum prisca ruina perit;
<ven. fort. carm. 9 9.7> Iura sacerdoti sacro moderamine seruans,
<ven. fort. carm. 9 9.8> Per cuius studium creuit et ipse gradus.
<ven. fort. carm. 9 9.9> Parturis assidue grauidos, ecclesia, fructus,
<ven. fort. carm. 9 9.10> Quam uir apostolico iunctus amore regit;
<ven. fort. carm. 9 9.11> Suscipit heredes caelesti germine natos,
<ven. fort. carm. 9 9.12> Tali nupta uiro quando marita placet.
<ven. fort. carm. 9 9.13> Te uigili custode lupus non diripit agnos,
<ven. fort. carm. 9 9.14> Te pascente gregem non ouis ulla perit:
<ven. fort. carm. 9 9.15> Cautius in tuto per mitia pascua ducis,
<ven. fort. carm. 9 9.16> Toxica ne noceant, florea rura paras.
<ven. fort. carm. 9 9.17> Sis cibus ut populi, placide ieiunia seruas
<ven. fort. carm. 9 9.18> Et satias alios subtrahis unde tibi.
<ven. fort. carm. 9 9.19> Nudos ueste tegis captiuo uincula soluens,
<ven. fort. carm. 9 9.20> Deposito reddens libera colla iugo.
<ven. fort. carm. 9 9.21> Exulibus domus es, [set] et esurientibus esca:
<ven. fort. carm. 9 9.22> Felix cui Christus debitor inde manet!
<ven. fort. carm. 9 9.23> Te doctrina probum, prouidentia sacra modestum
<ven. fort. carm. 9 9.24> Facit eloquio uincere mella tuo.
<ven. fort. carm. 9 9.25> Templa uetusta nouans specioso fulta decore
<ven. fort. carm. 9 9.26> Inseris hinc populis plus in amore deum.
<ven. fort. carm. 9 9.27> Vt plebem foueas et Rheni congruis amnes:
<ven. fort. carm. 9 9.28> Quid referat terris qui bona praebet aquis?
<ven. fort. carm. 9 9.29> Hic quod fana micant, a te instaurata quod extant,
<ven. fort. carm. 9 9.30> Viuis in aeterno laude fluente tibi.
<ven. fort. carm. 9 9.31> Haec [habeas] longos meritorum fruge per annos
<ven. fort. carm. 9 9.32> Et crescente diu de grege uota feras.
<ven. fort. carm. 9 10.1> Summe pater patriae, dulci mihi nomine Rucco,
<ven. fort. carm. 9 10.2> Interiora mei cordis amore tenens:
<ven. fort. carm. 9 10.3> Quidquid amicitiae ueteris collegimus ambo
<ven. fort. carm. 9 10.4> Crescit in affectum semper, opime, meum. 
<ven. fort. carm. 9 10.5> Nam mihi nulla meos obliuio tollit amantes:
<ven. fort. carm. 9 10.6> Ante sit extremum, quam mihi desit amor.
<ven. fort. carm. 9 10.7> Vnde, beate pater, properans dependo salutem,
<ven. fort. carm. 9 10.8> Optans longinquo te superesse gradu.
<ven. fort. carm. 9 10.9> Hinc etiam genitae reddunt tibi pectore grates
<ven. fort. carm. 9 10.10> Munere pro niueo marmore de Pario:
<ven. fort. carm. 9 10.11> Quae, quotiens epulae disco tribuuntur in illo,
<ven. fort. carm. 9 10.12> In doni specie te pietate uident.
<ven. fort. carm. 9 10.13> Nam pro gemmarum serie tibi reddat honorem
<ven. fort. carm. 9 10.14> Cui data proficiunt crux ueneranda throno.
<ven. fort. carm. 9 11.1> Vir uenerande, sacer meritis et honore colende,
<ven. fort. carm. 9 11.2> Droctouee, mihi semper amore pater,
<ven. fort. carm. 9 11.3> Qui de discipulis Germani iure beati
<ven. fort. carm. 9 11.4> Norma magisterii factus es ipse sui;
<ven. fort. carm. 9 11.5> Cuius pontificis sacra per uestigia currens
<ven. fort. carm. 9 11.6> Despicis hic mundum, [dum] cupis ire polo:
<ven. fort. carm. 9 11.7> Perge libenter iter caeli mansurus in orbe,
<ven. fort. carm. 9 11.8> Et pro me famulo, quaeso, precato deum.
<ven. fort. carm. 9 12.1> Dulcis amice mihi, memorabile nomen amantis,
<ven. fort. carm. 9 12.2> Promptus in officiis uir, Faramode, bonis,
<ven. fort. carm. 9 12.3> Si non ipse adii, te pagina missa salutet
<ven. fort. carm. 9 12.4> Soluat et obsequium quod minus ipse gero.
<ven. fort. carm. 9 12.5> Commendesque libens domnis me regibus, oro,
<ven. fort. carm. 9 12.6> Et referas grates pro pietatis ope.
<ven. fort. carm. 9 12.7> Impenso affectu me pagina uestra requirat,
<ven. fort. carm. 9 12.8> Hoc remeante tamen redde benigne uicem.
<ven. fort. carm. 9 13.1> Corde parentali, iugi pietate colendi,
<ven. fort. carm. 9 13.2> Hinc Lupe blande mihi, Waldo uel inde sacer,
<ven. fort. carm. 9 13.3> Vt bonitate pari simul estis honore ministri,
<ven. fort. carm. 9 13.4> Sic mihi consimili semper amore rati.
<ven. fort. carm. 9 13.5> Quod ualeo facio: absens uel dependo salutem:
<ven. fort. carm. 9 13.6> Si non possum oculis, uos peto litterulis.
<ven. fort. carm. 9 13.7> Pontifici summo nos commendate, precamur,
<ven. fort. carm. 9 13.8> Regibus et domnis ferte salutis opus.
<ven. fort. carm. 9 13.9> Droctoueo dulci, clero et conciuibus, oro,
<ven. fort. carm. 9 13.10> Quod praesens facerem, uos adhibete uicem.
<ven. fort. carm. 9 13.11> Mummolus egregius ueneretur Caesariusque
<ven. fort. carm. 9 13.12> Et Constantino me memorate meo.
<ven. fort. carm. 9 14.1> Laurenti, merito flammis uitalibus uste,
<ven. fort. carm. 9 14.2> Qui feruente fide uictor ab igne redis,
<ven. fort. carm. 9 14.3> Vir dilecte deo terreno in corpore quondam
<ven. fort. carm. 9 14.4>(Tunc quoque sidereus iam tibi sensus erat).
<ven. fort. carm. 9 14.5> Qui potuisti oculos tactu reuocare sepultos,
<ven. fort. carm. 9 14.6> Rursus et in uacua fronte referre diem
<ven. fort. carm. 9 14.7>(Luminis extinctas iterum accendisse lucernas
<ven. fort. carm. 9 14.8> Credimus hic signo te faciente crucis):
<ven. fort. carm. 9 14.9> Addita nunc etiam populis miracula praestas,
<ven. fort. carm. 9 14.10> Vt fidei tribuas indubitanter opem.
<ven. fort. carm. 9 14.11> Dum tua templa nouant breuiori robore plebes,
<ven. fort. carm. 9 14.12> Creueruntque trabes creuit et alma fides:
<ven. fort. carm. 9 14.13> Stipite contracto tua se mercede tetendit;
<ven. fort. carm. 9 14.14> Quantum parua prius, postea caesa fuit.
<ven. fort. carm. 9 14.15> Crescere plus meruit succisa securibus arbor
<ven. fort. carm. 9 14.16> Et didicit sicca longior esse coma.
<ven. fort. carm. 9 14.17> Vnde recisa fuit, populis fert inde salutem:
<ven. fort. carm. 9 14.18> Si uenit intrepidus, lumina caecus habet.
<ven. fort. carm. 9 14.19> Tu leuita sacer, poena purgate fideli,
<ven. fort. carm. 9 14.20> Vnde prius flammas, hinc modo lumen habes.
<ven. fort. carm. 9 14.21> Visa [his] temporibus uenerandi antistitis acta,
<ven. fort. carm. 9 14.22> Sed tamen aeterno sunt memoranda die.
<ven. fort. carm. 9 15.1> Cede Parum, paries lapidoso structe metallo:
<ven. fort. carm. 9 15.2> Artificis merito praefero ligna tibi.
<ven. fort. carm. 9 15.3> Aethera mole sua tabulata palatia pulsant,
<ven. fort. carm. 9 15.4> Quo neque lima patet consolidante manu.
<ven. fort. carm. 9 15.5> Quidquid saxa, sablo, calces, argila tuentur,
<ven. fort. carm. 9 15.6> Singula silua fauens aedificauit opus.
<ven. fort. carm. 9 15.7> Altior immitior(==IMMI-TI-OR) quadrataque porticus ambit
<ven. fort. carm. 9 15.8> Et sculpturata lusit in arte faber.
<ven. fort. carm. 9 16.1> Inclite dux, meritis totum uulgate per orbem,
<ven. fort. carm. 9 16.2> Quem nimis egregium splendida fama refert,
<ven. fort. carm. 9 16.3> Non ego praeteream praeconia celsa, Chrodine,
<ven. fort. carm. 9 16.4> Ne uidear solus magna silere bonis.
<ven. fort. carm. 9 16.5> Itala terra tibi, pariter Germania plaudunt,
<ven. fort. carm. 9 16.6> Laus tua cunctorum semper in ore sonat.
<ven. fort. carm. 9 16.7> Clarus ab antiquis, digno generosior ortu,
<ven. fort. carm. 9 16.8> Regibus et patriae qui placiturus eras.
<ven. fort. carm. 9 16.9> Te tutorem alii nutritoremque fatentur
<ven. fort. carm. 9 16.10> Et fit certamen de pietate tua.
<ven. fort. carm. 9 16.11> Vt habeant alii, nulli tua dona recusas:
<ven. fort. carm. 9 16.12> Tu tibi plus auges quas bene fundis opes.
<ven. fort. carm. 9 16.13> Cui possis praestare, libens exquiris, et optas,
<ven. fort. carm. 9 16.14> Vt sis(==SI-S) apud cunctos: hos facis esse tuos.
<ven. fort. carm. 9 16.15> Es generale bonum, nulli grauis, omnibus aequus,
<ven. fort. carm. 9 16.16> Iustitiae socium nulla rapina tenet.
<ven. fort. carm. 9 16.17> Mitis in alloquio, placidus, grauis atque modestus,
<ven. fort. carm. 9 16.18> Omnia cui data sunt, ut decus omne geras.
<ven. fort. carm. 9 16.19> Gentibus astrictus, Romanis carus haberis,
<ven. fort. carm. 9 16.20> Felix qui populis semper in ore manes.
<ven. fort. carm. 10 5.1> Quisquis ad haec properas uenerandi limina templi
<ven. fort. carm. 10 5.2> Dona precaturus quae dat amore deus:
<ven. fort. carm. 10 5.3> Haec in honore sacri Gabrielis culta coruscant,
<ven. fort. carm. 10 5.4> Qui pia iussa dei rite minister agit,
<ven. fort. carm. 10 5.5> Zachariae ueniens qui nuntia detulit astris,
<ven. fort. carm. 10 5.6> Elisabeth datus est quando propheta potens,
<ven. fort. carm. 10 5.7> Quique redemptorem e caelo regem omnipotentem
<ven. fort. carm. 10 5.8> Post ait ut terris uentre Maria daret.
<ven. fort. carm. 10 5.9> Quae sacer antistes noua tecta Gregorius effert,
<ven. fort. carm. 10 5.10> Vt sibi caelestes restituantur opes.
<ven. fort. carm. 10 6.1> Emicat altithroni cultu uenerabile templum
<ven. fort. carm. 10 6.2> Egregium meritis, nobilis arcis apex;
<ven. fort. carm. 10 6.3> Quo propria tunica dum operit Martinus egentem,
<ven. fort. carm. 10 6.4> Gestorum serie fulgida signa dedit.
<ven. fort. carm. 10 6.5> Namque idem antistes, sacra dum mysteria tractat,
<ven. fort. carm. 10 6.6> Lumina gemmarum est uisus habere manu,
<ven. fort. carm. 10 6.7> Ac de ueste fuit quantum sua dextera nuda
<ven. fort. carm. 10 6.8> Tantum membra sibi gemma corusca tegit.
<ven. fort. carm. 10 6.9> Sanctus item domini almum dum benediceret altar,
<ven. fort. carm. 10 6.10> De capite est uisus flammeus ire globus.
<ven. fort. carm. 10 6.11> Quae modo templa sacer renouata Gregorius effert
<ven. fort. carm. 10 6.12> Et rediit priscus cultus honorque suus.
<ven. fort. carm. 10 6.13> Fulgida praecipui nituerunt culmina templi
<ven. fort. carm. 10 6.14> Postque usus ueteres praemicat aula rudis,
<ven. fort. carm. 10 6.15> In senium uergens, melius reuirescere discens"
<ven. fort. carm. 10 6.16> Diruta, post casum firmius acta situ.
<ven. fort. carm. 10 6.17> Martini auxiliis operando Gregorius aedem
<ven. fort. carm. 10 6.18> Reddidit iste nouus, quod fuit ille uetus.
<ven. fort. carm. 10 6.19> Clara supercilio domini delubra nitescunt:
<ven. fort. carm. 10 6.20> Alma licet merito, sunt quoque celsa iugo:
<ven. fort. carm. 10 6.21> Inuida subruerat quam funditus ipsa uetustas"
<ven. fort. carm. 10 6.22> Vt paries liquidis forte solutus aquis,
<ven. fort. carm. 10 6.23> Quam pastor studuit renouare Gregorius aedem,
<ven. fort. carm. 10 6.24> Nec cecidisse dolet quae magis aucta fauet.
<ven. fort. carm. 10 6.25> Ambianis tremulum cernens Martinus egenum
<ven. fort. carm. 10 6.26> Dimidiae chlamydis mos ope membra tegit.
<ven. fort. carm. 10 6.27> Sed coram angelicis turmis se hanc nocte silenti
<ven. fort. carm. 10 6.28> Pauperis in specie Christus habere refert.
<ven. fort. carm. 10 6.29> O sacer antistes, meritis referende sub astris!
<ven. fort. carm. 10 6.30> Vnde tegis nudum, hinc tua palla deum.
<ven. fort. carm. 10 6.31> Inter opima deus figulus quae uascula fecit
<ven. fort. carm. 10 6.32> Martinus meritis uas in honore nitet.
<ven. fort. carm. 10 6.33> Leprosi maculas pretiosa per oscula purgans,
<ven. fort. carm. 10 6.34> Cui quod ab ore dedit pax medicina fuit.
<ven. fort. carm. 10 6.35> Vlcera morbosi curans sic fauce beatus,
<ven. fort. carm. 10 6.36> Quod Iordanis agit tacta saliua facit.
<ven. fort. carm. 10 6.37> Quam generosa fides Martini in saecula ciuis!
<ven. fort. carm. 10 6.38> Qui quocumque fuit, mors ibi perdit iter.
<ven. fort. carm. 10 6.39> Denique cum extincto catechumenus ore iaceret,
<ven. fort. carm. 10 6.40> Se superextendens effugat arma necis:
<ven. fort. carm. 10 6.41> Sic uiduae genito laqueato, deinde reducto;
<ven. fort. carm. 10 6.42> Est uir ubi iste dei, non licet ire mori.
<ven. fort. carm. 10 6.43> Fanaticam pinum sanctus succidere cogens,
<ven. fort. carm. 10 6.44> Iustum ibi supposuit rustica turba premi.
<ven. fort. carm. 10 6.45> Caesa secure arbor cum iam daret alta ruinam,
<ven. fort. carm. 10 6.46> Ad crucis imperium est ire coacta retro.
<ven. fort. carm. 10 6.47> Quis uigor hic fidei, ualidae dum pondera pini
<ven. fort. carm. 10 6.48> Quo natura negat crux facit ire uiam!
<ven. fort. carm. 10 6.49> Serpentis morsu tumido suprema regenti
<ven. fort. carm. 10 6.50> Hic digitum ut posuit, pestis iniqua fluit
<ven. fort. carm. 10 6.51> Collecto morbo huc et ab ulcere pollice tracto,
<ven. fort. carm. 10 6.52> Dumque uenena cadunt erigit ille caput.
<ven. fort. carm. 10 6.53> Vnguentumque nouum, digitis traxisse uenenum
<ven. fort. carm. 10 6.54> Et tactu artifici sic superasse neces!
<ven. fort. carm. 10 6.55> Dum latro extinctus falso coleretur honore,
<ven. fort. carm. 10 6.56> Voce huc Martini cogitur umbra loqui,
<ven. fort. carm. 10 6.57> Publice se referens scelerum pro mole peremptum
<ven. fort. carm. 10 6.58> Se quoque nec iustum, sed magis esse reum.
<ven. fort. carm. 10 6.59> O uox sancta, loqui defuncta cadauera cogens,
<ven. fort. carm. 10 6.60> Cui post fata iacens dat sua uerba cinis!
<ven. fort. carm. 10 6.61> Pergeret in fluuio dum uipera lapsa natatu
<ven. fort. carm. 10 6.62> Et prope litorei tangeret ora soli,
<ven. fort. carm. 10 6.63> Martini imperio liquidas reuocatur ad undas
<ven. fort. carm. 10 6.64> Transactumque uiae lassa recurrit iter.
<ven. fort. carm. 10 6.65> Quantus amor domini tali sub corde calebat,
<ven. fort. carm. 10 6.66> Quando uenena potens ipsa retorquet aquis!
<ven. fort. carm. 10 6.67> Martini meritis aliis quoque febre crematis
<ven. fort. carm. 10 6.68> Sudores refluos pagina sicca dabat;
<ven. fort. carm. 10 6.69> Vnde salutifero medicamine charta fouebat
<ven. fort. carm. 10 6.70> Atque graues ignes littera tinguit aquis.
<ven. fort. carm. 10 6.71> Gratia quanta dei huius sermone ligabat,
<ven. fort. carm. 10 6.72> Febre ubi succensis fons suus ibat apex!
<ven. fort. carm. 10 6.73> Alme, decus rerum, pie summe, Gregorius, arcis,
<ven. fort. carm. 10 6.74> Tu cui das sedem dat tibi templa sacer.
<ven. fort. carm. 10 6.75> Nam ueteri fuerant haec funditus eruta lapsu
<ven. fort. carm. 10 6.76> Tecta, labore nouo quae modo culta cluunt.
<ven. fort. carm. 10 6.77> Iure potestatis cui tu, bone conditor orbis,
<ven. fort. carm. 10 6.78> Haec danti in terris culmina redde polis.
<ven. fort. carm. 10 6.79> Victa uetustatis per tempora culminis arca
<ven. fort. carm. 10 6.80> Diruit, ut melior surgeret aula solo,
<ven. fort. carm. 10 6.81> Quo sacra Martinus domini mysteria tractans
<ven. fort. carm. 10 6.82> A capite igniferum misit in astra globum.
<ven. fort. carm. 10 6.83> Ne tamen ipsa ruens miserando fine iaceret,
<ven. fort. carm. 10 6.84> Pontificem meruit qui sibi ferret opem.
<ven. fort. carm. 10 6.85> Quae rediuiua micans instante labore Gregori,
<ven. fort. carm. 10 6.86> Decidua in senio, floret honore nouo.
<ven. fort. carm. 10 6.87> Fundamenta igitur reparans haec prisca sacerdos
<ven. fort. carm. 10 6.88> Extulit egregius quam nituere prius.
<ven. fort. carm. 10 6.89> Nunc placet aula decens, patulis oculata fenestris,
<ven. fort. carm. 10 6.90> Quo noctis tenebris clauditur arte dies.
<ven. fort. carm. 10 6.91> Lucidius fabricam picturae pompa perornat,
<ven. fort. carm. 10 6.92> Ductaque qua fucis uiuere membra putes.
<ven. fort. carm. 10 6.93> Pannoniae satio misit tibi, Gallia, fructum
<ven. fort. carm. 10 6.94> Gignens caelestem terra maligna dapem,
<ven. fort. carm. 10 6.95> Martinum illustrem meritis, qui munere diuo
<ven. fort. carm. 10 6.96> Culmen in aetheria sede senator habet.
<ven. fort. carm. 10 6.97> Qui leprae maculas medicata per oscula purgat,
<ven. fort. carm. 10 6.98> Curat et infectum pura saliua uirum.
<ven. fort. carm. 10 6.99> Ad fluuium domini cui non fuit ire labore
<ven. fort. carm. 10 6.100> Quod Iordanis habet, sanctus ab ore dedit.
<ven. fort. carm. 10 6.101> Qui sacer ipse mihi te, pastor, agente, Gregori,
<ven. fort. carm. 10 6.102> Fortunato adimat tot maculosa reo.
<ven. fort. carm. 10 6.103> Dum chlamydem Martinus inops diuisit egeno,
<ven. fort. carm. 10 6.104> Christus ea memorat se bene ueste tegi.
<ven. fort. carm. 10 6.105> Diues paupertas, dominum quae texit amictu,
<ven. fort. carm. 10 6.106> Cui deus occurrit qui dedit astra faber!
<ven. fort. carm. 10 6.107> Noscere qui mauis Martini gesta beati,
<ven. fort. carm. 10 6.108> Hic poteris breuiter discere mira uiri.
<ven. fort. carm. 10 6.109> Denique cum tunicam sacer ipse dedisset egenti
<ven. fort. carm. 10 6.110> Ac sibi pars tunicae reddita parua foret,
<ven. fort. carm. 10 6.111> Quod non texerunt manicae per brachia curtae
<ven. fort. carm. 10 6.112> Visa tegi gemmis est manus illa uiri.
<ven. fort. carm. 10 6.113> O nimium felix cui contigit in uice lanae
<ven. fort. carm. 10 6.114> Nobilium lapidum lumine membra tegi,
<ven. fort. carm. 10 6.115> Vt, cum adhuc cinere aspersus foret atque fauillis,
<ven. fort. carm. 10 6.116> Artifice angelico gemmeus iret homo!
<ven. fort. carm. 10 6.117> Quid deus in famulis operetur opimus amator,
<ven. fort. carm. 10 6.118> Martini gestis magna probare potes;
<ven. fort. carm. 10 6.119> Ducere qui meruit de morte cadauera uitae
<ven. fort. carm. 10 6.120> Rettulit atque diem reppulit unde necem.
<ven. fort. carm. 10 6.121> Dum caderet Martinum arbor pressura beatum,
<ven. fort. carm. 10 6.122> Mox facit ipse crucem, pinus abacta redit.
<ven. fort. carm. 10 6.123> Quis non uirtuti diuinae commodet aurem,
<ven. fort. carm. 10 6.124> Dum trabe conuersa dant quoque ligna fugam?
<ven. fort. carm. 10 6.125> Idola dum cuperet Martinus sternere fulta,
<ven. fort. carm. 10 6.126> Conterit haec caelis magna columna ruens.
<ven. fort. carm. 10 6.127> Auxilium ad iusti dignando militat aether:
<ven. fort. carm. 10 6.128> Quanta fides cuius currit ad arma polus!
<ven. fort. carm. 10 6.129> Forte colebatur dum quis pro martyre latro,
<ven. fort. carm. 10 6.130> Martini aduentu se probat esse reum.
<ven. fort. carm. 10 6.131> Virtutis merito fidei radiante corusco
<ven. fort. carm. 10 6.132> Nec tacet extincti nec latet umbra rei.
<ven. fort. carm. 10 7.1> Praecelsis dominis famulor dum corde pusillus
<ven. fort. carm. 10 7.2> Fluminibusque uagis per uada pergo rate:
<ven. fort. carm. 10 7.3> Ecce superuenit uenerandi in saecula ciuis
<ven. fort. carm. 10 7.4> Martini meritis luce perenne dies.
<ven. fort. carm. 10 7.5> Qui modo de Gallis totum mire occupat orbem,
<ven. fort. carm. 10 7.6> Et uirtus pergit quo pede nemo ualet.
<ven. fort. carm. 10 7.7> Qui uelut alta pharus lumen pertendit ad Indos,
<ven. fort. carm. 10 7.8> Quem Hispanus Maurus Persa Britannus amat.
<ven. fort. carm. 10 7.9> Hunc Oriens, Occasus habet, hunc Africa et Arctos:
<ven. fort. carm. 10 7.10> Martini decus est quo loca mundus habet;
<ven. fort. carm. 10 7.11> Quique per Oceani discurrit marginis undas:
<ven. fort. carm. 10 7.12> Omnibus ut praestet, circuit orbis iter.
<ven. fort. carm. 10 7.13> Per cinerem ascendens, per dura cilicia caelos
<ven. fort. carm. 10 7.14> Stat modo gemmatus, pauper in orbe prius,
<ven. fort. carm. 10 7.15> Quo patriarcharum decus est radiantque prophetae,
<ven. fort. carm. 10 7.16> Quo est sacra turba senum bis duodena patrum,
<ven. fort. carm. 10 7.17> Inter apostolicum numerum rutilante senatu
<ven. fort. carm. 10 7.18> Quo sedet ipse throno, rex sibi Christus amor,
<ven. fort. carm. 10 7.19> Quo excellit cum claue Petrus, cum dogmate Paulus,
<ven. fort. carm. 10 7.20> Fulget et in reliquis palma corona fides,
<ven. fort. carm. 10 7.21> Quo loca martyribus uernanti lumine florent
<ven. fort. carm. 10 7.22> Atque libro uitae est scriptus honore cruor,
<ven. fort. carm. 10 7.23> Quo confessores gemmata palatia complent
<ven. fort. carm. 10 7.24> Aeternumque tenent aurea tecta diem,
<ven. fort. carm. 10 7.25> Stat quoque post lacrimas ubi nunc Radegundis opima,
<ven. fort. carm. 10 7.26> Forsan et Eugeniam nunc tenet illa manu:
<ven. fort. carm. 10 7.27> Hos inter Martinus habet diademata pulcher
<ven. fort. carm. 10 7.28> Atque sacris lumbis fulgida zona uiret,
<ven. fort. carm. 10 7.29> Cantat et egregios Christi de morte triumphos
<ven. fort. carm. 10 7.30> Atque resurgenti plaudit amore deo.
<ven. fort. carm. 10 7.31> Hunc quoque Martinum colitis quem, regna, patronum,
<ven. fort. carm. 10 7.32> Vos hunc in terris, uos memor ille polis:
<ven. fort. carm. 10 7.33> Vos intra angelicas turmas canat ille sub astris,
<ven. fort. carm. 10 7.34> Cui uos ante homines fertis honore diem.
<ven. fort. carm. 10 7.35> Nomina uestra legat patriarchis atque prophetis
<ven. fort. carm. 10 7.36> Cui hodie in templo diptychus edit ebur.
<ven. fort. carm. 10 7.37> Reddat apostolicos proceres reliquosque patronos
<ven. fort. carm. 10 7.38> Quem uos hic colitis uel pia festa datis.
<ven. fort. carm. 10 7.39> Pergat et ad Christum pro uobis ille precator
<ven. fort. carm. 10 7.40> Cui uos in templis uota precando datis.
<ven. fort. carm. 10 7.41> Ante poli referat sua haec sollemnia regem,
<ven. fort. carm. 10 7.42> Dentur ut hinc uobis, regna, salutis opes.
<ven. fort. carm. 10 7.43> Deputet et dominus uestrum hunc esse patronum,
<ven. fort. carm. 10 7.44> Vt modo qui colitur uos colat huius amor.
<ven. fort. carm. 10 7.45> Quisque dedit habitans miracula plurima terris,
<ven. fort. carm. 10 7.46> Distribuat uobis hic quoque mira potens.
<ven. fort. carm. 10 7.47> Cuius gemmata est tunc dextera uisa beati,
<ven. fort. carm. 10 7.48> Vos simul et uestros protegat illa manus.
<ven. fort. carm. 10 7.49> Qui tunc promeruit reuocare cadauera uitae,
<ven. fort. carm. 10 7.50> Hic quoque pro uestra uota salute ferat.
<ven. fort. carm. 10 7.51> Qui percusso homini abstraxit de carne uenenum,
<ven. fort. carm. 10 7.52> Noxia de uobis ipse uenena uetet.
<ven. fort. carm. 10 7.53> Qui serpentis iter fecit reuocare retrorsum,
<ven. fort. carm. 10 7.54> Ipse graues casus hinc fuget ire retro.
<ven. fort. carm. 10 7.55> Qui de peste domum saluam dedit esse Lyconti,
<ven. fort. carm. 10 7.56> Haec domus incolumis floreat huius ope.
<ven. fort. carm. 10 7.57> Cuius opima chlamys tremebundum texit egenum,
<ven. fort. carm. 10 7.58> Eius apostolici uos tegat ala uiri.
<ven. fort. carm. 10 7.59> Qui uiduae matri reuocauit ad ubera natum,
<ven. fort. carm. 10 7.60> Ipse tibi hic tribuat pignora, mater, aua,
<ven. fort. carm. 10 7.61> Vt Childebercthus maneat cum prole nouella,
<ven. fort. carm. 10 7.62> Rex sua regna tenens et noua regna trahens,
<ven. fort. carm. 10 7.63> De genita ut uideas genetrix, ut dulcius optas,
<ven. fort. carm. 10 7.64> Deque nuru cara quod tua uota rogant:
<ven. fort. carm. 10 7.65> Vnde hic felices habeant sua festa fideles
<ven. fort. carm. 10 7.66> Et domini famulis sitis honoris apex,
<ven. fort. carm. 10 7.67> Quo tibi plus libeat, Brunichildis, habere patronum,
<ven. fort. carm. 10 7.68> Quando domum et dominos seruat in orbe pius.
<ven. fort. carm. 10 7.69> Sic quoque te erudiat, regat et sic tramite ducat,
<ven. fort. carm. 10 7.70> Actibus ipsa piis ut sibi iuncta mices.
<ven. fort. carm. 10 8.1> Si praestaretur praeconia pandere regum,
<ven. fort. carm. 10 8.2> Non mihi sufficeret nocte dieque loqui,
<ven. fort. carm. 10 8.3> Qualiter hic populus dominorum pendet amore
<ven. fort. carm. 10 8.4> Et uestris oculis lumina fixa tenet.
<ven. fort. carm. 10 8.5> Vos, quibus et speculum et lux et dulcedo manetis,
<ven. fort. carm. 10 8.6> Carum ornamentum his(==SIS) simul estis honos.
<ven. fort. carm. 10 8.7> Praecipuum donum placidum et placabile regnum,
<ven. fort. carm. 10 8.8> Ac uestro in statu est culmen in orbe pium.
<ven. fort. carm. 10 8.9> Hicque parentela et patria et tutela coruscat,
<ven. fort. carm. 10 8.10> Hic decus atque gradus, hic pietatis opus,
<ven. fort. carm. 10 8.11> Hic tranquilla quies, hic spes iucunda fideli,
<ven. fort. carm. 10 8.12> Postque deum in uobis dona salutis habent.
<ven. fort. carm. 10 8.13> Hic ego cum populo mea uota et gaudia iungo,
<ven. fort. carm. 10 8.14> Quae pius amplificans crescere Christus agat.
<ven. fort. carm. 10 8.15> Praestet cura dei uos longa in sede tueri,
<ven. fort. carm. 10 8.16> Caelesti ac dono regna tenere diu.
<ven. fort. carm. 10 8.17> Acquiratis adhuc noua uel possessa regatis
<ven. fort. carm. 10 8.18> Ac pie participes has foueatis opes,
<ven. fort. carm. 10 8.19> Vt tibi quae floret de nato et germine, messem
<ven. fort. carm. 10 8.20> Maturam uideas, mater honore micans;
<ven. fort. carm. 10 8.21> Sic ut et ex genito genitisque nepotibus amplis
<ven. fort. carm. 10 8.22> Altera progenies inclita detur auae.
<ven. fort. carm. 10 8.23> De Childeberctho dulcedine flore salute
<ven. fort. carm. 10 8.24> Fructum habeas genetrix, plebs sua uota uidens.
<ven. fort. carm. 10 8.25> De nata atque nuru cumulet tibi dona creator
<ven. fort. carm. 10 8.26> Cumque pio merito stes placitura deo.
<ven. fort. carm. 10 8.27> Hic ego promerear rediens dare uerba salutis,
<ven. fort. carm. 10 8.28> Congaudens dominis paruulus ipse piis:
<ven. fort. carm. 10 8.29> Prospera sint regum, populorum gaudia crescant:
<ven. fort. carm. 10 9.1> Regibus occurrens ubi Mettica moenia pollent, 
<ven. fort. carm. 10 9.2> Visus et a dominis ipse retentor equo. 
<ven. fort. carm. 10 9.3> Mosellam hinc iubeor percurrere nauita remo, 
<ven. fort. carm. 10 9.4> Accelerans tremulis pergere lapsus aquis. 
<ven. fort. carm. 10 9.5> Ascendensque ratem gracili trabe nauta cucurri, 
<ven. fort. carm. 10 9.6> Nec compulsa notis prora uolabat aquis. 
<ven. fort. carm. 10 9.7> Interea locus est per saxa latentia ripis 
<ven. fort. carm. 10 9.8> Litore constricto plus leuat unda caput; 
<ven. fort. carm. 10 9.9> Huc proram implicitam rapuit celer impetus actam, 
<ven. fort. carm. 10 9.10> Nam prope iam tumidas uentre bibebat aquas. 
<ven. fort. carm. 10 9.11> Ereptum libuit patulos me cernere campos 
<ven. fort. carm. 10 9.12> Et fugiens pelagus ruris amoena peto. 
<ven. fort. carm. 10 9.13> Gurgite suscipior subter quoque fluminis Ornae, 
<ven. fort. carm. 10 9.14> Quo duplicata fluens unda secundat iter. 
<ven. fort. carm. 10 9.15> Inde per exclusas cauta rate pergimus undas, 
<ven. fort. carm. 10 9.16> Ne ueluti piscem me quoque nassa leuet. 
<ven. fort. carm. 10 9.17> Inter uillarum fumantia culmina ripis 
<ven. fort. carm. 10 9.18> Peruenio qua se uoluere(==VOLVERE) Sura ualet. 
<ven. fort. carm. 10 9.19> Inde per extantes colles et concaua uallis 
<ven. fort. carm. 10 9.20> Ad Saram pronis labimur amnis aquis. 
<ven. fort. carm. 10 9.21> Perducor Treuerum qua moenia celsa patescunt, 
<ven. fort. carm. 10 9.22> Vrbs quoque nobilium nobilis aeque caput. 
<ven. fort. carm. 10 9.23> Ducimur hinc fluuio per culmina prisca senatus, 
<ven. fort. carm. 10 9.24> Quo patet indiciis ipsa ruina potens. 
<ven. fort. carm. 10 9.25> Vndique prospicimus minitantes uertice montes, 
<ven. fort. carm. 10 9.26> Nubila quo penetrans surgit acuta silex, 
<ven. fort. carm. 10 9.27> Qua celsos scopulos praerupta cacumina tendunt 
<ven. fort. carm. 10 9.28> Hispidus et tumulis crescit ad astra lapis. 
<ven. fort. carm. 10 9.29> Nec uacat huc rigidis sine fructibus esse lapillis: 
<ven. fort. carm. 10 9.30> Denique parturiunt saxaque uina fluunt. 
<ven. fort. carm. 10 9.31> Palmite uestitos hic respicis undique colles 
<ven. fort. carm. 10 9.32> Et uaga pampineas uentilat aura comas; 
<ven. fort. carm. 10 9.33> Cautibus insertae densantur in ordine uites 
<ven. fort. carm. 10 9.34> Atque supercilium regula picta petit; 
<ven. fort. carm. 10 9.35> Culta nitent inter horrentia saxa colonis: 
<ven. fort. carm. 10 9.36> In pallore petrae uitis amoena rubet, 
<ven. fort. carm. 10 9.37> Aspera mellitos pariunt ubi saxa racemos, 
<ven. fort. carm. 10 9.38> Et cote in sterili fertilis uua placet 
<ven. fort. carm. 10 9.39> Quo uineta iugo caluo sub monte comantur(==CO-MANTUR), 
<ven. fort. carm. 10 9.40> Et tegit umbrosus sicca metalla uiror; 
<ven. fort. carm. 10 9.41> Inde coloratas decerpit uinitor uuas, 
<ven. fort. carm. 10 9.42> Rupibus appensis pendet et ipse legens. 
<ven. fort. carm. 10 9.43> Delicias oculis habui dapibusque cibatus, 
<ven. fort. carm. 10 9.44> Haec iucunda tenens, nauita regna sequens 
<ven. fort. carm. 10 9.45> Hinc quoque ducor aquis qua se rate Contrua complet, 
<ven. fort. carm. 10 9.46> Quo fuit antiquum nobilitate caput. 
<ven. fort. carm. 10 9.47> Tum uenio qua se duo flumina conflua iungunt, 
<ven. fort. carm. 10 9.48> Hinc Rhenus spumans, inde Mosella ferax. 
<ven. fort. carm. 10 9.49> Omne per illud iter seruibant piscibus undae 
<ven. fort. carm. 10 9.50> Regibus, et dominis copia feruet aquis. 
<ven. fort. carm. 10 9.51> Ne tamen ulla mihi dulcedo deesset eunti, 
<ven. fort. carm. 10 9.52> Pascebar Musis, aure bibente melos: 
<ven. fort. carm. 10 9.53> Vocibus excussis pulsabant organa montes 
<ven. fort. carm. 10 9.54> Reddebantque suos pendula saxa tropos. 
<ven. fort. carm. 10 9.55> Laxabat placidos mox aerea tela susurros, 
<ven. fort. carm. 10 9.56> Respondit cannis rursus ab alpe frutex. 
<ven. fort. carm. 10 9.57> Nunc tremulo fremitu, modo plano musica cantu 
<ven. fort. carm. 10 9.58> Talis rupe sonat qualis ab aere meat. 
<ven. fort. carm. 10 9.59> Carmina diuisas iungunt dulcedine ripas, 
<ven. fort. carm. 10 9.60> Collibus et fluuiis uox erat una tropis. 
<ven. fort. carm. 10 9.61> Quo recreet populum, hoc exquirit gratia regum, 
<ven. fort. carm. 10 9.62> Inuenit et semper quo sua cura iuuet. 
<ven. fort. carm. 10 9.63> Antonnacensis castelli promptus ad arces 
<ven. fort. carm. 10 9.64> Inde per accedens sarcina pergo ratis. 
<ven. fort. carm. 10 9.65> Sint licet hic spatiis uineta in collibus amplis, 
<ven. fort. carm. 10 9.66> Altera pars plani fertilis extat agri: 
<ven. fort. carm. 10 9.67> Plus tamen illa loci speciosi copia pollet, 
<ven. fort. carm. 10 9.68> Alter quod populis fructus habetur aquis. 
<ven. fort. carm. 10 9.69> Denique dum praesunt reges in sedibus aulae 
<ven. fort. carm. 10 9.70> Ac mensae officio prandia festa colunt, 
<ven. fort. carm. 10 9.71> Retibus inspicitur quo salmo fasce leuatur, 
<ven. fort. carm. 10 9.72> Et numerat pisces, cum sit in arce sedens; 
<ven. fort. carm. 10 9.73> Rex fauet in mensa, resilit dum piscis ab unda, 
<ven. fort. carm. 10 9.74> Atque animos reficit quod sua praeda uenit. 
<ven. fort. carm. 10 9.75> Illuc fausta uidens. huc laeta palatia reddens 
<ven. fort. carm. 10 9.76> Pascens ante oculos post fouet ipse cibis. 
<ven. fort. carm. 10 9.77> Praesentatur item mensae Rheni aduena ciuis, 
<ven. fort. carm. 10 9.78> Turbaque quo residens gratificatur edens. 
<ven. fort. carm. 10 9.79> Ista diu dominus dominis spectacula praestet, 
<ven. fort. carm. 10 9.80> Et populis dulces detis habere dies: 
<ven. fort. carm. 10 9.81> Vultibus ex placidis tribuatis gaudia cunctis, 
<ven. fort. carm. 10 9.82> Vester et ex uestris laetificetur apex. 
<ven. fort. carm. 10 10.1> Magna beatorum retinet haec terra talenta,
<ven. fort. carm. 10 10.2> Diuinis opibus diues habetur humus.
<ven. fort. carm. 10 10.3> Pars dextra angelico Gabrielis honore coruscat,
<ven. fort. carm. 10 10.4> Gaudia qui mundo detulit ore sacro,
<ven. fort. carm. 10 10.5> Quando aeternalem concepit uirgo salutem,
<ven. fort. carm. 10 10.6> Dona redemptoris nuntius iste ferens.
<ven. fort. carm. 10 10.7> Laeua est parte lapis tumuli, quem corpore Christus
<ven. fort. carm. 10 10.8> Pressit morte breui, uictor eundo patri.
<ven. fort. carm. 10 10.9> Hic quoque reliquiis micat ille Gregorius almis,
<ven. fort. carm. 10 10.10> Qui probus igne redit nec pice mersus obit.
<ven. fort. carm. 10 10.11> Sunt etiam Cosmas, Damianus et ipse, salubres
<ven. fort. carm. 10 10.12> Non ferro artifices, sed medicante fide.
<ven. fort. carm. 10 10.13> Est Iulianus item, gladio iugulatus amico,
<ven. fort. carm. 10 10.14> Plebs quem Aruerna colens arma salutis habet;
<ven. fort. carm. 10 10.15> Martinusque sacer, retinet quem Gallicus orbis,
<ven. fort. carm. 10 10.16> Cuius Christum operit dimidiata chlamys,
<ven. fort. carm. 10 10.17> Se tunica spolians nudum qui uestit egenum,
<ven. fort. carm. 10 10.18> Vnde datae sibi sunt alba topazus onyx,
<ven. fort. carm. 10 10.19> Quae meruere aliqui hoc in corpore cernere sancti,
<ven. fort. carm. 10 10.20> Gemmarumque sonus quod patefecit opus.
<ven. fort. carm. 10 10.21> Additur hic meritis cum nomine Victor opimis,
<ven. fort. carm. 10 10.22> Munere martyrii qui tenet alta poli;
<ven. fort. carm. 10 10.23> Hic ueteris uirtute uiri noua palma Niceti,
<ven. fort. carm. 10 10.24> Vrbem Lugdunum qui fouet ore, sinu.
<ven. fort. carm. 10 10.25> Horum pastor opem corde, ore Gregorius orat,
<ven. fort. carm. 10 10.26> Viuat ut altithrono uir sine fine deo.
<ven. fort. carm. 10 11.1> Cum uideam citharae cantare loquacia ligna 
<ven. fort. carm. 10 11.2> Dulcibus et chordis admodulare lyram 
<ven. fort. carm. 10 11.3>(Quo placido cantu resonare uidentur et aera) 
<ven. fort. carm. 10 11.4> Mulceat atque aures fistula blanda tropis:
<ven. fort. carm. 10 11.5> Quamuis hic stupidus habear conuiua receptus, 
<ven. fort. carm. 10 11.6> Et mea uult aliquid fistula muta loqui. 
<ven. fort. carm. 10 11.7> Ecce dies, in quo Christus surrexit ab imo, 
<ven. fort. carm. 10 11.8> Infernae legis rumpere uincla potens, 
<ven. fort. carm. 10 11.9> Quando et uinctorum lacrimantia milia soluit
<ven. fort. carm. 10 11.10> Et reuomunt multos Tartara fracta uiros.
<ven. fort. carm. 10 11.11> Additur hic aliud, quod Martini aula beati
<ven. fort. carm. 10 11.12> Emicat haec ubi nunc prandia festa fluunt,
<ven. fort. carm. 10 11.13> Qui ualuit gestis aures pulsare Tonantis,
<ven. fort. carm. 10 11.14> Obtinet et meritis quod petit alta fides,
<ven. fort. carm. 10 11.15> Qui pie restituit defuncta cadauera uitae
<ven. fort. carm. 10 11.16> Atque dei prompte praebet amicus opem;
<ven. fort. carm. 10 11.17> Cui successor ouans modo lite Gregorius extans,
<ven. fort. carm. 10 11.18> Ille quod adquirit, hic regit ore, fide.
<ven. fort. carm. 10 11.19> Qui rogat hic praesens, alibi licet insidet absens,
<ven. fort. carm. 10 11.20> Exhibet atque cibos pastor in urbe bonus.
<ven. fort. carm. 10 11.21> Nunc igitur celebrate diem sollemniter omnes
<ven. fort. carm. 10 11.22> Quos deus omnipotens hic dedit esse pares,
<ven. fort. carm. 10 11.23> Quos sibi Martinus collegit amore benignus
<ven. fort. carm. 10 11.24> Et facit ecce escas hic epulare suas.
<ven. fort. carm. 10 11.25> Ergo sub incolumi Childeberctho ac Brunichilde,
<ven. fort. carm. 10 11.26> Quos tribuit celsos regna fouere deus,
<ven. fort. carm. 10 11.27> Vos, quos miserunt, populum moderate fidelem
<ven. fort. carm. 10 11.28> Et releuate inopes, si quis et extat egens;
<ven. fort. carm. 10 11.29> Ac bona de dominis noscendo et agendo benigna
<ven. fort. carm. 10 11.30> Sint quoque laetitiae pabula uestra fide.
<ven. fort. carm. 10 11.31> Quos inuitauit Martini mensa beati,
<ven. fort. carm. 10 11.32> Sumite gaudentes quod dat amore dies.
<ven. fort. carm. 10 11.33> Quae bonus antistes noscendo Gregorius expers
<ven. fort. carm. 10 11.34> Plaudat et haec populus gaudia uestra canat.
<ven. fort. carm. 10 11.35> Cuius et haec domus est a Christo exoret amator,
<ven. fort. carm. 10 11.36> Reges. uos, populos ut tegat arce deus.
<ven. fort. carm. 10 12a.1> Exemplo domini mihi uel uenerabilis orbi,
<ven. fort. carm. 10 12a.2> Qui minimas non uis perdere, pastor, oues,
<ven. fort. carm. 10 12a.3> Sollicitis animis curam per pascua tendens,
<ven. fort. carm. 10 12a.4> Ne desint caulis, circuis ore greges:
<ven. fort. carm. 10 12a.5> Hic igitur gerulus genitam flens impie demptam,
<ven. fort. carm. 10 12a.6> Captiuam subolem tempore pacis habens:
<ven. fort. carm. 10 12a.7> Martinique pii successor honore, Gregori,
<ven. fort. carm. 10 12a.8> Qui pater es populi, hanc, rogo, redde patri.
<ven. fort. carm. 10 12a.9> Iugiter ille sacris meritis illuminat orbes:
<ven. fort. carm. 10 12a.10> Orbato hanc patri redde uidendo diem.
<ven. fort. carm. 10 12b.1> Si rapidis oculis te semper, amice, uiderem,
<ven. fort. carm. 10 12b.2> Sic quoque uix auidum me satiaret amor;
<ven. fort. carm. 10 12b.3> Qui, si praesentis non possum cernere uultum,
<ven. fort. carm. 10 12b.4> Te mihi uel scriptis, care, saluto libens.
<ven. fort. carm. 10 12b.5> Hunc etiam famulum commendo, benigne, uerenter,
<ven. fort. carm. 10 12b.6> Et si iusta petit, hunc tua lingua iuuet,
<ven. fort. carm. 10 12b.7> Qui tortus grauiter genitam sibi luget abactam,
<ven. fort. carm. 10 12b.8> Per uos ut redeat filia clausa, rogat,
<ven. fort. carm. 10 12b.9> Paupere ut audito, dum estis medicina dolenti,
<ven. fort. carm. 10 12b.10> Et uestris curis sit pia cura deus.
<ven. fort. carm. 10 12c.1> Officiis exerte tuis, moderamine sollers,
<ven. fort. carm. 10 12c.2> Sollicitus studiis, utilitate, comes:
<ven. fort. carm. 10 12c.3> More mihi solito, dulcis, tibi debita soluo;
<ven. fort. carm. 10 12c.4> Qui colo deuinctus, reddo salutis opus.
<ven. fort. carm. 10 12c.5> Sit commendatus homo quem male torsit iniquus,
<ven. fort. carm. 10 12c.6> Perdidit et genitam, heu, miser iste suam.
<ven. fort. carm. 10 12c.7> Huic da iustitiam de uulnere corporis emptam
<ven. fort. carm. 10 12c.8> Et pie captiuam fac remeare suam.
<ven. fort. carm. 10 12c.9> Inter utramque necem cui lex et filia defit,
<ven. fort. carm. 10 12c.10> Vnus in ambabus rebus adesto salus.
<ven. fort. carm. 10 12d.1> Dum pergit hinc quisque uiam, mea pagina currat,
<ven. fort. carm. 10 12d.2> Prodat ut eloquio quod sibi debet amor.
<ven. fort. carm. 10 12d.3> Nunc quoque care mihi, bone semper, amice fidelis,
<ven. fort. carm. 10 12d.4> Pectore deuotus reddo salutis opus.
<ven. fort. carm. 10 12d.5> Commendo hunc etiam famulum, dure ante redactum,
<ven. fort. carm. 10 12d.6> Tortus qui legem nec meruisse gemit,
<ven. fort. carm. 10 12d.7> Illa dolens grauius quam uulnera corpore fixa,
<ven. fort. carm. 10 12d.8> Quod sibi subducta est filia parua, rudis.
<ven. fort. carm. 10 12d.9> Audiat hanc uocem pietas miserando benigne;
<ven. fort. carm. 10 12d.10> Quae sibi cum tribuis, hinc tibi magna dabis.
<ven. fort. carm. 10 13.1> Pontifices summi, fidei uia, semita uitae,
<ven. fort. carm. 10 13.2> Quos dedit omnipotens luminis esse duces
<ven. fort. carm. 10 13.3> Custodesque gregi caelestis contulit agnus,
<ven. fort. carm. 10 13.4> Vos bene pastores, ut foueantur oues:
<ven. fort. carm. 10 13.5> Ecce uiator adest peragens iter inscius illud
<ven. fort. carm. 10 13.6> Finibus Italicis, heu peregrina gemens.
<ven. fort. carm. 10 13.7> Exulis auxilium, errantis uia, norma salutis;
<ven. fort. carm. 10 13.8> Ad reditum patriae sitis honore patres.
<ven. fort. carm. 10 13.9> Semina iactetis, mercedis ut ampla metatis
<ven. fort. carm. 10 13.10> Et redeat uobis centuplicata seges.
<ven. fort. carm. 10 13.11> Fortunatus enim humilis commender opimis
<ven. fort. carm. 10 13.12> Ac per uos domino, culmina sancta, precor.
<ven. fort. carm. 10 14.1> Prouida disponunt reges solacia plebi
<ven. fort. carm. 10 14.2> Pontificem dantes quem probat alma fides,
<ven. fort. carm. 10 14.3> Vt colat Hilarium, quem dat Martinus alumnum,
<ven. fort. carm. 10 14.4> Et confessoris protegat ala potens,
<ven. fort. carm. 10 14.5> Dirigat hic populum successor honore beato
<ven. fort. carm. 10 14.6> Et clerum ecclesiae qui moderetur ope.
<ven. fort. carm. 10 14.7> Floreat arce decens rex Childebercthus in orbe
<ven. fort. carm. 10 14.8> Cum genitis populo matre sorore iugo.
<ven. fort. carm. 10 14.9> Gaudia laeta paret praesentia sancta Gregori
<ven. fort. carm. 10 14.10> Et geminas urbes adiuuet una fides.
<ven. fort. carm. 10 14.11> Qui modo discipulo Platone antistite summo
<ven. fort. carm. 10 14.12> Sollemnem ecclesiae hic dedit esse diem.
<ven. fort. carm. 10 15.1> Felix bis meritis sibi Machabaea uel orbi
<ven. fort. carm. 10 15.2>(Nobilitas generis nobilior genitis),
<ven. fort. carm. 10 15.3> Quae septem palmas caelo transmisit ab aluo,
<ven. fort. carm. 10 15.4> Martyriique decus protulit ille uterus.
<ven. fort. carm. 10 15.5> Tu quoque prole potens, recte Armentaria felix,
<ven. fort. carm. 10 15.6> Nec minor ex partu quam prior illa suo.
<ven. fort. carm. 10 15.7> Illa uetus numero maior, tu maxima solo:
<ven. fort. carm. 10 15.8> Quod poterant plures, unicus ecce tuus.
<ven. fort. carm. 10 15.9> Fetu clara tuo, geniti circumdata fructu,
<ven. fort. carm. 10 15.10> Est tibi Gregorius palma corona decus.
<ven. fort. carm. 10 15.11> Me Fortunatum humilem commendo uerenter
<ven. fort. carm. 10 15.12> Ac mihi caelestem quaeso preceris opem.
<ven. fort. carm. 10 16.1> Finibus Italiae cum primum ad regna uenirem,
<ven. fort. carm. 10 16.2> Te mihi constituit rex Sigibercthus opem,
<ven. fort. carm. 10 16.3> Tutior ut graderer tecum comitando uiator
<ven. fort. carm. 10 16.4> Atque pararetur hinc equus, inde cibus.
<ven. fort. carm. 10 16.5> Implesti officium custos, reuocaris amico;
<ven. fort. carm. 10 16.6> Et mihi uel tandem iam mea cura redit.
<ven. fort. carm. 10 16.7> Dic, meus, unde uenis post tempora plurima dulcis,
<ven. fort. carm. 10 16.8> Magnus honore tuo, maior amore meo,
<ven. fort. carm. 10 16.9> Promptus, in affectu, Sigoalde benigne, clientum
<ven. fort. carm. 10 16.10> Et Fortunato nomen, amice, pium?
<ven. fort. carm. 10 16.11> Rex Childebercthus crescens, te crescere cogat:
<ven. fort. carm. 10 16.12> Qui modo dat comitis, det tibi dona ducis.
<ven. fort. carm. 10 16.13> De domino tali uideant sua uota fideles,
<ven. fort. carm. 10 16.14> Cursibus et fiat prospera uita uia.
<ven. fort. carm. 10 17.1> Actibus egregiis praeconia fulgida fulgent:
<ven. fort. carm. 10 17.2> Laus tua, Christe, sonet, dum bona quisque gerit.
<ven. fort. carm. 10 17.3> Vnde genus hominum placeat tu, summe, ministra,
<ven. fort. carm. 10 17.4> Nam nisi tu dederis, prospera nullus agit.
<ven. fort. carm. 10 17.5> Diuitibus largus forte hinc et parcus egenis,
<ven. fort. carm. 10 17.6> Se ut redimat diues quando fouetur egens.
<ven. fort. carm. 10 17.7> Dulciter ista tui pia sunt commercia regni:
<ven. fort. carm. 10 17.8> Dum escam sumit egens, diuitis auget opes.
<ven. fort. carm. 10 17.9> Pauper uentre satur satiat mercede potentem:
<ven. fort. carm. 10 17.10> Parua capit terris praeparat ampla polis.
<ven. fort. carm. 10 17.11> Diuitibus plus praestat egens quam diues egenti:
<ven. fort. carm. 10 17.12> Dat moritura cibi, sumit opima dei,
<ven. fort. carm. 10 17.13> Dans terrae nummum missurus ad astra talentum,
<ven. fort. carm. 10 17.14> E modicis granis surgat ut alta seges.
<ven. fort. carm. 10 17.15> Dent, iactent, spargant, commendent semina Christo,
<ven. fort. carm. 10 17.16> Hic dare nec dubitent quae reditura manent.
<ven. fort. carm. 10 17.17> Da: sic Christus erit tibi thesaurarius inde;
<ven. fort. carm. 10 17.18> Praesta inopi quidquid reddere Christus habet,
<ven. fort. carm. 10 17.19> Hac animatus ope exposcens meliora Tonantis
<ven. fort. carm. 10 17.20> Nec dubitante fide quod deus ista dabit.
<ven. fort. carm. 10 17.21> Pro Childebercthi regis florente salute,
<ven. fort. carm. 10 17.22> Surgat ut in solio qui fuit altus auo,
<ven. fort. carm. 10 17.23> Fiat ut hinc iuuenis ualidis robustior annis,
<ven. fort. carm. 10 17.24> Ceu uiguit proauus sic sit in orbe nepos,
<ven. fort. carm. 10 17.25> Ergo suus famulus Sigoaldus amore fidelis
<ven. fort. carm. 10 17.26> Pauperibus tribuit, regis ut extet apex.
<ven. fort. carm. 10 17.27> Hinc ad Martini uenerandi limina pergens
<ven. fort. carm. 10 17.28> Auxilium domini dum rogat ipse sui
<ven. fort. carm. 10 17.29> Et dum illuc moderans rex pro regione laborat,
<ven. fort. carm. 10 17.30> Vt precibus sanctus hunc iuuet, illud agit.
<ven. fort. carm. 10 17.31> Denique procedens ... sacra festa tenere
<ven. fort. carm. 10 17.32> Pauperibus Christi praebuit ipse dapem.
<ven. fort. carm. 10 17.33> Dispensata placent alimenta per agmina Christi,
<ven. fort. carm. 10 17.34> Pascitur et populus quem fouet arce deus.
<ven. fort. carm. 10 17.35> Plurima caecorum refouetur turba uirorum,
<ven. fort. carm. 10 17.36> Est quibus in tenebra lux deus atque uia.
<ven. fort. carm. 10 17.37> Hinc alitur clodus quem dirigit ordine Christus
<ven. fort. carm. 10 17.38> Quique sui domini pendulus implet opus.
<ven. fort. carm. 10 17.39> Quis referat tantos memorare sub ordine morbos
<ven. fort. carm. 10 17.40> Occurrens pariter quos sua cura fouet?
<ven. fort. carm. 10 17.41> Vnde cateruatim coeuntia milia pascens 
<ven. fort. carm. 10 17.42> Erogat ut habeat, rex quoque cuncta regat.
<ven. fort. carm. 10 17.43> Te Fortunatus comes, hinc, Sigoalde, salutans 
<ven. fort. carm. 10 17.44> Regis ut auxilio des meliora precor.
<ven. fort. carm. 10 18.1> Paschale hic hodie donum memorabile floret;
<ven. fort. carm. 10 18.2> Defensor parcit, quo comes ipse fauet.
<ven. fort. carm. 10 18.3> Delicias domini quas tempora uota ministrant
<ven. fort. carm. 10 18.4> Vndique conueniunt flumine fruge polo.
<ven. fort. carm. 10 18.5> Childebercthi etiam dominatio longa refulgens
<ven. fort. carm. 10 18.6> Te, Sigoalde, diu subleuet arce, gradu.
<ven. fort. carm. 10 18.7> Sit regio felix felicis regis amore
<ven. fort. carm. 10 18.8> Atque boni comitis crescat honore fides.
<ven. fort. carm. 10 19.1> Venisti tandem ad quod debebaris, amice,
<ven. fort. carm. 10 19.2> Ante comes merito quam datus esset honor.
<ven. fort. carm. 10 19.3> Burdegalensis eras et, cum defensor, amator:
<ven. fort. carm. 10 19.4> Dignus habebaris haec duo digna regens.
<ven. fort. carm. 10 19.5> Iudicio regis ualuisti crescere iudex,
<ven. fort. carm. 10 19.6> Famaque quod meruit regia lingua dedit.
<ven. fort. carm. 10 19.7> Debet et ipse potens, ut adhuc bene crescere possis,
<ven. fort. carm. 10 19.8> Praestet ut arma ducis, qui tibi restat apex,
<ven. fort. carm. 10 19.9> Vt patriae fines sapiens tuearis et urbes,
<ven. fort. carm. 10 19.10> Adquiras ut ei qui dat opima tibi,
<ven. fort. carm. 10 19.11> Cantaber ut timeat, Vasco uagus arma pauescat
<ven. fort. carm. 10 19.12> Atque Pyrenaeae deserat Alpis opem.
<ven. fort. carm. 10 19.13> Aut (quasi grande loquor) facit hoc sacer unicus auctor:
<ven. fort. carm. 10 19.14> A domino eligitur paruus et altus homo.
<ven. fort. carm. 10 19.15> De tirone ducis uenit, et de milite princeps,
<ven. fort. carm. 10 19.16> Vt reliquos taceam, Iustinianus erat.
<ven. fort. carm. 10 19.17> Hoc et in ecclesia Christo tribuente refertur:
<ven. fort. carm. 10 19.18> De exorcista aliquo pontificalis honor.
<ven. fort. carm. 10 19.19> Egregius merito Martinus testis habetur,
<ven. fort. carm. 10 19.20> Qui fuit ante sacer quam sacra iura daret.
<ven. fort. carm. 10 19.21> Hoc agit omnipotens, totum qui condidit orbem,
<ven. fort. carm. 10 19.22> Magnaque sola putes quae facit ipse potens.
<ven. fort. carm. 10 19.23> Laetior ergo, precor, maneas in culmine rector,
<ven. fort. carm. 10 19.24> Maiora sperans, uir ratione sagax,
<ven. fort. carm. 10 19.25> Rege sub hoc florens aeternaque regna requirens
<ven. fort. carm. 10 19.26>.............................
<ven. fort. carm. 10 19.27> Iustitia ac pietas tecum comitata coruscet:
<ven. fort. carm. 10 19.28> Illa tuum pectus protegat, ista latus.
<ven. fort. carm. 10 19.29> Alta fides etiam, dilectio fida nitescat,
<ven. fort. carm. 10 19.30> Et Fortunato sis, comes, amplus amor.
<ven. fort. carm. 11 2.1> Quo sine me mea lux oculis se errantibus abdit
<ven. fort. carm. 11 2.2> Nec patitur uisu se reserare meos
<ven. fort. carm. 11 2.3> Omnia conspicio simul: aethera flumina terram; 
<ven. fort. carm. 11 2.4> Cum te non uideo, sunt mihi cuncta parum.
<ven. fort. carm. 11 2.5> Quamuis sit caelum nebula fugiente serenum,
<ven. fort. carm. 11 2.6> Te celante mihi stat sine sole dies.
<ven. fort. carm. 11 2.7> Sed precor horarum ducat rota concita cursus
<ven. fort. carm. 11 2.8> Et breuitate uelint se celerare dies.
<ven. fort. carm. 11 2.9> Consultum nobis sanctisque sororibus hoc sit,
<ven. fort. carm. 11 2.10> Vt uultu releues quos in amore tenes.
<ven. fort. carm. 11 3.1> Mater opima, decens, uoto laetare beato,
<ven. fort. carm. 11 3.2> Gaude: natalem filia dulcis habet.
<ven. fort. carm. 11 3.3> Hanc tibi non uterus natam, sed gratia fecit;
<ven. fort. carm. 11 3.4> Non caro, sed Christus hanc in amore dedit.
<ven. fort. carm. 11 3.5> Quae sit in aeternum tecum, tibi contulit auctor,
<ven. fort. carm. 11 3.6> Perpetuam prolem dat sine fine pater.
<ven. fort. carm. 11 3.7> Felix posteritas quae nullo deficit aeuo,
<ven. fort. carm. 11 3.8> Quae cum matre simul non moritura manet!
<ven. fort. carm. 11 3.9> Sit modo festa dies, sancto Radegundis honore:
<ven. fort. carm. 11 3.10> Agnen hanc uobis agnus in orbe dedit.
<ven. fort. carm. 11 3.11> Gaudia distensos pariter celebretis in annos
<ven. fort. carm. 11 3.12> Et per uos populus uota superna colat,
<ven. fort. carm. 11 3.13> Virgineosque choros moderamina sancta docentes
<ven. fort. carm. 11 3.14> Perpetuae uitae distribuatis opes.
<ven. fort. carm. 11 3.15> Hinc longinqua salus teneat uos corpore iunctas,
<ven. fort. carm. 11 3.16> Rursus in aeterno lumine iungat amor.
<ven. fort. carm. 11 4.1> Si pietas et sanctus amor dat uota petenti,
<ven. fort. carm. 11 4.2> Exaudi famulos munere larga tuos.
<ven. fort. carm. 11 4.3> Fortunatus agens, Agnes quoque uersibus orant,
<ven. fort. carm. 11 4.4> Vt lassata nimis uina benigna bibas.
<ven. fort. carm. 11 4.5> Sic tibi det dominus quaecumque poposceris ipsum,
<ven. fort. carm. 11 4.6> Et tibi, sicut amas, uiuat uterque rogans:
<ven. fort. carm. 11 4.7> Suppliciter petimus, si non offendimus, ambo,
<ven. fort. carm. 11 4.8> Vt releues natos, mater opima, duos.
<ven. fort. carm. 11 4.9> Non gula uos, sed causa trahat modo sumere uina,
<ven. fort. carm. 11 4.10> Talis enim potus uiscera lassa iuuat.
<ven. fort. carm. 11 4.11> Sic quoque Timotheum Paulus, tuba gentibus una,
<ven. fort. carm. 11 4.12> Ne stomachum infirmet sumere uina iubet.
<ven. fort. carm. 11 5.1> Dulce decus nostrum, Christi sanctissima uirgo,
<ven. fort. carm. 11 5.2> Agnes quae meritis immaculata manes:
<ven. fort. carm. 11 5.3> Sic tibi complacuit hodiernum ducere tempus,
<ven. fort. carm. 11 5.4> Vt mihi nec solitam distribuisses opem?
<ven. fort. carm. 11 5.5> Nec dare nunc dominae modulamina dulcia linguae,
<ven. fort. carm. 11 5.6> Cui dum uerba refers pascitur ore tuo?
<ven. fort. carm. 11 5.7> Abstinuisse cibis etiam uos ipse probaui
<ven. fort. carm. 11 5.8> Et quasi pro uobis est mihi facta fames.
<ven. fort. carm. 11 5.9> Audio, somnus iners radiantes pressit ocellos;
<ven. fort. carm. 11 5.10> An nimias noctes anticipare uolis?
<ven. fort. carm. 11 5.11> Cui non sufficiant haec tempora longa quietis,
<ven. fort. carm. 11 5.12> Cum prope nox teneat quod duplicata dies?
<ven. fort. carm. 11 5.13> Nubila cuncta tegunt, nec luna nec astra uidentur
<ven. fort. carm. 11 5.14> Si sis laeta animo, me nebulae fugiunt.
<ven. fort. carm. 11 5.15> Gaudia uera colat quae nos haec scribere iussit
<ven. fort. carm. 11 5.16> Et tecum faueat ducta sub arce poli.
<ven. fort. carm. 11 6.1> Mater honore mihi, soror autem dulcis amore,
<ven. fort. carm. 11 6.2> Quam pietate fide pectore corde colo,
<ven. fort. carm. 11 6.3> Caelesti affectu, non crimine corporis ullo:
<ven. fort. carm. 11 6.4> Non caro, sed hoc quod spiritus optat amo.
<ven. fort. carm. 11 6.5> Testis adest Christus, Petro Pauloque ministris,
<ven. fort. carm. 11 6.6> Eumque(==E.UMQVE) piis sociis sancta Maria uidet,
<ven. fort. carm. 11 6.7> Te mihi non aliis oculis animoque fuisse,
<ven. fort. carm. 11 6.8> Quam soror ex utero tu Titiana fores,
<ven. fort. carm. 11 6.9> Ac si uno partu mater Radegundis utrosque,
<ven. fort. carm. 11 6.10> Visceribus castis progenuisset, eram,
<ven. fort. carm. 11 6.11> Et tamquam pariter nos ubera cara beatae
<ven. fort. carm. 11 6.12> Pauissent uno lacte fluente duos.
<ven. fort. carm. 11 6.13> Heu mea damna gemo, tenui ne forte susurro
<ven. fort. carm. 11 6.14> Impediant sensum noxia uerba meum;
<ven. fort. carm. 11 6.15> Sed tamen est animus simili me uiuere uoto,
<ven. fort. carm. 11 6.16> Si uos me dulci uultis amore coli.
<ven. fort. carm. 11 7.1> Quae carae matri, quae dulci uerba sorori
<ven. fort. carm. 11 7.2> Solus in absenti cordis amore loquar?
<ven. fort. carm. 11 7.3> Quas locus excludit mens anxia uoce requirit
<ven. fort. carm. 11 7.4> Et simul ut uideat per pia uota rogat.
<ven. fort. carm. 11 7.5> Te peto, cara soror, matri pietate benigna
<ven. fort. carm. 11 7.6> Quod minus impendi tu famulare uelis.
<ven. fort. carm. 11 7.7> Illa decens tecum longo mihi uiuat in aeuo
<ven. fort. carm. 11 7.8> Et tribus in Christo sit precor una salus.
<ven. fort. carm. 11 7.9> Nos neque nunc praesens nec uita futura sequestret,
<ven. fort. carm. 11 7.10> Sed tegat una salus et ferat una dies.
<ven. fort. carm. 11 7.11> Hic tamen, ut cupio, uos tempora longa reseruent,
<ven. fort. carm. 11 7.12> Vt soror et mater sit mihi certa quies.
<ven. fort. carm. 11 8.1> Accessit uotis sors iucundissima nostris,
<ven. fort. carm. 11 8.2> Dum meruere meae sumere dona preces.
<ven. fort. carm. 11 8.3> Profecit mihimet potius cibus ille sororum:
<ven. fort. carm. 11 8.4> Has satias epulis, me pietate foues.
<ven. fort. carm. 11 8.5> Qua probitate micans partes componis utrasque!
<ven. fort. carm. 11 8.6> Me recreas animo has saturando cibo.
<ven. fort. carm. 11 8.7> Pascunt membra dapes, animam dilectio nutrit:
<ven. fort. carm. 11 8.8> Quae, cui plus opus es, dulcior esca uenis.
<ven. fort. carm. 11 8.9> Audiat omnipotens et te pia uota petentem,
<ven. fort. carm. 11 8.10> Vt tibi perpetuos fundat in ore cibos.
<ven. fort. carm. 11 8.11> Saecula longa simul cum matre superstite uernes
<ven. fort. carm. 11 8.12> Et uestro freno stet chorus ille deo.
<ven. fort. carm. 11 9.1> Sollicita pietate iubes cognoscere semper,
<ven. fort. carm. 11 9.2> Qualiter hic epulis te tribuente fouer.
<ven. fort. carm. 11 9.3> Haec quoque prima fuit hodiernae copia cenae,
<ven. fort. carm. 11 9.4> Quod mihi perfuso melle dedistis holus;
<ven. fort. carm. 11 9.5> Nec semel aut iterum, sed terque quaterque cucurrit,
<ven. fort. carm. 11 9.6> Cuius me poterat pascere solus odor.
<ven. fort. carm. 11 9.7> Portitor ad tantos missus non sufficit unus;
<ven. fort. carm. 11 9.8> Lassarunt totiens qui rediere pedes.
<ven. fort. carm. 11 9.9> Praeterea uenit missus cum collibus altis
<ven. fort. carm. 11 9.10> Vndique carnali monte superbus apex,
<ven. fort. carm. 11 9.11> Deliciis cinctus quas terra uel unda ministrat;
<ven. fort. carm. 11 9.12> Compositis epulis hortulus intus erat.
<ven. fort. carm. 11 9.13> Haec ego nunc auidus superaui cuncta gulosus:
<ven. fort. carm. 11 9.14> Et mons et hortus uentre tenetur iners.
<ven. fort. carm. 11 9.15> Singula nec refero, quia me tua munera uincunt:
<ven. fort. carm. 11 9.16> Ad caelos uictrix et super astra uoles.
<ven. fort. carm. 11 10.1> Multiplices epulae concurrunt undique fusae;
<ven. fort. carm. 11 10.2> Quid prius excipiam, me bonus error habet.
<ven. fort. carm. 11 10.3> Carnea dona tumens argentea gauata perfert,
<ven. fort. carm. 11 10.4> Quo nimium pingui iure natabat holus.
<ven. fort. carm. 11 10.5> Marmoreus defert discus quod gignitur hortis,
<ven. fort. carm. 11 10.6> Quo mihi mellitus fluxit in ore sapor.
<ven. fort. carm. 11 10.7> Intumuit pullis uitreo scutella rotatu,
<ven. fort. carm. 11 10.8> Subductis pinnis quam graue pondus habens!
<ven. fort. carm. 11 10.9> Plurima de pictis concurrunt poma canistris,
<ven. fort. carm. 11 10.10> Quorum blandifluus me saturauit odor.
<ven. fort. carm. 11 10.11> Olla nigella nimis dat candida pocula lactis
<ven. fort. carm. 11 10.12> Atque superba uenit quae placitura fuit.
<ven. fort. carm. 11 10.13> Haec dominae matri famulans, haec munera natae
<ven. fort. carm. 11 10.14> Iunctus amore pio tertius ipse loquar.
<ven. fort. carm. 11 11.1> Respice delicias, felix conuiua, beatas,
<ven. fort. carm. 11 11.2> Quas prius ornat odor quam probet ipse sapor.
<ven. fort. carm. 11 11.3> Molliter arridet rutilantum copia florum;
<ven. fort. carm. 11 11.4> Vix tot campus habet quot modo mensa rosas,
<ven. fort. carm. 11 11.5> Albent purpureis ubi lactea lilia blattis
<ven. fort. carm. 11 11.6> Certatimque nouo fragrat odore locus.
<ven. fort. carm. 11 11.7> Insultant epulae stillanti germine fultae;
<ven. fort. carm. 11 11.8> Quod mantile solet, cur rosa pulchra tegit
<ven. fort. carm. 11 11.9> Complacuit melius sine textile tegmine mensa,
<ven. fort. carm. 11 11.10> Munere quam uario suauis obumbrat odor;
<ven. fort. carm. 11 11.11> Enituit paries uiridi pendente corymbo:
<ven. fort. carm. 11 11.12> Quae loca calcis habet, huc rosa pressa rubet.
<ven. fort. carm. 11 11.13> Vbertas rerum tanta est, ut flore sereno
<ven. fort. carm. 11 11.14> Mollia sub tectis prata uirere putes.
<ven. fort. carm. 11 11.15> Si fugitiua placent, quae tam cito lapsa recedunt,
<ven. fort. carm. 11 11.16> Inuitent epulae nos, paradise, tuae.
<ven. fort. carm. 11 11.17> Daedalicis manibus nituit textura sororis;
<ven. fort. carm. 11 11.18> Tantum digna fuit mater habere decus.
<ven. fort. carm. 11 12.1> Munera direxi, sed non mea, crede fatenti:
<ven. fort. carm. 11 12.2> Ad te quae ueniunt sunt tua dona magis.
<ven. fort. carm. 11 12.3> Melle superfusas cunctorum porrigis escas,
<ven. fort. carm. 11 12.4> Cuius ab ore pio dulcia mella fluunt.
<ven. fort. carm. 11 12.5> Copia quanta mihi maneat de munere uestro
<ven. fort. carm. 11 12.6> Credite, dum spargit iam gula uicta cibos.
<ven. fort. carm. 11 12.7> Sed mihi da ueniam, uenerando corde benigna:
<ven. fort. carm. 11 12.8> Quod praesumpsit amor sit ueniale mihi.
<ven. fort. carm. 11 12.9> Nunc Christum pro me chorus ille uerendus adoret,
<ven. fort. carm. 11 12.10> Ne peccatorem me mea culpa grauet.
<ven. fort. carm. 11 13.1> Ista meis manibus fiscella est uimine texta:
<ven. fort. carm. 11 13.2> Credite mi, carae, mater et alma soror;
<ven. fort. carm. 11 13.3> Et quae rura ferunt, hic rustica dona ministro,
<ven. fort. carm. 11 13.4> Castaneas molles, quas dedit arbor agris.
<ven. fort. carm. 11 14.1> Aspexi digitos per lactea munera fixos,
<ven. fort. carm. 11 14.2> Et stat picta manus hic ubi crama rapis.
<ven. fort. carm. 11 14.3> Dic, rogo, quis teneros sic sculpere compulit ungues?
<ven. fort. carm. 11 14.4> Daedalus an uobis doctor in arte fuit?
<ven. fort. carm. 11 14.5> O uenerandus amor cuius faciente rapina
<ven. fort. carm. 11 14.6> Subtracta specie uenit imago mihi!
<ven. fort. carm. 11 14.7> Spes fuit, haec quoniam tenui se tegmine rupit:
<ven. fort. carm. 11 14.8> Nam neque sic habuit pars mihi parua dari.
<ven. fort. carm. 11 14.9> Haec facias longos domino tribuente per annos,
<ven. fort. carm. 11 14.10> In hac luce simul matre manente diu.
<ven. fort. carm. 11 15.1> Quid tam dulce darent mihimet materque sororque,
<ven. fort. carm. 11 15.2> Quam modo quod tribuunt congrue lactis opem,
<ven. fort. carm. 11 15.3> Sicut apostolico praecepit dogmate Paulus,
<ven. fort. carm. 11 15.4> Cum infirmis animis lac iubet ipse dari?
<ven. fort. carm. 11 15.5> Sollicitam mentem geritis de nomine nostro:
<ven. fort. carm. 11 15.6> De uobis semper sit pia cura deo.
<ven. fort. carm. 11 16.1> Nesciui, fateor, mihi prandia lassa parari:
<ven. fort. carm. 11 16.2> Sic animo merear posse placere tuo;
<ven. fort. carm. 11 16.3> Nec poterant aliqui uultu me auellere uestro,
<ven. fort. carm. 11 16.4> Si non artificis fraus latuisset inops.
<ven. fort. carm. 11 16.5> Quis mihi det reliquas epulas, ubi uoce fideli
<ven. fort. carm. 11 16.6> Delicias animae te loquor esse meae?
<ven. fort. carm. 11 16.7> A uobis absens colui ieiunia prandens,
<ven. fort. carm. 11 16.8> Nec sine te poterat me saturare cibus.
<ven. fort. carm. 11 16.9> Pro summis epulis auido tua lingua fuisset,
<ven. fort. carm. 11 16.10> Replessent animum dulcia uerba meum.
<ven. fort. carm. 11 16.11> Ordine sed uerso medicus fera uulnera gignit
<ven. fort. carm. 11 16.12> Et fallax artem decipiendo probat.
<ven. fort. carm. 11 16.13> Quem numquam saturat quidquid mare, terra ministrat,
<ven. fort. carm. 11 16.14> Credebat solo me saturare meo.
<ven. fort. carm. 11 16.15> Sed modo da ueniam, quaeso, pietate parata,
<ven. fort. carm. 11 16.16> Alterius facinus ne mihi constet onus.
<ven. fort. carm. 11 17.1> Composui propriis manibus hoc munus amoris,
<ven. fort. carm. 11 17.2> Sed tibi uel dominae sit rogo dulce meae,
<ven. fort. carm. 11 17.3> Quamuis exiguo uideantur inepta paratu:
<ven. fort. carm. 11 17.4> Crescant affectu quae modo parua fero.
<ven. fort. carm. 11 17.5> Si bene perpendas, apud omnes semper amantes
<ven. fort. carm. 11 17.6> Muneribus paruis gratia maior inest.
<ven. fort. carm. 11 18.1> Transmissas epulas, quae pruna nigella uocantur,
<ven. fort. carm. 11 18.2> Ne rogo despicias, quae mihi silua dedit.
<ven. fort. carm. 11 18.3> Si modo dignaris siluestria sumere poma,
<ven. fort. carm. 11 18.4> Vnde placere queam dat meliora deus.
<ven. fort. carm. 11 18.5> Hoc quoque non metuas quod ramo umbrante pependit:
<ven. fort. carm. 11 18.6> Non tellus fungos, sed dedit arbor opes.
<ven. fort. carm. 11 18.7> Non ego crudelis, qui matri incongrua praestem:
<ven. fort. carm. 11 18.8> Ne dubites puros sumere fauce cibos.
<ven. fort. carm. 11 19.1> Inter multiplices epulas ieiunia mittis
<ven. fort. carm. 11 19.2> Atque meos animos plura uidendo cremas.
<ven. fort. carm. 11 19.3> Respiciunt oculi medicus quod non iubet uti,
<ven. fort. carm. 11 19.4> Et manus illa uetat quod gula nostra rogat.
<ven. fort. carm. 11 19.5> Attamen ante aliud cum lactis opima ministras,
<ven. fort. carm. 11 19.6> Muneribus uincis regia dona tuis.
<ven. fort. carm. 11 19.7> Nunc cum matre pia gaudens soror esto, precamur:
<ven. fort. carm. 11 19.8> Nam nos laetitiae mensa benigna tenet.
<ven. fort. carm. 11 20.1> Hinc me deliciis, illinc me pascitis herbis,
<ven. fort. carm. 11 20.2> Hinc oua occurrunt, hinc mihi pruna datur.
<ven. fort. carm. 11 20.3> Candida dona simul praebentur et inde nigella:
<ven. fort. carm. 11 20.4> Ventre utinam pax sit sic uariante cibo!
<ven. fort. carm. 11 20.5> Me geminis ouis iussistis sero cibari;
<ven. fort. carm. 11 20.6> Vobis uera loquor: quattuor ipse bibi.
<ven. fort. carm. 11 20.7> Atque utinam merear cunctis parere diebus
<ven. fort. carm. 11 20.8> Sic animo, ceu nunc hoc gula iussa facit.
<ven. fort. carm. 11 21.1> Si me non nimium pluuiatilis aura uetaret,
<ven. fort. carm. 11 21.2> Dum nesciretis, uos repetisset amans.
<ven. fort. carm. 11 21.3> Nec uolo nunc absens una detenter ut hora,
<ven. fort. carm. 11 21.4> Cum mea tunc lux est quando uidetur amans.
<ven. fort. carm. 11 22.1> Per pietatis opus, per qui pius imperat astris,
<ven. fort. carm. 11 22.2> Per quod mater amat, frater et ipse cupit,
<ven. fort. carm. 11 22.3> Vt, dum nos escam capimus, quodcumque loquaris:
<ven. fort. carm. 11 22.4> Quod si tu facias, bis satiabor ego.
<ven. fort. carm. 11 22a.1> Deliciis uariis tumido me uentre tetendi,
<ven. fort. carm. 11 22a.2> Omnia sumendo: lac holus oua butur.
<ven. fort. carm. 11 22a.3> Nunc instructa nouis epulis mihi fercula dantur,
<ven. fort. carm. 11 22a.4> Et permixta simul dulcius esca placet.
<ven. fort. carm. 11 22a.5> Nam cum lacte mihi posuerunt inde buturum:
<ven. fort. carm. 11 22a.6> Vnde prius fuerat, huc reuocatur adeps.
<ven. fort. carm. 11 23.1> Inter delicias uarias mixtumque saporem
<ven. fort. carm. 11 23.2> Dum dormitarem dumque cibarer ego
<ven. fort. carm. 11 23.3>(Os aperiebam, claudebam rursus ocellos
<ven. fort. carm. 11 23.4> Et manducabam somnia plura uidens),
<ven. fort. carm. 11 23.5> Confusos animos habui, mihi credite, carae,
<ven. fort. carm. 11 23.6> Nec ualui facile libera uerba dare.
<ven. fort. carm. 11 23.7> Non digitis poteram, calamo neque pingere uersus,
<ven. fort. carm. 11 23.8> Fecerat incertas ebria Musa manus.
<ven. fort. carm. 11 23.9> Nam mihi uel reliquis sic uina bibentibus apta
<ven. fort. carm. 11 23.10> Ipsa uidebatur mensa natare mero.
<ven. fort. carm. 11 23.11> Nunc tamen, ut potui, matri pariterque sorori
<ven. fort. carm. 11 23.12> Alloquio dulci carmina parua dedi.
<ven. fort. carm. 11 23.13> Etsi me somnus multis impugnat habenis,
<ven. fort. carm. 11 23.14> Haec dubitante manu scribere traxit amor.
<ven. fort. carm. 11 23a.1> Blanda magistra suum uerbis recreauit et escis
<ven. fort. carm. 11 23a.2> Et satiat uario deliciante ioco.
<ven. fort. carm. 11 24.1> Si non complestis quod hic(==SIC) completa uocatur,
<ven. fort. carm. 11 24.2> Haec, rogo suppliciter, suscipe, sume libens.
<ven. fort. carm. 11 24.3> Nec parua spernas: nam si mea uota requiras,
<ven. fort. carm. 11 24.4> Munus in angustum cernitur amplus amor.
<ven. fort. carm. 11 25.1> Casibus innumeris hominum momenta rotantur
<ven. fort. carm. 11 25.2> Instabilique gradu pendula uita meat.
<ven. fort. carm. 11 25.3> Ipsa futurarum titubans mens anxia rerum
<ven. fort. carm. 11 25.4> Ventura ignorat quid sibi lux pariat.
<ven. fort. carm. 11 25.5> Nam me digressum a uobis Eomundus amator
<ven. fort. carm. 11 25.6> Illa suscepit qua bonitate solet.
<ven. fort. carm. 11 25.7> Hinc citus excurrens Cariacae deuehor aulae;
<ven. fort. carm. 11 25.8> Tincillacensi perferor inde loco.
<ven. fort. carm. 11 25.9> Hinc sacer antistes rapuit me Domitianus,
<ven. fort. carm. 11 25.10> Ad sancti Albini gaudia festa trahens.
<ven. fort. carm. 11 25.11> Inde relaxatus, per plura pericula fessum
<ven. fort. carm. 11 25.12> Puppe sub exigua fluctus et imber agit,
<ven. fort. carm. 11 25.13> Quo grauis incumbens Aquilo subuerterat amnem
<ven. fort. carm. 11 25.14> Et male curuatos extulit unda sinus;
<ven. fort. carm. 11 25.15> Nec sua commotos capiebant litora fluctus:
<ven. fort. carm. 11 25.16> Inuadunt terras aequora fusa nouas.
<ven. fort. carm. 11 25.17> Pascua rura nemus segetes uiburna salictum
<ven. fort. carm. 11 25.18> Viribus iratis una rapina tenet.
<ven. fort. carm. 11 25.19> Huc mihi commisso per confraga murmura ponti
<ven. fort. carm. 11 25.20> Flatibus horrificis laxa fremebat hiems
<ven. fort. carm. 11 25.21> Surgebatque cadens per aquosa cacumina puppis,
<ven. fort. carm. 11 25.22> Ascendens liquidas monte uagante uias;
<ven. fort. carm. 11 25.23> Quo rate suspensa modo nubila nauta tenebat,
<ven. fort. carm. 11 25.24> Gurgite subducto rursus ad arua redit.
<ven. fort. carm. 11 25.25> Fluctibus infestis pelagi spumante procella
<ven. fort. carm. 11 25.26> Assidue rapidas prora bibebat aquas;
<ven. fort. carm. 11 25.27> Aequora lambebant inimica pace carinam,
<ven. fort. carm. 11 25.28> Tristius amplexu nos nocitura suo.
<ven. fort. carm. 11 25.29> Sed mora nulla uetat uarias memorare querellas:
<ven. fort. carm. 11 25.30> Post referenda simul murmura corde tego.
<ven. fort. carm. 11 25.31> Hoc mihi praecipue diuina potentia praestet,
<ven. fort. carm. 11 25.32> Vt cito felices uos reuidere queam.
<ven. fort. carm. 11 26.1> Passim stricta riget glacies concreta pruina
<ven. fort. carm. 11 26.2> Nec leuat afflictas flexilis herba comas.
<ven. fort. carm. 11 26.3> Terra iacet crustata gelu sub cortice duro,
<ven. fort. carm. 11 26.4> Mollis et arboreas nix tegit alta comas.
<ven. fort. carm. 11 26.5> Proflua crustatum struxerunt flumina murum
<ven. fort. carm. 11 26.6> Et densata grauem uestiit unda cutem.
<ven. fort. carm. 11 26.7> Mole sua frenantur aquae, se lympha ligauit,
<ven. fort. carm. 11 26.8> Obice sub proprio uix sibi praebet iter.
<ven. fort. carm. 11 26.9> Fluminibus mediis nata est crystallina ripa,
<ven. fort. carm. 11 26.10> Nec cupimus subter, nec super itur iter.
<ven. fort. carm. 11 26.11> Asperius tumuit glacies Aquilone fremente:
<ven. fort. carm. 11 26.12> Cui dabit illa uiam quae sibi pugnat aqua?
<ven. fort. carm. 11 26.13> Sed si concipitur nunc spiritus ille caloris,
<ven. fort. carm. 11 26.14> Qui tum in principio perferebatur aquis,
<ven. fort. carm. 11 26.15> Assiduis precibus si flectitis omnipotentem,
<ven. fort. carm. 11 26.16> Et mihi, ceu cupitis, prosperiora datis.
<ven. fort. carm. 11 26.17> Nam uobis parere animo quodcumque iubetur
<ven. fort. carm. 11 26.18> Posse utinam sic sit quam mihi uelle placet!
