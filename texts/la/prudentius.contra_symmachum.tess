<prvd. c. symm. 1.1> Credebam uitiis aegram gentilibus urbem
<prvd. c. symm. 1.2> Iam satis antiqui pepulisse pericula morbi
<prvd. c. symm. 1.3> Nec quidquam restare mali postquam medicina
<prvd. c. symm. 1.4> Principis immodicos sedarat in arce dolores.
<prvd. c. symm. 1.5_5> Sed, quoniam renouata luis turbare salutem
<prvd. c. symm. 1.6> Temptat Romulidum, patris imploranda medella est,
<prvd. c. symm. 1.7> Ne sinat antiquo Romam squalere ueterno
<prvd. c. symm. 1.8> Neue togas procerum fumoque et sanguine tingui.
<prvd. c. symm. 1.9> Inclytus ergo parens patriae moderator et orbis
<prvd. c. symm. 1.10_10> Nil egit prohibendo uagas ne pristinus error
<prvd. c. symm. 1.11> Crederet esse deum nigrante sub aere formas
<prvd. c. symm. 1.12> Aut elementorum naturam, quae patris ars est
<prvd. c. symm. 1.13> Omnigeni, summa pro maiestate sacraret?
<prvd. c. symm. 1.14> Vir solus cui cura fuit ne publica morum
<prvd. c. symm. 1.15_15> Plaga cicatricem summa leuiter cute clausam
<prvd. c. symm. 1.16> Duceret et latebram tabentis uulneris alte
<prvd. c. symm. 1.17> Impressam penitusque putri de pure peresam
<prvd. c. symm. 1.18> Iuncta superficies medico fallente foueret
<prvd. c. symm. 1.19> Sed studuit quo pars hominis generosior intus
<prvd. c. symm. 1.20_20> Viueret atque animam letali peste piatam
<prvd. c. symm. 1.21> Nosset ab interno tutam seruare ueneno.
<prvd. c. symm. 1.22> Illa tyrannorum fuerat medicina uidere
<prvd. c. symm. 1.23> Quis status ante oculos praesentibus ac perituris
<prvd. c. symm. 1.24> Competeret rebus nec curam adhibere futuris.
<prvd. c. symm. 1.25_25> Heu, male de populo meriti, male patribus ipsis
<prvd. c. symm. 1.26> Blanditi, quos praecipites in tartara mergi
<prvd. c. symm. 1.27> Cum Ioue siuerunt multa et cum plebe deorum!
<prvd. c. symm. 1.28> Ast hic imperium protendit latius aeuo
<prvd. c. symm. 1.29> Posteriore suis cupiens sancire salutem.
<prvd. c. symm. 1.30_30> Nimirum pulchre quidam doctissimus: "Esset
<prvd. c. symm. 1.31> Publica res" inquit "tunc fortunata satis, si
<prvd. c. symm. 1.32> Vel reges saperent uel regnarent sapientes."
<prvd. c. symm. 1.33> Estne ille e numero paucorum qui diadema
<prvd. c. symm. 1.34> Sortiti aetheriae coluerunt dogma sofiae?
<prvd. c. symm. 1.35_35> Contigit ecce hominum generi gentique togatae
<prvd. c. symm. 1.36> Dux sapiens. Felix nostrae res publica Romae
<prvd. c. symm. 1.37> Iustitia regnante uiget. Parete magistro
<prvd. c. symm. 1.38> Sceptra gubernanti; monet ut deterrimus error
<prvd. c. symm. 1.39> Vtque superstitio ueterum procul absit auorum
<prvd. c. symm. 1.40_40> Nec putet esse deum nisi qui super omnia summus
<prvd. c. symm. 1.41> Emineat magnique immensa creauerit orbis.
<prvd. c. symm. 1.42> Num melius Saturnus auos rexisse Latinos
<prvd. c. symm. 1.43> Creditur? edictis qui talibus informauit
<prvd. c. symm. 1.44> Agrestes animos et barbara corda uirorum:
<prvd. c. symm. 1.45_45>"Sum deus. Aduenio fugiens. Praebete latebras.
<prvd. c. symm. 1.46> Occultate senem nati feritate tyranni
<prvd. c. symm. 1.47> Deiectum solio. Placet hic fugitiuus et exul
<prvd. c. symm. 1.48> Vt lateam. Genti atque loco Latium dabo nomen.
<prvd. c. symm. 1.49> Vitibus incuruum, si qua est ea cura, putandis
<prvd. c. symm. 1.50_50> Procudam chalybem nec non et moenia uestri
<prvd. c. symm. 1.51> Fluminis in ripa statuam Saturnia uobis.
<prvd. c. symm. 1.52> Vos nemus appositasque meo sub honore sacrantes
<prvd. c. symm. 1.53>(Sum quia nam caelo genitus) celebrabitis aras."
<prvd. c. symm. 1.54> Inde deos, quorum patria spectata sepulcra
<prvd. c. symm. 1.55_55> Scimus, in aere hebetes informauere minores,
<prvd. c. symm. 1.56> Aduena quos profugus gignens et equina libido
<prvd. c. symm. 1.57> Intulit Italiae; Tuscis namque ille puellis
<prvd. c. symm. 1.58> Primus adhinniuit simulato numine moechus.
<prvd. c. symm. 1.59> Mox patre deterior siluosi habitator Olympi
<prvd. c. symm. 1.60_60> Iuppiter incesta spurcauit labe Lacaenas:
<prvd. c. symm. 1.61> Nunc boue subuectam rapiens ad crimen amatam;
<prvd. c. symm. 1.62> Nunc tener ac pluma leuior blandosque susurros
<prvd. c. symm. 1.63> In morem recinens suaue immorientis oloris
<prvd. c. symm. 1.64> Capta quibus uolucrem uirguncula ferret amorem;
<prvd. c. symm. 1.65_65> Nunc foribus surdis, sera quas uel pessulus artis
<prvd. c. symm. 1.66> Firmarant cuneis, per tectum diues amator
<prvd. c. symm. 1.67> Imbricibus ruptis undantis desuper auri
<prvd. c. symm. 1.68> Infundens pluuiam gremio excipientis amicae;
<prvd. c. symm. 1.69> Armigero modo sordidulam curante rapinam
<prvd. c. symm. 1.70_70> Compressu immundo miserum afficiens catamitum
<prvd. c. symm. 1.71> Pelice iam puero magis indignante sorore.
<prvd. c. symm. 1.72> Haec causa est et origo mali, quod saecla uetusto
<prvd. c. symm. 1.73> Hospite regnante crudus stupor aurea finxit,
<prvd. c. symm. 1.74> Quodque nouo ingenio uersutus Iuppiter astus
<prvd. c. symm. 1.75_75> Multiplices uariosque dolos texebat, ut illum
<prvd. c. symm. 1.76> Vertere cum uellet pellem faciemque putarent
<prvd. c. symm. 1.77> Esse bouem, praedari aquilam, concumbere cycnum
<prvd. c. symm. 1.78> Et nummos fieri et gremium penetrare puellae.
<prvd. c. symm. 1.79> Nam quid rusticitas non crederet indomitorum
<prvd. c. symm. 1.80_80> Stulta uirum, pecudes inter ritusque ferinos
<prvd. c. symm. 1.81> Dedere sueta animum diae rationis egenum?
<prvd. c. symm. 1.82> In quamcumque fidem nebulonis callida traxit
<prvd. c. symm. 1.83> Nequitia, infelix facilem gens praebuit aurem.
<prvd. c. symm. 1.84> Successit Iouis imperio corruptior aetas,
<prvd. c. symm. 1.85_85> Quae docuit rigidos uitiis seruire colonos.
<prvd. c. symm. 1.86> Expertes furandi homines hac imbuit arte
<prvd. c. symm. 1.87> Mercurius Maia genitus; nunc magnus habetur
<prvd. c. symm. 1.88> Ille deus cuius dedit experientia fures.
<prvd. c. symm. 1.89> Nec non Thessalicae doctissimus ille magiae
<prvd. c. symm. 1.90_90> Traditur extinctas sumptae moderamine uirgae
<prvd. c. symm. 1.91> In lucem reuocasse animas, Cocytia leti
<prvd. c. symm. 1.92> Iura resignasse sursum reuolantibus umbris,
<prvd. c. symm. 1.93> Ast alias damnasse neci penitusque latenti
<prvd. c. symm. 1.94> Immersisse chao. Facit hoc ad utrumque peritus
<prvd. c. symm. 1.95_95> Vt fuerit geminoque armarit crimine uitam.
<prvd. c. symm. 1.96> Murmure nam magico tenues excire figuras
<prvd. c. symm. 1.97> Atque sepulcrales scite incantare fauillas,
<prvd. c. symm. 1.98> Vita itidem spoliare alios ars noxia nouit.
<prvd. c. symm. 1.99> Artificem scelerum simplex mirata uetustas
<prvd. c. symm. 1.100_100> Supra hominem coluit simulans per nubila ferri
<prvd. c. symm. 1.101> Aligerisque leues pedibus transcurrere uentos.
<prvd. c. symm. 1.102> Ecce deum in numero formatus et aeneus(==A.ENEUS) astat
<prvd. c. symm. 1.103> Graius homo augustaque Numae praefulget in arce.
<prvd. c. symm. 1.104> Strenuus exculti dominus quidam fuit agri
<prvd. c. symm. 1.105_105> Hortorumque opibus memorabilis; hic tamen idem
<prvd. c. symm. 1.106> Scortator nimius multaque libidine suetus
<prvd. c. symm. 1.107> Rusticulas uexare lupas interque salecta
<prvd. c. symm. 1.108> Et densas saepes obscena cubilia inire.
<prvd. c. symm. 1.109> Indomitum intendens animum semperque paratum
<prvd. c. symm. 1.110_110> Ad facinus numquam calidis dabat otia uenis.
<prvd. c. symm. 1.111> Hic deus e patrio praenobilis Hellesponto
<prvd. c. symm. 1.112> Venit ad usque Italos sacris cum turpibus hortos.
<prvd. c. symm. 1.113> Sinum lactis et haec uotorum liba quotannis
<prvd. c. symm. 1.114> Accipit ac ruris seruat uineta Sabini,
<prvd. c. symm. 1.115_115> Turpiter affixo pudeat quem uisere ramo.
<prvd. c. symm. 1.116> Herculeus mollis pueri famosus amore
<prvd. c. symm. 1.117> Ardor et in transtris iactata efferbuit Argo;
<prvd. c. symm. 1.118> Nec maris erubuit Nemea sub pelle fouere
<prvd. c. symm. 1.119> Concubitus et Hylan pereuntem quaerere caelebs.
<prvd. c. symm. 1.120_120> Nunc Saliis cantuque domus Pinaria templum
<prvd. c. symm. 1.121> Collis Auentini conuexa in sede frequentat.
<prvd. c. symm. 1.122> Thebanus iuuenis superatis fit deus Indis,
<prvd. c. symm. 1.123> Successu dum uictor ouans lasciuit et aurum
<prvd. c. symm. 1.124> Captiuae gentis reuehit spoliisque superbus
<prvd. c. symm. 1.125_125> Diffluit in luxum cum semiuiro comitatu
<prvd. c. symm. 1.126> Atque auidus uini multo se proluit haustu
<prvd. c. symm. 1.127> Gemmantis paterae spumis mustoque Falerno
<prvd. c. symm. 1.128> Perfundens biiugum rorantia terga ferarum.
<prvd. c. symm. 1.129> His nunc pro meritis Baccho caper omnibus aris
<prvd. c. symm. 1.130_130> Caeditur, et uirides discindunt ore chelydros
<prvd. c. symm. 1.131> Qui Bromium placare uolunt, quod et ebria iam tunc
<prvd. c. symm. 1.132> Ante oculos regis satyrorum insania fecit,
<prvd. c. symm. 1.133> Et fecisse reor stimulis furialibus ipsas
<prvd. c. symm. 1.134> Maenadas inflammante mero in scelus omne rotatas.
<prvd. c. symm. 1.135_135> Hoc circumsaltante choro temulentus adulter
<prvd. c. symm. 1.136> Inuenit expositum secreti in litoris acta
<prvd. c. symm. 1.137> Corporis egregii scortum, quod perfidus illic
<prvd. c. symm. 1.138> Liquerat incesto iuuenis satiatus amore.
<prvd. c. symm. 1.139> Hanc iubet assumptam feruens post uina neaeram
<prvd. c. symm. 1.140_140> Secum in deliciis fluitantis stare triumphi
<prvd. c. symm. 1.141> Regalemque decus capitis gestare coronam.
<prvd. c. symm. 1.142> Mox Ariadneus stellis caelestibus ignis
<prvd. c. symm. 1.143> Additur; hoc pretium noctis persoluit honore
<prvd. c. symm. 1.144> Liber ut aetherium meretrix illuminet axem.
<prvd. c. symm. 1.145_145> Tantum posse omnes illo sub tempore reges
<prvd. c. symm. 1.146> Indocilis fatui ducebat ineptia uulgi
<prvd. c. symm. 1.147> Vt transire suis cum sordibus induperator
<prvd. c. symm. 1.148> Posset in aeternum caeli super ardua regnum.
<prvd. c. symm. 1.149> Regia tunc omnis uim maiestatis et omnis,
<prvd. c. symm. 1.150_150> Parua licet, caeli imperium retinere potestas
<prvd. c. symm. 1.151> Credita; ture etiam ducibus paruoque sacello
<prvd. c. symm. 1.152> Impertitus honos, quem dum metus aut amor aut spes
<prvd. c. symm. 1.153> Accumulant, longum miseris processit in aeuum
<prvd. c. symm. 1.154> Mos patrius. Coepit falsae pietatis imago
<prvd. c. symm. 1.155_155> Ire per ignaros nebuloso errore nepotes.
<prvd. c. symm. 1.156> Tum quia, quae uiuis ueneratio regibus ante
<prvd. c. symm. 1.157> Contigerat, functis eadem iam munere lucis
<prvd. c. symm. 1.158> Cessit et ad nigras altaria transtulit urnas.
<prvd. c. symm. 1.159> Inde puellarum ludibria pignera partus
<prvd. c. symm. 1.160_160> Et furtiuus amor iuuenum et deprensa iugalis
<prvd. c. symm. 1.161> Corruptela tori, quoniam regalibus aula
<prvd. c. symm. 1.162> Feruere tunc uitiis solita est nec perdita luxu
<prvd. c. symm. 1.163> Diuorum subolis sancti meminisse pudoris.
<prvd. c. symm. 1.164> Atque ut, Roma, tuos caelesti ex sede parentes,
<prvd. c. symm. 1.165_165> Quis te semideam iactant auctoribus ortam,
<prvd. c. symm. 1.166> Praestringam breuiter, Gradiuum uel Cytheream,
<prvd. c. symm. 1.167> Ille sacerdotem uiolat, contra illa marito
<prvd. c. symm. 1.168> Succumbit Frygio. Coitus fuit impar utrique.
<prvd. c. symm. 1.169> Nec terrestre deam decuit mortalis obire
<prvd. c. symm. 1.170_170> Coniugium nec caelicolam descendere ephebum
<prvd. c. symm. 1.171> Virginis ad uitium furtiuoque igne calere.
<prvd. c. symm. 1.172> Sed Venus augusto de sanguine femina uili
<prvd. c. symm. 1.173> Priuatoque uiro uetitum per dedecus haesit.
<prvd. c. symm. 1.174> Et, si Rhea sacram lasciui Martis amore
<prvd. c. symm. 1.175_175> Lusa pudicitiam fluuiali amisit in ulua,
<prvd. c. symm. 1.176> Crediderim generosae aliquem stirpis sed eundem
<prvd. c. symm. 1.177> Moribus infamem compressa uirgine per uim
<prvd. c. symm. 1.178> Se dixisse deum, ne stuprum numinis ullus
<prvd. c. symm. 1.179> Obicere auderet turpi miseraeque puellae.
<prvd. c. symm. 1.180_180> Haec Italos induxit auos uel fama uel error,
<prvd. c. symm. 1.181> Martia Romuleo celebrarent ut sacra campo,
<prvd. c. symm. 1.182> Vtque Palatinis Capitolia condita saxis
<prvd. c. symm. 1.183> Signarent titulo proaui Iouis atque Pelasgae
<prvd. c. symm. 1.184> Palladis et Libyca Iunonem ex arce uocarent,
<prvd. c. symm. 1.185_185> Cognatos de Marte deos, Veneris quoque nudum
<prvd. c. symm. 1.186> Accirent proceres Erycino e uertice signum,
<prvd. c. symm. 1.187> Vtque deum mater Frygia ueheretur ab Ida,
<prvd. c. symm. 1.188> Bacchica de uiridi peterentur ut orgia Naxo.
<prvd. c. symm. 1.189> Facta est terrigenae domus unica maiestatis
<prvd. c. symm. 1.190_190> Et tot templa deum Romae quot in orbe sepulcra
<prvd. c. symm. 1.191> Heroum numerare licet; quos fabula manes
<prvd. c. symm. 1.192> Nobilitat noster populus ueneratus adorat.
<prvd. c. symm. 1.193> Hos habuere deos Ancus Numitor Numa Tullus.
<prvd. c. symm. 1.194> Talia Pergameas fugerunt numina flammas.
<prvd. c. symm. 1.195_195> Sic Vesta est, sic Palladium, sic umbra penatum.
<prvd. c. symm. 1.196> Talis et antiquum seruauit terror asylum.
<prvd. c. symm. 1.197> Vt semel obsedit gentilia pectora patrum
<prvd. c. symm. 1.198> Vana superstitio, non interrupta cucurrit
<prvd. c. symm. 1.199> Aetatum per mille gradus. Tener horruit heres
<prvd. c. symm. 1.200_200> Et coluit quidquid sibimet uenerabile cani
<prvd. c. symm. 1.201> Monstrarant ataui. Puerorum infantia primo
<prvd. c. symm. 1.202> Errorem cum lacte bibit. Gustauerat inter
<prvd. c. symm. 1.203> Vagitus de farre molae; saxa illita ceris
<prvd. c. symm. 1.204> Viderat unguentoque lares umescere nigros.
<prvd. c. symm. 1.205_205> Formatum Fortunae habitum cum diuite cornu
<prvd. c. symm. 1.206> Sacratumque domi lapidem consistere paruus
<prvd. c. symm. 1.207> Spectarat matremque illic pallere precantem.
<prvd. c. symm. 1.208> Mox umeris positus nutricis triuit et ipse
<prvd. c. symm. 1.209> Impressis silicem labris puerilia uota
<prvd. c. symm. 1.210_210> Fudit opesque sibi caeca de rupe poposcit,
<prvd. c. symm. 1.211> Persuasumque habuit quod quis uelit inde petendum.
<prvd. c. symm. 1.212> Numquam oculos animumque leuans rationis ad arcem
<prvd. c. symm. 1.213> Rettulit, insulsum tenuit sed credulus usum
<prvd. c. symm. 1.214> Priuatos celebrans agnorum sanguine diuos.
<prvd. c. symm. 1.215_215> Iamque domo egrediens, ut publica festa diesque
<prvd. c. symm. 1.216> Et ludos stupuit celsa et Capitolia uidit
<prvd. c. symm. 1.217> Laurigerosque deum templis astare ministros
<prvd. c. symm. 1.218> Ac sacram resonare uiam mugitibus ante
<prvd. c. symm. 1.219> Delubrum Romae (colitur nam sanguine et ipsa
<prvd. c. symm. 1.220_220> More deae nomenque loci ceu numen habetur
<prvd. c. symm. 1.221> Atque Vrbis Venerisque pari se culmine tollunt
<prvd. c. symm. 1.222> Templa, simul geminis adolentur tura deabus),
<prvd. c. symm. 1.223> Vera ratus quaecumque senatu auctore probantur,
<prvd. c. symm. 1.224> Contulit ad simulacra fidem dominosque putauit
<prvd. c. symm. 1.225_225> Aetheris horrifico qui stant ex ordine uultu.
<prvd. c. symm. 1.226> Illic Alcides spoliatis Gadibus hospes
<prvd. c. symm. 1.227> Arcadiae fuluo aere riget; gemini quoque fratres
<prvd. c. symm. 1.228> Corrupta de matre nothi, Ledaea proles,
<prvd. c. symm. 1.229> Nocturnique equites, celsae duo numina Romae,
<prvd. c. symm. 1.230_230> Impendent retinente ueru magnique triumphi
<prvd. c. symm. 1.231> Nuntia suffuso figunt uestigia plumbo.
<prvd. c. symm. 1.232> Assistunt etiam priscorum insignia regum:
<prvd. c. symm. 1.233> Tros Italus Ianusque bifrons genitorque Sabinus
<prvd. c. symm. 1.234> Saturnusque senex maculoso et corpore Picus,
<prvd. c. symm. 1.235_235> Coniugis epotum sparsus per membra uenenum.
<prvd. c. symm. 1.236> Omnibus ante pedes posita est sua cuique uetusta
<prvd. c. symm. 1.237> Arula. Iano etiam celebri de mense litatur
<prvd. c. symm. 1.238> Auspiciis epulisque sacris, quas inueterato
<prvd. c. symm. 1.239>(Heu miseri) sub honore agitant et gaudia ducunt
<prvd. c. symm. 1.240_240> Festa kalendarum. Sic obseruatio creuit
<prvd. c. symm. 1.241> Ex atauis quondam male coepta, deinde secutis
<prvd. c. symm. 1.242> Tradita temporibus serisque nepotibus aucta.
<prvd. c. symm. 1.243> Traxerunt longam corda inconsulta catenam
<prvd. c. symm. 1.244> Mosque tenebrosus uitiosa in saecula fluxit.
<prvd. c. symm. 1.245_245> Hunc morem ueterum docili iam aetate secuta
<prvd. c. symm. 1.246> Posteritas mense atque adytis et flamine et aris
<prvd. c. symm. 1.247> Augustum coluit, uitulo placauit et agno,
<prvd. c. symm. 1.248> Strata ad puluinar iacuit, responsa poposcit.
<prvd. c. symm. 1.249> Testantur tituli, produnt consulta senatus
<prvd. c. symm. 1.250_250> Caesareum Iouis ad speciem statuentia templum.
<prvd. c. symm. 1.251> Adiecere sacrum, fieret quo Liuia Iuno,
<prvd. c. symm. 1.252> Non minus infamis thalami sortita cubile,
<prvd. c. symm. 1.253> Quam cum fraterno caluit Saturnia lecto.
<prvd. c. symm. 1.254> Nondum maternam partu uacuauerat aluum
<prvd. c. symm. 1.255_255> Conceptamque uiri subolem paritura gerebat.
<prvd. c. symm. 1.256> Pronuba iam grauidae fulcrum et geniale parantur,
<prvd. c. symm. 1.257> Iam sponsus saliente utero nubentis amicos
<prvd. c. symm. 1.258> Aduocat, haud sterilem certus fore iam sibi pactam.
<prvd. c. symm. 1.259> Vitricus anteuenit tardum praeferuidus ortum
<prvd. c. symm. 1.260_260> Priuigni nondum geniti. Mox editur inter
<prvd. c. symm. 1.261> Fescennina nouo proles aliena marito.
<prvd. c. symm. 1.262> Idque deum sortes, id Apollinis antra dederunt
<prvd. c. symm. 1.263> Consilium; numquam melius nam cedere taedas
<prvd. c. symm. 1.264> Responsum est, quam cum praegnans noua nupta iugatur
<prvd. c. symm. 1.265_265> Hanc tibi, Roma, deam titulis et honore sacratam
<prvd. c. symm. 1.266> Perpetuo Floras inter Veneresque creasti!
<prvd. c. symm. 1.267> Nec mirum; quis enim sapiens dubitauerat illas
<prvd. c. symm. 1.268> Mortali de stirpe satas uixisse et easdem
<prvd. c. symm. 1.269> Laude uenustatis claras in amoribus usque
<prvd. c. symm. 1.270_270> Ad famae excidium formae nituisse decore?
<prvd. c. symm. 1.271> Quid loquar Antinoum caelesti in sede locatum
<prvd. c. symm. 1.272> Illum delicias nunc diui principis, illum
<prvd. c. symm. 1.273> Purpureo in gremio spoliatum sorte uirili
<prvd. c. symm. 1.274> Hadrianique dei Ganymedem, non cyathos dis
<prvd. c. symm. 1.275_275> Porgere sed medio recubantem cum Ioue fulcro
<prvd. c. symm. 1.276> Nectaris ambrosii sacrum potare Lyaeum
<prvd. c. symm. 1.277> Cumque suo in templis uota exaudire marito?
<prvd. c. symm. 1.278> Ergo his auspicibus Traianus Nerua Seuerus
<prvd. c. symm. 1.279> Et Titus et fortes gesserunt bella Nerones,
<prvd. c. symm. 1.280_280> Quos terrena uiros illustres gloria fecit
<prvd. c. symm. 1.281> Et uirtus fragilis prouexit in ardua famae
<prvd. c. symm. 1.282> Adscita e terris sub religione iacentes!
<prvd. c. symm. 1.283> Quam pudet hoc illis persuasum talibus ut se
<prvd. c. symm. 1.284> Romanasque acies censerent Martis amore
<prvd. c. symm. 1.285_285> Posse regi, dum se Paphiae male blandus adulter
<prvd. c. symm. 1.286> Venditat Aeneadasque suos successibus auget!
<prvd. c. symm. 1.287> Felices, si cuncta deo sua prospera Christo
<prvd. c. symm. 1.288> Principe disposita scissent, qui currere regna
<prvd. c. symm. 1.289> Certis ducta modis Romanorumque triumphos
<prvd. c. symm. 1.290_290> Crescere et impletis uoluit(==VOLUIT) se infundere saeclis!
<prvd. c. symm. 1.291> Sed caligantes animas et luce carentes
<prvd. c. symm. 1.292> In Iouis Augustique adytis templisque duarum
<prvd. c. symm. 1.293> Iunonum Martisque etiam Venerisque sacellis
<prvd. c. symm. 1.294> Mactatas taetro leti immersere baratro
<prvd. c. symm. 1.295_295> Supremum regimen crassis in partibus orbis
<prvd. c. symm. 1.296> Esse rati mersoque poli consistere fundo.
<prvd. c. symm. 1.297> Quidquid humus, quidquid pelagus mirabile gignunt,
<prvd. c. symm. 1.298> Id duxere deos. Colles freta flumina flammas,
<prvd. c. symm. 1.299> Haec sibi per uarias formata elementa figuras
<prvd. c. symm. 1.300_300> Constituere patres, hominumque uocabula mutis
<prvd. c. symm. 1.301> Scripserunt statuis uel Neptunum uocitantes
<prvd. c. symm. 1.302> Oceanum uel Cyaneas caua flumina Nymphas
<prvd. c. symm. 1.303> Vel siluas Dryadas uel deuia rura Napaeas.
<prvd. c. symm. 1.304> Ipse ignis, nostrum factus qui seruit(==SERVIT) ad usum,
<prvd. c. symm. 1.305_305> Vulcanus perhibetur et in uirtute superna
<prvd. c. symm. 1.306> Fingitur ac delubra deus et nomine et ore
<prvd. c. symm. 1.307> Assimulatus habet nec non regnare caminis
<prvd. c. symm. 1.308> Fertur et Aeoliae summus faber esse uel Aetnae.
<prvd. c. symm. 1.309> Est qui conspicuis superos quaesiuit in astris
<prvd. c. symm. 1.310_310> Ausus habere deum solem, cui tramite certo
<prvd. c. symm. 1.311> Condicio imposita est uigilem tolerare laborem
<prvd. c. symm. 1.312> Visibus obiectum mortalibus, orbe rotundo
<prvd. c. symm. 1.313> Praecipitem teretique globo per inane uolantem
<prvd. c. symm. 1.314> Et, quod nemo negat, mundo caeloque minorem.
<prvd. c. symm. 1.315_315> Area maior enim quam qui percurrit in illa,
<prvd. c. symm. 1.316> Et longe campi spatium diffusius in quo
<prvd. c. symm. 1.317> Emicat ac uolucri feruens rota uoluitur axe.
<prvd. c. symm. 1.318> Quamuis nonnullis placeat terram breuiorem
<prvd. c. symm. 1.319> Dicere circuitu quam sit pulcherrimus ille
<prvd. c. symm. 1.320_320> Circulus, et flammas immensi sideris ultra
<prvd. c. symm. 1.321> Telluris normam porrecto extendere gyro,
<prvd. c. symm. 1.322> Numne etiam caeli minor et contractior orbis
<prvd. c. symm. 1.323> Cuius planitiem longo transmittere tractu
<prvd. c. symm. 1.324> Circinus excurrens meta interiore laborat?
<prvd. c. symm. 1.325_325> Ille deus uerus quo non est grandior ulla
<prvd. c. symm. 1.326> Materies, qui fine caret, qui praesidet omni
<prvd. c. symm. 1.327> Naturae, qui cuncta simul concludit et implet.
<prvd. c. symm. 1.328> Solem certa tenet regio, plaga certa coercet,
<prvd. c. symm. 1.329> Temporibus uariis distinguitur. Aut subit ortu
<prvd. c. symm. 1.330_330> Aut ruit occasu latet aut sub nocte recurrens.
<prvd. c. symm. 1.331> Nec torquere facem potis est ad signa trionum
<prvd. c. symm. 1.332> Orbe nec obliquo portas aquilonis adire
<prvd. c. symm. 1.333> Nec solitum conuersus iter reuocare retrorsum.
<prvd. c. symm. 1.334> Hic erit ergo deus praescriptis lege sub una
<prvd. c. symm. 1.335_335> Deditus officiis? Libertas laxior ipsi
<prvd. c. symm. 1.336> Concessa est homini, formam cui flectere uitae
<prvd. c. symm. 1.337> Atque uoluntatis licitum est, seu tramite dextro
<prvd. c. symm. 1.338> Scandere seu laeuo malit decurrere campo,
<prvd. c. symm. 1.339> Sumere seu requiem seu continuare laborem,
<prvd. c. symm. 1.340_340> Seu parere deo siue in contraria uerti.
<prvd. c. symm. 1.341> Ista ministranti regimen sollemne dierum
<prvd. c. symm. 1.342> Haudquaquam soli datur a factore potestas,
<prvd. c. symm. 1.343> Sed famulus subiectus agit quodcumque necesse est.
<prvd. c. symm. 1.344> Hoc sidus currum rapidasque agitare quadrigas
<prvd. c. symm. 1.345_345> Commenti et radios capitis et uerbera dextrae
<prvd. c. symm. 1.346> Et frenos falerasque et equorum pectora anhela
<prvd. c. symm. 1.347> Aeris inaurati uel marmoris aut orichalci
<prvd. c. symm. 1.348> Iusserunt nitido fulgere polita metallo.
<prvd. c. symm. 1.349> Post trabeas et eburnam aquilam sellamque curulem
<prvd. c. symm. 1.350_350> Cernuat ora senex barbatus et oscula figit
<prvd. c. symm. 1.351> Cruribus aenipedum, si fas est credere, equorum,
<prvd. c. symm. 1.352> Immotasque rotas et flecti nescia lora
<prvd. c. symm. 1.353> Aut ornat redimita rosis aut ture uaporat.
<prvd. c. symm. 1.354> Hoc tamen utcumque est tolerabile. Quid, quod et ipsae
<prvd. c. symm. 1.355_355> Dant tibi, Roma, deos inferni gurgitis umbrae?
<prvd. c. symm. 1.356> Eumenidum domina Stygio caput exerit antro
<prvd. c. symm. 1.357> Rapta ad tartarei thalamum Proserpina regis
<prvd. c. symm. 1.358> Et, si quando suos dignatur adire Quirites,
<prvd. c. symm. 1.359> Placatur uaccae sterilis ceruice resecta
<prvd. c. symm. 1.360_360> Et regnare simul caeloque ereboque putatur,
<prvd. c. symm. 1.361> Nunc bigas frenare boues nunc saeua sororum
<prvd. c. symm. 1.362> Agmina uipereo superis immittere flagro
<prvd. c. symm. 1.363> Nunc etiam uolucres caprearum in terga sagittas
<prvd. c. symm. 1.364> Spargere terque suas eadem uariare figuras.
<prvd. c. symm. 1.365_365> Denique, cum Luna est, sublustri splendet amictu;
<prvd. c. symm. 1.366> Cum succincta iacit calamos, Latonia uirgo est;
<prvd. c. symm. 1.367> Cum subnixa sedet solio, Plutonia coniunx
<prvd. c. symm. 1.368> Imperitat Furiis et dictat iura Megaerae.
<prvd. c. symm. 1.369> Si uerum quaeris, Triuiae sub nomine daemon
<prvd. c. symm. 1.370_370> Tartareus colitur, qui te modo raptat ad aetram
<prvd. c. symm. 1.371> Sidereoque deum uenerandum suadet in astro;
<prvd. c. symm. 1.372> Per siluas modo mortiferi discurrere mundi
<prvd. c. symm. 1.373> Erroresque sequi subigit nemorumque putare
<prvd. c. symm. 1.374> Esse deam quae corda hominum pauitantia figat
<prvd. c. symm. 1.375_375> Quaeque feras perimat letali uulnere mentes
<prvd. c. symm. 1.376> Depressos modo subter humum formidine sensus
<prvd. c. symm. 1.377> Obruit, implorent ut numina lucis egena
<prvd. c. symm. 1.378> Seque potestati committant noctis opertae.
<prvd. c. symm. 1.379> Respice terrifici scelerata sacraria Ditis,
<prvd. c. symm. 1.380_380> Cui cadit infausta fusus gladiator harena
<prvd. c. symm. 1.381> Heu, male lustratae Flegetontia uictima Romae!
<prvd. c. symm. 1.382> Nam quid uaesani sibi uult ars impia ludi
<prvd. c. symm. 1.383> Quid mortes iuuenum, quid sanguine pasta uoluptas,
<prvd. c. symm. 1.384> Quid puluis caueae semper funebris, et illa
<prvd. c. symm. 1.385_385> Amphitheatralis spectacula tristia pompae?
<prvd. c. symm. 1.386> Nempe Charon iugulis miserorum se duce dignas
<prvd. c. symm. 1.387> Accipit inferias placatus crimine sacro.
<prvd. c. symm. 1.388> Hae sunt deliciae Iouis infernalis, in istis
<prvd. c. symm. 1.389> Arbiter obscuri placidus requiescit Auerni.
<prvd. c. symm. 1.390_390> Nonne pudet regem populum sceptrisque potentem
<prvd. c. symm. 1.391> Talia pro patriae censere litanda salute,
<prvd. c. symm. 1.392> Religionis opem subternis poscere ab antris?
<prvd. c. symm. 1.393> Euocat heu poenis tenebrosa ex sede ministrum
<prvd. c. symm. 1.394> Interitus, speciosa hominum cui funera donet.
<prvd. c. symm. 1.395_395> In cassum arguere iam Taurica sacra solemus;
<prvd. c. symm. 1.396> Funditur humanus Latiari in munere sanguis
<prvd. c. symm. 1.397> Consessusque ille spectantum soluit ad aram
<prvd. c. symm. 1.398> Plutonis fera uota sui. Quid sanctius ara
<prvd. c. symm. 1.399> Quae bibit egestum per mystica tela cruorem?
<prvd. c. symm. 1.400_400> Anne fides dubia est tibi sub caligine caeca
<prvd. c. symm. 1.401> Esse deum quem tu tacitis rimeris in umbris?
<prvd. c. symm. 1.402> Ecce, deos manes cur infitiaris haberi?
<prvd. c. symm. 1.403> Ipsa patrum monumenta probant; DIS MANIBVS illic
<prvd. c. symm. 1.404> Marmora secta lego, quacumque Latina uetustos
<prvd. c. symm. 1.405_405> Custodit cineres densisque Salaria bustis.
<prvd. c. symm. 1.406> Dic, quibus hunc scribis titulum, nisi quod trucis Orci
<prvd. c. symm. 1.407> Imperium uerae ceu maiestatis adoras?
<prvd. c. symm. 1.408> En quibus implicita squalebat regia summi
<prvd. c. symm. 1.409> Imperii tractis maiorum ab origine sacris,
<prvd. c. symm. 1.410_410> Cum princeps gemini bis uictor caede tyranni
<prvd. c. symm. 1.411> Pulchra triumphali respexit moenia uultu.
<prvd. c. symm. 1.412> Nubibus obsessam nigrantibus aspicit urbem;
<prvd. c. symm. 1.413> Noctis obumbratae caligine turbidus aer
<prvd. c. symm. 1.414> Arcebat liquidum septena ex arce serenum.
<prvd. c. symm. 1.415_415> Ingemuit miserans et sic ait: "Exue tristes,
<prvd. c. symm. 1.416> Fida parens, habitus. Equidem praediuite cultu
<prvd. c. symm. 1.417> Illustrata cluis spoliisque insigne superbis
<prvd. c. symm. 1.418> Attollis caput et multo circumfluis auro;
<prvd. c. symm. 1.419> Sed nebulis propter uolitantibus obsitus alti
<prvd. c. symm. 1.420_420> Verticis horret apex. Ipsas quoque liuida gemmas
<prvd. c. symm. 1.421> Lux hebetat spissusque dies et fumus ob ora
<prvd. c. symm. 1.422> Suffusus rutilum frontis diadema retundit.
<prvd. c. symm. 1.423> Obscuras uideo tibi circumferrier umbras
<prvd. c. symm. 1.424> Caeruleasque animas atque idola nigra uolare.
<prvd. c. symm. 1.425_425> Censeo sublimem tollas super aera uultum
<prvd. c. symm. 1.426> Sub pedibusque tuis nimbosa elementa relinquas.
<prvd. c. symm. 1.427> Omne quod ex mundo est tibi subiacet; hoc deus ipse
<prvd. c. symm. 1.428> Constituit, cuius nutu dominaris et orbi
<prvd. c. symm. 1.429> Imperitas et cuncta potens mortalia calcas
<prvd. c. symm. 1.430_430> Non decet ut submissa oculos regina caducum
<prvd. c. symm. 1.431> Contemplere solum maiestatemque requiras
<prvd. c. symm. 1.432> Circa humiles rerum partes, quibus ipsa superstas.
<prvd. c. symm. 1.433> Non patiar ueteres teneas ut me duce nugas
<prvd. c. symm. 1.434> Vt cariosorum uenereris monstra deorum
<prvd. c. symm. 1.435_435> Si lapis est, senio dissoluitur aut crepat ictu
<prvd. c. symm. 1.436> Percussus tenui, mollis si brattea gypsum
<prvd. c. symm. 1.437> Texerat, infido rarescit gluttine sensim
<prvd. c. symm. 1.438> Si formam statuae lamnis commisit aenis
<prvd. c. symm. 1.439> Lima terens, aut in partem caua membra grauato
<prvd. c. symm. 1.440_440> Pondere curuantur, scabra aut aerugo peresam
<prvd. c. symm. 1.441> Conficit effigiem crebroque foramine rumpit
<prvd. c. symm. 1.442> Nec tibi terra deus, caeli nec sit deus astrum
<prvd. c. symm. 1.443> Nec deus oceanus, nec uis quae subter operta est
<prvd. c. symm. 1.444> Infernis triste ob meritum damnata tenebris
<prvd. c. symm. 1.445_445> Sed nec uirtutes hominum deus aut animarum
<prvd. c. symm. 1.446> Spirituumue uagae tenui sub imagine formae
<prvd. c. symm. 1.447> Absit ut umbra deus tibi sit geniusue locusue
<prvd. c. symm. 1.448> Aut deus aerias uolitans fantasma per auras
<prvd. c. symm. 1.449> Sint haec barbaricis gentilia numina pagis
<prvd. c. symm. 1.450_450> Quos penes omne sacrum est quidquid formido tremendum
<prvd. c. symm. 1.451> Suaserit, horrificos quos prodigialia cogunt
<prvd. c. symm. 1.452> Credere monstra deos, quos sanguinolentus edendi
<prvd. c. symm. 1.453> Mos iuuat, ut pinguis luco lanietur in alto
<prvd. c. symm. 1.454> Victima uisceribus multa inter uina uorandis.
<prvd. c. symm. 1.455_455> At te, quae domitis leges ac iura dedisti
<prvd. c. symm. 1.456> Gentibus, instituens magnus qua tenditur orbis
<prvd. c. symm. 1.457> Armorum morumque feros mansuescere ritus
<prvd. c. symm. 1.458> Indignum ac miserum est in religione tenenda
<prvd. c. symm. 1.459> Hoc sapere, immanes populi de more ferino
<prvd. c. symm. 1.460_460> Quod sapiunt nullaque rudes ratione sequuntur.
<prvd. c. symm. 1.461> Seu nos procinctus maneat, seu pace quietas
<prvd. c. symm. 1.462> Dictemus leges, seu debellata duorum
<prvd. c. symm. 1.463> Colla tyrannorum media calcemus in urbe,
<prvd. c. symm. 1.464> Agnoscas, regina, libens mea signa necesse est,
<prvd. c. symm. 1.465_465> In quibus effigies crucis aut gemmata refulget
<prvd. c. symm. 1.466> Aut longis solido ex auro praefertur in hastis.
<prvd. c. symm. 1.467> Hoc signo inuictus transmissis Alpibus ultor
<prvd. c. symm. 1.468> Seruitium soluit miserabile Constantinus,
<prvd. c. symm. 1.469> Cum te pestifera premeret Maxentius aula.
<prvd. c. symm. 1.470_470> Lugebas longo damnatos carcere centum,
<prvd. c. symm. 1.471> Vt scis ipsa, patres. Aut sponsus foedera pactae
<prvd. c. symm. 1.472> Intercepta gemens diroque satellite rapta
<prvd. c. symm. 1.473> Immersus tenebris dura inter uincla luebat;
<prvd. c. symm. 1.474> Aut, si nupta torum regis conscendere iussa
<prvd. c. symm. 1.475_475> Coeperat impurum domini oblectare furorem,
<prvd. c. symm. 1.476> Morte maritalis dabat indignatio poenas.
<prvd. c. symm. 1.477> Plena puellarum patribus ergastula saeui
<prvd. c. symm. 1.478> Principis. Abducta genitor si uirgine mussans
<prvd. c. symm. 1.479> Tristius ingemuit, non ille impune dolorem
<prvd. c. symm. 1.480_480> Prodidit aut confessa nimis suspiria traxit.
<prvd. c. symm. 1.481> Testis christicolae ducis aduentantis ad urbem
<prvd. c. symm. 1.482> Muluius exceptum Tyberina in stagna tyrannum
<prvd. c. symm. 1.483> Praecipitans, quanam uictricia uiderit arma
<prvd. c. symm. 1.484> Maiestate regi, quod signum dextera uindex
<prvd. c. symm. 1.485_485> Praetulerit, quali radiarint stemmate pila.
<prvd. c. symm. 1.486> Christus purpureum gemmanti textus in auro
<prvd. c. symm. 1.487> Signabat labarum, clipeorum insignia Christus
<prvd. c. symm. 1.488> Scripserat, ardebat summis crux addita cristis.
<prvd. c. symm. 1.489> Ipse senatorum meminit clarissimus ordo,
<prvd. c. symm. 1.490_490> Qui tunc concreto processit crine catenis
<prvd. c. symm. 1.491> Squalens carcereis aut nexus compede uasta
<prvd. c. symm. 1.492> Complexusque pedes uictoris ad inclyta flendo
<prvd. c. symm. 1.493> Procubuit uexilla iacens. Tunc ille senatus
<prvd. c. symm. 1.494> Militiae ultricis titulum Christique uerendum
<prvd. c. symm. 1.495_495> Nomen adorauit quod collucebat in armis.
<prvd. c. symm. 1.496> Ergo caue, egregium caput orbis, inania posthac
<prvd. c. symm. 1.497> Prodigia et laruas olido tibi fingere cultu
<prvd. c. symm. 1.498> Atque experta dei uirtutem spernere ueri.
<prvd. c. symm. 1.499> Deponas iam festa uelim puerilia, ritus
<prvd. c. symm. 1.500_500> Ridiculos tantoque indigna sacraria regno.
<prvd. c. symm. 1.501> Marmora tabenti respergine tincta lauate,
<prvd. c. symm. 1.502> O proceres. Liceat statuas consistere puras
<prvd. c. symm. 1.503> Artificum magnorum opera. Hae pulcherrima nostrae
<prvd. c. symm. 1.504> Ornamenta fiant patriae nec decolor usus
<prvd. c. symm. 1.505_505> In uitium uersae monumenta coinquinet artis".
<prvd. c. symm. 1.506> Talibus edictis urbs informata refugit
<prvd. c. symm. 1.507> Errores ueteres et turbida ab ore uieto
<prvd. c. symm. 1.508> Nubila discussit iam nobilitate parata
<prvd. c. symm. 1.509> Aeternas temptare uias Christumque uocante
<prvd. c. symm. 1.510_510> Magnanimo ductore sequi et spem mittere in aeuum.
<prvd. c. symm. 1.511> Tunc primum senio docilis sua saecula Roma
<prvd. c. symm. 1.512> Erubuit, pudet exacti iam temporis, odit
<prvd. c. symm. 1.513> Praeteritos foedis cum religionibus annos.
<prvd. c. symm. 1.514> Mox, ubi contiguos fossis muralibus agros
<prvd. c. symm. 1.515_515> Sanguine iustorum innocuo maduisse recordans
<prvd. c. symm. 1.516> Inuidiosa uidet tumulorum milia circum
<prvd. c. symm. 1.517> Tristis iudicii mage paenitet ac dicionis
<prvd. c. symm. 1.518> Effrenis nimiaeque sacris pro turpibus irae.
<prvd. c. symm. 1.519> Compensare cupit taeterrima uulnera laesae
<prvd. c. symm. 1.520_520> Iustitiae sero obsequio ueniaque petenda.
<prvd. c. symm. 1.521> Ne tanto imperio maneat pietate repulsa
<prvd. c. symm. 1.522> Crimen saeuitiae, monstrata piacula quaerit
<prvd. c. symm. 1.523> Inque fidem Christi pleno transfertur amore.
<prvd. c. symm. 1.524> Laurea uictoris Marii minus utilis urbi,
<prvd. c. symm. 1.525_525> Cum traheret Numidam populo plaudente Iugurtham,
<prvd. c. symm. 1.526> Nec tantum Arpinas consul tibi, Roma, medellae
<prvd. c. symm. 1.527> Contulit extincto iusta inter uincla Cethego,
<prvd. c. symm. 1.528> Quantum praecipuus nostro sub tempore princeps
<prvd. c. symm. 1.529> Prospexit tribuitque boni. Multos Catilinas
<prvd. c. symm. 1.530_530> Ille domo pepulit, non saeua incendia tectis
<prvd. c. symm. 1.531> Aut sicas patribus sed tartara nigra animabus
<prvd. c. symm. 1.532> Internoque hominum statui tormenta parantes.
<prvd. c. symm. 1.533> Errabant hostes per templa per atria passim,
<prvd. c. symm. 1.534> Romanumque forum et Capitolia celsa tenebant
<prvd. c. symm. 1.535_535> Qui coniuratas ipsa ad uitalia plebis
<prvd. c. symm. 1.536> Moliti insidias intus serpente ueneno
<prvd. c. symm. 1.537> Consuerant tacitis pestem miscere medullis.
<prvd. c. symm. 1.538> Ergo triumphator latitanti ex hoste togatus
<prvd. c. symm. 1.539> Clara tropaea refert sine sanguine remque Quirini
<prvd. c. symm. 1.540_540> Assuescit supero pollere in saecula regno.
<prvd. c. symm. 1.541> Denique nec metas statuit nec tempora ponit,
<prvd. c. symm. 1.542> Imperium sine fine docet, ne Romula uirtus
<prvd. c. symm. 1.543> Iam sit anus, norit ne gloria parta senectam.
<prvd. c. symm. 1.544> Exultare patres uideas pulcherrima mundi
<prvd. c. symm. 1.545_545> Lumina, conciliumque senum gestire Catonum
<prvd. c. symm. 1.546> Candidiore toga niueum pietatis amictum
<prvd. c. symm. 1.547> Sumere et exuuias deponere pontificales.
<prvd. c. symm. 1.548> Iamque ruit paucis Tarpeia in rupe relictis
<prvd. c. symm. 1.549> Ad sincera uirum penetralia Nazareorum
<prvd. c. symm. 1.550_550> Atque ad apostolicos Euandria curia fontes
<prvd. c. symm. 1.551> Amniadum suboles et pignera clara Proborum.
<prvd. c. symm. 1.552> Fertur enim ante alios generosus Anicius urbis
<prvd. c. symm. 1.553> Illustrasse caput. Sic se Roma inclyta iactat.
<prvd. c. symm. 1.554> Quin et Olybriaci generisque et nominis heres
<prvd. c. symm. 1.555_555> Adiectus fastis palmata insignis abolla
<prvd. c. symm. 1.556> Martyris ante fores Bruti submittere fasces
<prvd. c. symm. 1.557> Ambit et Ausoniam Christo inclinare securem.
<prvd. c. symm. 1.558> Non Paulinorum, non Bassorum dubitauit
<prvd. c. symm. 1.559> Prompta fides dare se Christo stirpemque superbam
<prvd. c. symm. 1.560_560> Gentis patriciae uenturo attollere saeclo
<prvd. c. symm. 1.561> Iam quid plebicolas percurram carmine Gracchos
<prvd. c. symm. 1.562> Iure potestatis fultos et in arce senatus
<prvd. c. symm. 1.563> Praecipuos simulacra deum iussisse reuelli
<prvd. c. symm. 1.564> Cumque suis pariter lictoribus omnipotenti
<prvd. c. symm. 1.565_565> Suppliciter Christo se consecrasse regendos?
<prvd. c. symm. 1.566> Sescentas numerare domos de sanguine prisco
<prvd. c. symm. 1.567> Nobilium licet ad Christi signacula uersas
<prvd. c. symm. 1.568> Turpis ab idolii uasto emersisse profundo.
<prvd. c. symm. 1.569> Si persona aliqua est aut si status urbis, in his est
<prvd. c. symm. 1.570_570> Si formam patriae facit excellentior ordo
<prvd. c. symm. 1.571> Hi faciunt, iuncta est quotiens sententia plebis
<prvd. c. symm. 1.572> Atque unum sapiunt plures simul ac potiores.
<prvd. c. symm. 1.573> Respice ad illustrem lux est ubi publica cellam,
<prvd. c. symm. 1.574> Vix pauca inuenies gentilibus obsita nugis
<prvd. c. symm. 1.575_575> Ingenia obtritos aegre retinentia cultus
<prvd. c. symm. 1.576> Et quibus exactas placeat seruare tenebras
<prvd. c. symm. 1.577> Splendentemque die medio non cernere solem.
<prvd. c. symm. 1.578> Posthinc ad populum conuerte oculos. Quota pars est
<prvd. c. symm. 1.579> Quae Iouis infectam sanie non despuat aram?
<prvd. c. symm. 1.580_580> Omnis qui celsa scandit cenacula uulgus
<prvd. c. symm. 1.581> Quique terit silicem uariis discursibus atram
<prvd. c. symm. 1.582> Et quem panis alit gradibus dispensus ab altis,
<prvd. c. symm. 1.583> Aut Vaticano tumulum sub monte frequentat,
<prvd. c. symm. 1.584> Quo cinis ille latet genitoris amabilis obses,
<prvd. c. symm. 1.585_585> Coetibus aut magnis Laterani accurrit ad aedes,
<prvd. c. symm. 1.586> Vnde sacrum referat regali chrismate signum.
<prvd. c. symm. 1.587> Et dubitamus adhuc Romam tibi, Christi, dicatam
<prvd. c. symm. 1.588> In leges transisse tuas omnique uolentem
<prvd. c. symm. 1.589> Cum populo et summis cum ciuibus ardua magni
<prvd. c. symm. 1.590_590> Iam super astra poli terrenum extendere regnum?
<prvd. c. symm. 1.591> Nec moueor quod pars hominum rarissima clausos
<prvd. c. symm. 1.592> Non aperit sub luce oculos et gressibus errat.
<prvd. c. symm. 1.593> Quamlibet illustres meritis et sanguine clari
<prvd. c. symm. 1.594> Praemia uirtutum titulis et honoribus aucti
<prvd. c. symm. 1.595_595> Ardua rettulerint fastorumque arce potiti
<prvd. c. symm. 1.596> Annales proprio signarint nomine chartas
<prvd. c. symm. 1.597> Atque inter ueteres cera numerentur et aere
<prvd. c. symm. 1.598> At tamen in paucis iam deficiente caterua
<prvd. c. symm. 1.599> Nec persona sita est patriae nec curia constat;
<prvd. c. symm. 1.600_600> Et quodcumque fouent studii priuata uoluntas
<prvd. c. symm. 1.601> Ac iam rara tenet, sed publica uota reclamant
<prvd. c. symm. 1.602> Dissensu celebri trepidum damnantia murmur.
<prvd. c. symm. 1.603> Si consulta patrum consistere conscriptorum
<prvd. c. symm. 1.604> Non aliter licitum prisco sub tempore quam si
<prvd. c. symm. 1.605_605> Ter centum sensisse senes legerentur in unum,
<prvd. c. symm. 1.606> Seruemus leges patrias; infirma minoris
<prvd. c. symm. 1.607> Vox cedat numeri paruaque in parte silescat.
<prvd. c. symm. 1.608> Aspice quam pleno subsellia nostra senatu
<prvd. c. symm. 1.609> Decernant infame Iouis puluinar et omne
<prvd. c. symm. 1.610_610> Idolium longe purgata ex urbe fugandum.
<prvd. c. symm. 1.611> Qua uocat egregii sententia principis, illuc
<prvd. c. symm. 1.612> Libera cum pedibus tum corde frequentia transit.
<prvd. c. symm. 1.613> Nec locus inuidiae est. Nullum uis aspera terret.
<prvd. c. symm. 1.614> Ante oculos sic uelle patet, cunctique probatum
<prvd. c. symm. 1.615_615> Non iussum sola capti ratione sequuntur.
<prvd. c. symm. 1.616> Denique pro meritis terrestribus aequa rependens
<prvd. c. symm. 1.617> Munera sacricolis summos impertit honores
<prvd. c. symm. 1.618> Dux bonus et certare sinit cum laude suorum
<prvd. c. symm. 1.619> Nec pago implicitos per debita culmina mundi
<prvd. c. symm. 1.620_620> Ire uiros prohibet, quoniam caelestia numquam
<prvd. c. symm. 1.621> Terrenis solitum per iter gradientibus obstant.
<prvd. c. symm. 1.622> Ipse magistratum tibi consulis, ipse tribunal
<prvd. c. symm. 1.623> Contulit auratumque togae donauit amictum,
<prvd. c. symm. 1.624> Cuius religio tibi displicet, o pereuntum
<prvd. c. symm. 1.625_625> Assertor diuum, solus qui restituendos
<prvd. c. symm. 1.626> Vulcani Martisque dolos Venerisque peroras
<prvd. c. symm. 1.627> Saturnique senis lapides Phoebique furores
<prvd. c. symm. 1.628> Iliacae matris Megalesia Bacchica Nysi
<prvd. c. symm. 1.629> Isidis amissum semper plangentis Osirim
<prvd. c. symm. 1.630_630> Mimica ridendaque suis sollemnia caluis
<prvd. c. symm. 1.631> Et quascumque solent Capitolia claudere laruas.
<prvd. c. symm. 1.632> O linguam miro uerborum fonte fluentem
<prvd. c. symm. 1.633> Romani decus eloquii, cui cedat et ipse
<prvd. c. symm. 1.634> Tullius, has fundit diues facundia gemmas!
<prvd. c. symm. 1.635_635> Os dignum aeterno tinctum quod fulgeat auro,
<prvd. c. symm. 1.636> Si mallet laudare deum, cui sordida monstra
<prvd. c. symm. 1.637> Praetulit et liquidam temerauit crimine uocem.
<prvd. c. symm. 1.638> Haud aliter quam si rastris quis temptet eburnis
<prvd. c. symm. 1.639> Caenosum uersare solum limoque madentes
<prvd. c. symm. 1.640_640> Excolere aureolis si forte ligonibus uluas.
<prvd. c. symm. 1.641> Splendorem dentis nitidi scrobis inquinat atra
<prvd. c. symm. 1.642> Et pretiosa acies squalenti sordet in aruo.
<prvd. c. symm. 1.643> Non uereor ne me nimium confidere quisquam
<prvd. c. symm. 1.644> Arguat ingeniique putet luctamen inire.
<prvd. c. symm. 1.645_645> Sum memor ipse mei satis et mea friuola noui.
<prvd. c. symm. 1.646> Non ausim conferre pedem nec spicula tantae
<prvd. c. symm. 1.647> Indocilis fandi coniecta lacessere linguae.
<prvd. c. symm. 1.648> Illaesus maneat liber excellensque uolumen
<prvd. c. symm. 1.649> Obtineat partam dicendi fulmine famam.
<prvd. c. symm. 1.650_650> Sed liceat tectum seruare a uulnere pectus
<prvd. c. symm. 1.651> Oppositaque uolans iaculum depellere parma.
<prvd. c. symm. 1.652> Nam si nostra fides saeclo iam tuta quieto
<prvd. c. symm. 1.653> Viribus infestis hostilique arte petita est,
<prvd. c. symm. 1.654> Cur mihi fas non sit lateris sinuamine flexi
<prvd. c. symm. 1.655_655> Ludere uentosas iactu pereunte sagittas?
<prvd. c. symm. 1.656> Sed iam tempus iter longi cohibere libelli,
<prvd. c. symm. 1.657> Ne tractum sine fine ferat fastidia carmen.
<prvd. c. symm. 2.1> Hactenus et ueterum cunabula prima deorum
<prvd. c. symm. 2.2> Et causas quibus error hebes conflatus in orbe est
<prvd. c. symm. 2.3> Diximus, et nostro Romam iam credere Christo.
<prvd. c. symm. 2.4> Nunc obiecta legam, nunc dictis dicta refellam.
<prvd. c. symm. 2.5_5> Vnde igitur coepisse ferunt aut ex quibus orsum
<prvd. c. symm. 2.6> Quo mage sancta ducum corda illice flecteret arte?
<prvd. c. symm. 2.7> Armorum dominos uernantes flore iuuentae
<prvd. c. symm. 2.8> Inter castra patris genitos sub imagine auita
<prvd. c. symm. 2.9> Eductos exempla domi congesta calentes
<prvd. c. symm. 2.10_10> Orator catus instigat, ceu classica belli
<prvd. c. symm. 2.11> Clangeret, exacuitque animos et talia iactat:
<prvd. c. symm. 2.12>"Si uobis uel parta, uiri, uictoria cordi est
<prvd. c. symm. 2.13> Vel parienda dehinc, templum dea uirgo sacratum
<prvd. c. symm. 2.14> Obtineat uobis regnantibus! Ecquis amicus
<prvd. c. symm. 2.15_15> Hostibus hanc uestro sancte negat esse colendam
<prvd. c. symm. 2.16> Imperio cui semper adest quod laudibus implet?"
<prvd. c. symm. 2.17> Haec ubi legatus, reddunt placidissima fratrum
<prvd. c. symm. 2.18> Ora ducum: "Scimus quam sit uictoria dulcis
<prvd. c. symm. 2.19> Fortibus, Ausoniae uir facundissime linguae,
<prvd. c. symm. 2.20_20> Sed quibus illa modis, qua sit ratione uocanda
<prvd. c. symm. 2.21> Nouimus. Hac primum pueros pater imbuit arte,
<prvd. c. symm. 2.22> Hanc genitore suo didicit puer ipse magistro.
<prvd. c. symm. 2.23> Non aris non farre molae uictoria felix
<prvd. c. symm. 2.24> Exorata uenit; labor impiger, aspera uirtus,
<prvd. c. symm. 2.25_25> Vis animi excellens, ardor, uiolentia, cura
<prvd. c. symm. 2.26> Hanc tribuunt, durum tractandis robur in armis.
<prvd. c. symm. 2.27> Quae si defuerint bellantibus, aurea quamuis
<prvd. c. symm. 2.28> Marmoreo in templo rutilas Victoria pinnas
<prvd. c. symm. 2.29> Explicet et multis surgat formata talentis,
<prvd. c. symm. 2.30_30> Non aderit uersisque offensa uidebitur hastis.
<prvd. c. symm. 2.31> Quid, miles, propriis diffisus uiribus aptas
<prvd. c. symm. 2.32> Irrita femineae tibimet solacia formae?
<prvd. c. symm. 2.33> Numquam pinnigeram legio ferrata puellam
<prvd. c. symm. 2.34> Vidit, anhelantum regeret quae tela uirorum.
<prvd. c. symm. 2.35_35> Vincendi quaeris dominam? Sua dextera cuique est
<prvd. c. symm. 2.36> Et deus omnipotens, non pexo crine uirago
<prvd. c. symm. 2.37> Nec nudo suspensa pede strofioque recincta
<prvd. c. symm. 2.38> Nec tumidas fluitante sinu uestita papillas.
<prvd. c. symm. 2.39> Aut uos pictorum docuit manus assimulatis
<prvd. c. symm. 2.40_40> Iure poetarum numen componere monstris;
<prvd. c. symm. 2.41> Aut lepida ex uestro sumpsit pictura sacello
<prvd. c. symm. 2.42> Quod uariis imitata notis ceraque liquenti
<prvd. c. symm. 2.43> Duceret in faciem sociique poematis arte
<prvd. c. symm. 2.44> Aucta coloratis auderet ludere fucis.
<prvd. c. symm. 2.45_45> Sic unum sectantur iter, sic cassa figuris
<prvd. c. symm. 2.46> Somnia concipiunt et Homerus et acer Apelles
<prvd. c. symm. 2.47> Et Numa, cognatumque malum pigmenta camenae
<prvd. c. symm. 2.48> Idola. Conualuit fallendi trina potestas.
<prvd. c. symm. 2.49> Haec si non ita sunt, edatur cur sacra uobis
<prvd. c. symm. 2.50_50> Ex tabulis cerisque poetica fabula praestat?
<prvd. c. symm. 2.51> Cur Berecyntiacus perdit truncata sacerdos
<prvd. c. symm. 2.52> Inguina, cum pulchrum poesis castrauerit Attin?
<prvd. c. symm. 2.53> Cur etiam templo Triuiae lucisque sacratis
<prvd. c. symm. 2.54> Cornipedes arcentur equi, cum Musa pudicum
<prvd. c. symm. 2.55_55> Raptarit iuuenem uolucri per litora curru,
<prvd. c. symm. 2.56> Idque etiam paries tibi uersicolorus adumbret?
<prvd. c. symm. 2.57> Desine, si pudor est, gentilis ineptia, tandem
<prvd. c. symm. 2.58> Res incorporeas simulatis fingere membris,
<prvd. c. symm. 2.59> Desine terga hominis plumis obducere; frustra
<prvd. c. symm. 2.60_60> Fertur auis mulier magnusque eadem dea uultur.
<prvd. c. symm. 2.61> Vis decorare tuum, ditissima Roma, senatum?
<prvd. c. symm. 2.62> Suspende exuuias armis et sanguine captas,
<prvd. c. symm. 2.63> Congere caesorum uictrix diademata regum,
<prvd. c. symm. 2.64> Frange repulsorum foeda ornamenta deorum.
<prvd. c. symm. 2.65_65> Tunc tibi non terris tantum uictoria parta
<prvd. c. symm. 2.66> Sed super astra etiam media seruabitur aede."
<prvd. c. symm. 2.67> Talia principibus dicta interfantibus ille
<prvd. c. symm. 2.68> Prosequitur magnisque tubam concentibus inflat.
<prvd. c. symm. 2.69> Allegat morem ueterem, nil dulcius esse
<prvd. c. symm. 2.70_70> Affirmat solitis populosque hominesque teneri
<prvd. c. symm. 2.71> Lege sua: "Sicut uariae nascentibus" inquit
<prvd. c. symm. 2.72>"Contingunt pueris animae, sic urbibus affert
<prvd. c. symm. 2.73> Hora diesque suis, cum primum moenia surgunt,
<prvd. c. symm. 2.74> Aut fatum aut genium, cuius moderamine regnent."
<prvd. c. symm. 2.75_75> Addit et arcanum rerum uerique latebras
<prvd. c. symm. 2.76> Prosperitate aliqua deprendi posse secundi
<prvd. c. symm. 2.77> Per documenta boni, si sint felicia quae quis
<prvd. c. symm. 2.78> Experiendo probet; cessisse parentibus omne
<prvd. c. symm. 2.79> Idolium semper feliciter et pede dextro.
<prvd. c. symm. 2.80_80> Enumerat longi uim temporis; excitat ipsam
<prvd. c. symm. 2.81> Crinibus albentem niueis et fronte uietam
<prvd. c. symm. 2.82> Ore reposcentem querulo sua numina Romam:
<prvd. c. symm. 2.83>"Libera sum, liceat proprio mihi uiuere more.
<prvd. c. symm. 2.84> Ecquis erit qui mille meos reprehenderit annos?
<prvd. c. symm. 2.85_85> Vno omnes sub sole siti uegetamur eodem
<prvd. c. symm. 2.86> Aere, communis cunctis uiuentibus aura.
<prvd. c. symm. 2.87> Sed qui sit qualisque deus diuersa secuti
<prvd. c. symm. 2.88> Quaerimus, atque uiis longe distantibus unum
<prvd. c. symm. 2.89> Imus ad occultum. Suus est mos cuique(==CU+I-QVE) genti,
<prvd. c. symm. 2.90_90> Per quod iter properans eat ad tam grande profundum."
<prvd. c. symm. 2.91> His tam magnificis tantaque fluentibus arte
<prvd. c. symm. 2.92> Respondit uel sola Fides doctissima primum
<prvd. c. symm. 2.93> Pandere uestibulum uerae ad penetralia sectae.
<prvd. c. symm. 2.94> Nam cum diuinis agimus de rebus, et illum
<prvd. c. symm. 2.95_95> Qui uel principio caruit uel fine carebit
<prvd. c. symm. 2.96> Quique chao anterior fuerit mundumque crearit
<prvd. c. symm. 2.97> Coniectare animo contendimus, exigua est uis
<prvd. c. symm. 2.98> Humani ingenii tantoque angusta labori.
<prvd. c. symm. 2.99> Quippe minor natura aciem si intendere temptet
<prvd. c. symm. 2.100_100> Acrius ac penetrare dei secreta supremi,
<prvd. c. symm. 2.101> Quis dubitet uicto fragilem lassescere uisu
<prvd. c. symm. 2.102> Vimque fatigatae mentis sub pectore paruo
<prvd. c. symm. 2.103> Turbari inualidisque hebetem subcumbere curis?
<prvd. c. symm. 2.104> Sed facilis fidei uia prouocat omnipotentem
<prvd. c. symm. 2.105_105> Credere, qui bona non tantum praesentia donat,
<prvd. c. symm. 2.106> Sed uentura etiam longisque intermina saeclis
<prvd. c. symm. 2.107> Promittit, ne totus eam resolutus inane
<prvd. c. symm. 2.108> In nihilum pereamque breuem post luminis usum.
<prvd. c. symm. 2.109> Muneris auctorem ipso de munere pendas.
<prvd. c. symm. 2.110_110> Aeterna aeternus tribuit, mortalia confert
<prvd. c. symm. 2.111> Mortalis; diuina deus, peritura caducus.
<prvd. c. symm. 2.112> Omnia quae tempus peragit quaeque exitus aufert
<prvd. c. symm. 2.113> Vilia sunt breuitate sui, nec digna perenni
<prvd. c. symm. 2.114> Largitore, cui propria est opulentia numquam
<prvd. c. symm. 2.115_115> Desinere idque homini dare quod non desinat umquam.
<prvd. c. symm. 2.116> Nam, si corruptum corrumpendumue deus quid
<prvd. c. symm. 2.117> Praestat habetque nihil quod sit pretiosius istis,
<prvd. c. symm. 2.118> Pauper et infirmus et summo indignus honore
<prvd. c. symm. 2.119> Et non omnipotens sed inanis numinis umbra est.
<prvd. c. symm. 2.120_120> Hac ratione fides sapienter conicit, immo
<prvd. c. symm. 2.121> Non dubitat uerum esse deum qui quod sumus et quod
<prvd. c. symm. 2.122> Viuimus illaesum semper fore, si mereamur,
<prvd. c. symm. 2.123> Nos sperare iubet. "Caelestia si placet" inquit
<prvd. c. symm. 2.124>"Scandere, terrenas animo depellite curas.
<prvd. c. symm. 2.125_125> Nam quantum subiecta situ tellus iacet infra
<prvd. c. symm. 2.126> Diuiditurque ab humo conuexi regia caeli,
<prvd. c. symm. 2.127> Tantum uestra meis distant mundana futuris,
<prvd. c. symm. 2.128> Dira bonis, scelerata piis, tenebrosa serenis.
<prvd. c. symm. 2.129> Quidquid obire potest fugiatis censeo, quidquid
<prvd. c. symm. 2.130_130> Naturae ratione capit uitium atque senescit,
<prvd. c. symm. 2.131> Pro nihilo, in nihilum quia sunt reditura, putetis.
<prvd. c. symm. 2.132> Cuncta equidem quae gignit humus quae continet ipse
<prvd. c. symm. 2.133> Principio institui, nitidoque insignia mundo
<prvd. c. symm. 2.134> Ornamenta dedi speciosaque semina finxi.
<prvd. c. symm. 2.135_135> Sed tamen esse modum uolui(==VOLUI) parcisque fruenda
<prvd. c. symm. 2.136> Moribus indulsi, quantum moribundus et aeger
<prvd. c. symm. 2.137> Corporis ac uitae uolucris sibi posceret usus,
<prvd. c. symm. 2.138> Non ut captus homo studiis et inaniter ardens
<prvd. c. symm. 2.139> Duceret omne bonum positum in dulcedine rerum
<prvd. c. symm. 2.140_140> Et specie tenui, quas currere tempore iussi.
<prvd. c. symm. 2.141> Atque aeuum statui sub quo generosa probarem
<prvd. c. symm. 2.142> Pectora, ne torpens et non exercita uirtus
<prvd. c. symm. 2.143> Robur eneruatum gereret sine laude palestrae.
<prvd. c. symm. 2.144> Illecebrosus enim sapor est et pestifer horum
<prvd. c. symm. 2.145_145> Quae dum praetereunt miro oblectamine mentes
<prvd. c. symm. 2.146> Implicitas uinctasque tenent. Vincenda uoluptas,
<prvd. c. symm. 2.147> Elaqueanda animi constantia, ne retinaclis
<prvd. c. symm. 2.148> Mollibus ac lentis nexa et captiua prematur.
<prvd. c. symm. 2.149> Luctandum summis conatibus, inter acerba
<prvd. c. symm. 2.150_150> Sectandum uirtutis iter, ne suauia fluxae
<prvd. c. symm. 2.151> Condicionis amet, nimium ne congerat aurum,
<prvd. c. symm. 2.152> Ne uarios lapidum cupide spectare colores
<prvd. c. symm. 2.153> Ambitiosa uelit, ne se popularibus auris
<prvd. c. symm. 2.154> Ostentet pulchroque inflata tumescat honore
<prvd. c. symm. 2.155_155> Ne natale solum, patrii ne iugera ruris
<prvd. c. symm. 2.156> Tendat et externos animum diffundat in agros
<prvd. c. symm. 2.157> Et ne corporeis addicat sensibus omne
<prvd. c. symm. 2.158> Quod uult aut quod agit, ne praeferat utile iusto,
<prvd. c. symm. 2.159> Spemque in me omnem statuat numquam peritura
<prvd. c. symm. 2.160_160> Quae dedero longoque die mea dona trahenda."
<prvd. c. symm. 2.161> Haec igitur spondente deo quis fortis et acer
<prvd. c. symm. 2.162> Virtutisque capax breue quidque perennibus in se
<prvd. c. symm. 2.163> Praetulerit, uel quis sapiens potiora putarit
<prvd. c. symm. 2.164> Gaudia membrorum quam uiuae praemia mentis?
<prvd. c. symm. 2.165_165> Nonne hominem ac pecudem distantia separat una,
<prvd. c. symm. 2.166> Quod bona quadrupedum ante oculos sita sunt, ego contra
<prvd. c. symm. 2.167> Spero quod extra aciem longum seruatur in aeuum?
<prvd. c. symm. 2.168> Nam si tota mihi cum corpore uita peribit
<prvd. c. symm. 2.169> Nec poterit superesse meum post funera quidquam,
<prvd. c. symm. 2.170_170> Quis mihi regnator caeli, quis conditor orbis,
<prvd. c. symm. 2.171> Quis deus aut quae iam merito metuenda potestas?
<prvd. c. symm. 2.172> Ibo per impuros feruente libidine luxus,
<prvd. c. symm. 2.173> Incestabo toros, sacrum calcabo pudorem
<prvd. c. symm. 2.174> Infitiabor habens aliquod sine teste propinqui
<prvd. c. symm. 2.175_175> Depositum, tenues auidus spoliabo clientes,
<prvd. c. symm. 2.176> Longaeuam perimam magico cantamine matrem
<prvd. c. symm. 2.177> Tardat anus dominum dilata morte secundum),
<prvd. c. symm. 2.178> Nec formido malum. Falluntur publica iura,
<prvd. c. symm. 2.179> Lex armata sedet sed nescit crimen opertum,
<prvd. c. symm. 2.180_180> Aut, si res pateat, iudex corrumpitur auro,
<prvd. c. symm. 2.181> Rara reos iusta percellit poena securi.
<prvd. c. symm. 2.182> Sed quid ego haec meditor? Reuocat deus ecce seuera
<prvd. c. symm. 2.183> Maiestate minax, negat interitura meorum
<prvd. c. symm. 2.184> Per mortem momenta operum. "Non occidet" inquit
<prvd. c. symm. 2.185_185>"Interior qui spirat homo, luet ille perenne
<prvd. c. symm. 2.186> Supplicium, quod subiectos male rexerit artus.
<prvd. c. symm. 2.187> Nec mihi difficile est liquidam circumdare flammis
<prvd. c. symm. 2.188> Naturam; quamuis perflabilis illa feratur
<prvd. c. symm. 2.189> More noti, capiam tamen et tormenta adhibebo
<prvd. c. symm. 2.190_190> Ipse incorporeus ac spirituum sator unus.
<prvd. c. symm. 2.191> Quin et corporibus parilis consortia poenae
<prvd. c. symm. 2.192> Decernam, possum quoniam renouare fauillas
<prvd. c. symm. 2.193> Antiquam in faciem, nec desperanda potestas.
<prvd. c. symm. 2.194> Qui potui formare nouum reparabo peremptum.
<prvd. c. symm. 2.195_195> Non desunt exempla meae uirtutis in ipsis
<prvd. c. symm. 2.196> Seminibus; natura docet reuirescere cuncta
<prvd. c. symm. 2.197> Post obitum. Siccantur enim pereunte uigore
<prvd. c. symm. 2.198> Quo uixere prius; tunc sicca et mortua sulcis
<prvd. c. symm. 2.199> Aut foueis mandata latent et more sepulcri
<prvd. c. symm. 2.200_200> Obruta de tumulis rediuiuo germine surgunt.
<prvd. c. symm. 2.201> Numquid nosse potes uel coniectare quis istud
<prvd. c. symm. 2.202> Tam sollers opifex struat aut quae uis agat intus?
<prvd. c. symm. 2.203> Nil uos, o miseri, physicorum dogmata fallant!
<prvd. c. symm. 2.204> En ego gignendi dominus ac restituendi
<prvd. c. symm. 2.205_205> Quod periit fluxitque potens, arentia quaeque
<prvd. c. symm. 2.206> In ueteres formas aut flore aut fronde reduco,
<prvd. c. symm. 2.207> Idque ipsum quandoque homini facturus, inani
<prvd. c. symm. 2.208> Surgat ut ex cinere structuraque pristina constet,
<prvd. c. symm. 2.209> Quae mihi pro meritis uel per tormenta rependat
<prvd. c. symm. 2.210_210> Crimina uel summae uirtutis in arce coruscet,
<prvd. c. symm. 2.211> Non peritura dehinc quacumque in sorte manebit.
<prvd. c. symm. 2.212> Interea, dum mixta uiget substantia in unum,
<prvd. c. symm. 2.213> Sit memor auctoris proprii, ueneretur et oret
<prvd. c. symm. 2.214> Artificem submissa suum. Non condidit alter
<prvd. c. symm. 2.215_215> Halantis animae figmentum et corporis alter,
<prvd. c. symm. 2.216> Nec bona praesentis uitae numerosa gubernant
<prvd. c. symm. 2.217> Numina. Non alius segetes et spicea farra
<prvd. c. symm. 2.218> Suppeditat deus ast alius dat musta racemis
<prvd. c. symm. 2.219> Purpureumque graui fundit de palmite sucum;
<prvd. c. symm. 2.220_220> Ipse ego sum uirides oleas pinguescere bacis
<prvd. c. symm. 2.221> Qui facio, Graia quas Pallade fingitis ortas,
<prvd. c. symm. 2.222> Et qui Lucinas tribuo nascentibus horas.
<prvd. c. symm. 2.223> Duplex lege mea per mutua foedera sexus
<prvd. c. symm. 2.224> Gignere amat subolem generisque propagine gaudet,
<prvd. c. symm. 2.225_225> Quem uos lasciuis uiolatis amoribus ignem
<prvd. c. symm. 2.226> Et stupra uestra deae Veneris praetexitis umbra.
<prvd. c. symm. 2.227> Vnus ego elementa rego nec mole laboris
<prvd. c. symm. 2.228> Vt miser infirmusue aliquis fragilisue fatigor.
<prvd. c. symm. 2.229> Lux immensa mihi est et non resolubilis aetas
<prvd. c. symm. 2.230_230> Sensibus et uestris haud intellecta uetustas.
<prvd. c. symm. 2.231> Inde ministeriis ad tot moderamina mundi
<prvd. c. symm. 2.232> Non egeo nec participes sociosue requiro.
<prvd. c. symm. 2.233> Porro autem angelicas legiones, quas mea fecit
<prvd. c. symm. 2.234> Dextera, nosse meum est et quae natura creatis
<prvd. c. symm. 2.235_235> Subsistat qualesque mihi seruentur ad usus.
<prvd. c. symm. 2.236> Tu me praeterito meditaris numina mille,
<prvd. c. symm. 2.237> Quae simules parere meis uirtutibus, ut me
<prvd. c. symm. 2.238> Per uarias partes minuas, cui nulla recidi
<prvd. c. symm. 2.239> Pars aut forma potest, quia sum substantia simplex
<prvd. c. symm. 2.240_240> Nec pars esse queo. Solis diuisio rebus
<prvd. c. symm. 2.241> Compositis factisque subest; me nemo creauit,
<prvd. c. symm. 2.242> Vt scindi ualeam cunctorum conditor unus.
<prvd. c. symm. 2.243> Crede, quod ex nihilo formaui pars mea non est.
<prvd. c. symm. 2.244> Quare age, mortalis, soli mihi construe templum
<prvd. c. symm. 2.245_245> Meque unum uenerare deum. Caementa remitto
<prvd. c. symm. 2.246> Et quae saxa Paros secat et quae Punica rupis,
<prvd. c. symm. 2.247> Quae uiridis Lacedaemon habet maculosaque Synna.
<prvd. c. symm. 2.248> Natiuum nemo scopuli mihi dedicet ostrum.
<prvd. c. symm. 2.249> Templum mentis amo, non marmoris; aurea in illo
<prvd. c. symm. 2.250_250> Fundamenta manent fidei, structura niuali
<prvd. c. symm. 2.251> Consurgit pietate nitens, tegit ardua culmen
<prvd. c. symm. 2.252> Iustitia, interius spargit sola picta rubenti
<prvd. c. symm. 2.253> Flore pudicitiae pudor almus et atria seruat.
<prvd. c. symm. 2.254> Haec domus apta mihi est, haec me pulcherrima sedes
<prvd. c. symm. 2.255_255> Accipit, aeterno caelestique hospite digna.
<prvd. c. symm. 2.256> Nec nouus hic locus est, fluxit mea gloria in artus
<prvd. c. symm. 2.257> Et lux uera dei. (Deus illustrauit alumnam
<prvd. c. symm. 2.258> Materiem corpusque parens habitabile fecit
<prvd. c. symm. 2.259> Ipse sibi, placito ut possit requiescere templo.)
<prvd. c. symm. 2.260_260> Condideram perfectum hominem, spectare superna
<prvd. c. symm. 2.261> Mandaram totis conuersum sensibus in me,
<prvd. c. symm. 2.262> Recto habitu celsoque situ et sublime tuentem,
<prvd. c. symm. 2.263> Sed despexit humum seque inclinauit ad orbis
<prvd. c. symm. 2.264> Diuitias pepulitque meum de pectore numen.
<prvd. c. symm. 2.265_265> Restituendus erat mihimet. Submissus in illum
<prvd. c. symm. 2.266> Spiritus ipse meus descendit et edita limo
<prvd. c. symm. 2.267> Viscera diuinis uirtutibus informauit
<prvd. c. symm. 2.268> Iamque hominem assumptum summus deus in deitatem
<prvd. c. symm. 2.269> Transtulit ac nostro docuit recalescere cultu."
<prvd. c. symm. 2.270_270> Scire uelim praecepta patris quibus auribus haec tu
<prvd. c. symm. 2.271> Accipias, Italae censor doctissime gentis.
<prvd. c. symm. 2.272> An ueterem tantum morem ratione relicta
<prvd. c. symm. 2.273> Eligis et dici id patitur sapientis acumen
<prvd. c. symm. 2.274> Ingeniumque uiri? "Potior mihi pristinus est mos
<prvd. c. symm. 2.275_275> Quam uia iustitiae, pietas quam prodita caelo
<prvd. c. symm. 2.276> Quamque fides ueri, rectae quam regula sectae"?
<prvd. c. symm. 2.277> Si quidquid rudibus mundi nascentis in annis
<prvd. c. symm. 2.278> Mos habuit sancte colere ac seruare necesse est,
<prvd. c. symm. 2.279> Omne reuoluamus sua per uestigia saeclum
<prvd. c. symm. 2.280_280> Vsque ad principium. Placeat damnare gradatim
<prvd. c. symm. 2.281> Quidquid posterius successor repperit usus.
<prvd. c. symm. 2.282> Orbe nouo nulli subigebant arua coloni;
<prvd. c. symm. 2.283> Quid sibi aratra uolunt, quid cura superflua rastri?
<prvd. c. symm. 2.284> Ilignis melius saturatur glandibus aluus.
<prvd. c. symm. 2.285_285> Primi homines cuneis scindebant fissile lignum;
<prvd. c. symm. 2.286> Decoquat in massam feruens strictura secures
<prvd. c. symm. 2.287> Rursus et ad proprium restillet uena metallum!
<prvd. c. symm. 2.288> Induuias caesae pecudes et frigida paruas
<prvd. c. symm. 2.289> Praebebat spelunca domos; redeamus ad antra,
<prvd. c. symm. 2.290_290> Pellibus insutis hirtos sumamus amictus!
<prvd. c. symm. 2.291> Immanes quondam populi feritate subacta
<prvd. c. symm. 2.292> Edomiti iam triste fremant iterumque ferinos
<prvd. c. symm. 2.293> In mores redeant atque ad sua prisca recurrant!
<prvd. c. symm. 2.294> Praecipitet Scythica iuuenis pietate uietum
<prvd. c. symm. 2.295_295> Votiuo de ponte patrem (sic mos fuit olim).
<prvd. c. symm. 2.296> Caedibus infantum fument Saturnia sacra
<prvd. c. symm. 2.297> Flebilibusque truces resonent uagitibus arae.
<prvd. c. symm. 2.298> Ipsa casas fragili texat gens Romula culmo
<prvd. c. symm. 2.299>(Sic tradunt habitasse Remum). Regalia faeno
<prvd. c. symm. 2.300_300> Fulcra supersternant aut pelle Libystidis ursae
<prvd. c. symm. 2.301> Compositam clamydem uilloso corpore gestent!
<prvd. c. symm. 2.302> Talia Trinacrius ductor uel Tuscus habebant.
<prvd. c. symm. 2.303> Roma antiqua sibi non constat uersa per aeuum
<prvd. c. symm. 2.304> Et mutata sacris ornatu legibus armis.
<prvd. c. symm. 2.305_305> Multa colit quae non coluit sub rege Quirino.
<prvd. c. symm. 2.306> Instituit quaedam melius, nonnulla refugit
<prvd. c. symm. 2.307> Et morem uariare suum non destitit et quae
<prvd. c. symm. 2.308> Pridem condiderat iura in contraria uertit.
<prvd. c. symm. 2.309> Quid mihi tu ritus solitos, Romane senator,
<prvd. c. symm. 2.310_310> Obiectas, cum scita patrum populique frequenter
<prvd. c. symm. 2.311> Instabilis placiti sententia flexa nouarit?
<prvd. c. symm. 2.312> Nunc etiam, quotiens solitis decedere prodest
<prvd. c. symm. 2.313> Praeteritosque habitus cultu damnare recenti,
<prvd. c. symm. 2.314> Gaudemus compertum aliquid tandemque retectum
<prvd. c. symm. 2.315_315> Quod latuit. Tardis semper processibus aucta
<prvd. c. symm. 2.316> Crescit uita hominis et longo proficit usu.
<prvd. c. symm. 2.317> Sic aeui mortalis habet se mobilis ordo.
<prvd. c. symm. 2.318> Sic uariat natura uices; infantia repit,
<prvd. c. symm. 2.319> Infirmus titubat pueri gressusque animusque,
<prvd. c. symm. 2.320_320> Sanguine praecalido feruet neruosa iuuenta,
<prvd. c. symm. 2.321> Mox stabilita uenit maturi roboris aetas,
<prvd. c. symm. 2.322> Vltima consiliis melior sed uiribus aegra
<prvd. c. symm. 2.323> Corpore subcumbit mentem purgata senectus.
<prvd. c. symm. 2.324> His genus humanum per dissona tempora duxit
<prvd. c. symm. 2.325_325> Curriculis aeuum mutabile. Sic hebes inter
<prvd. c. symm. 2.326> Primitias mersumque solo ceu quadrupes egit,
<prvd. c. symm. 2.327>[Quadrupedis pueri lactantia uiscera traxit.]
<prvd. c. symm. 2.328> Mox tenerum docili ingenio iamque artibus aptum
<prvd. c. symm. 2.329> Noscendis uaria rerum nouitate politum est,
<prvd. c. symm. 2.330_330> Inde tumens uitiis calidos adoleuit in annos
<prvd. c. symm. 2.331> Donec decocto solidaret robore uires
<prvd. c. symm. 2.332> Tempus adest ut iam sapiat diuina serenae
<prvd. c. symm. 2.333> Mentis consilio uiuacius abdita sollers
<prvd. c. symm. 2.334> Quaerere et aeternae tandem inuigilare saluti.
<prvd. c. symm. 2.335_335> Quamquam, si tantus amor est et cura uetusti
<prvd. c. symm. 2.336> Moris et a prisco placet haud discedere ritu,
<prvd. c. symm. 2.337> Extat in antiquis exemplum nobile libris
<prvd. c. symm. 2.338> Iam tunc diluuii sub tempore uel prius uni
<prvd. c. symm. 2.339> Inseruisse deo gentem quae prima recentes
<prvd. c. symm. 2.340_340> Incoluit terras uacuoque habitauit in orbe.
<prvd. c. symm. 2.341> Vnde genus ducit nostrae porrecta propago
<prvd. c. symm. 2.342> Stirpis et indigenae pietatis iura reformat.
<prvd. c. symm. 2.343> Sed, quia Romanis loquimur de cultibus, ipsum
<prvd. c. symm. 2.344> Sanguinis Hectorei populum probo tempore longo
<prvd. c. symm. 2.345_345> Non multos coluisse deos rarisque sacellis
<prvd. c. symm. 2.346> Contentum paucas posuisse in collibus aras.
<prvd. c. symm. 2.347> Innumeros post deinde deos uirtute subactis
<prvd. c. symm. 2.348> Vrbibus et claris peperit sibi Roma triumfis.
<prvd. c. symm. 2.349> Inter fumantes templorum armata ruinas
<prvd. c. symm. 2.350_350> Dextera uictoris simulacra hostilia cepit
<prvd. c. symm. 2.351> Et captiua domum uenerans ceu numina uexit.
<prvd. c. symm. 2.352> Hoc signum rapuit bimaris de strage Corinthi,
<prvd. c. symm. 2.353> Illud ab incensis in praedam sumpsit Athenis,
<prvd. c. symm. 2.354> Quasdam uicta dedit capitis Cleopatra canini
<prvd. c. symm. 2.355_355> Effigies, quasdam domitis Hammonis harenis
<prvd. c. symm. 2.356> Syrtica cornutas facies habuere tropaea.
<prvd. c. symm. 2.357> Roma triumfantis quotiens ducis inclyta currum
<prvd. c. symm. 2.358> Plausibus excepit, totiens altaria diuum
<prvd. c. symm. 2.359> Addidit et spoliis sibimet noua numina fecit,
<prvd. c. symm. 2.360_360> Numina quae patriis cum moenibus eruta nullum
<prvd. c. symm. 2.361> Praesidium potuere suis afferre sacellis.
<prvd. c. symm. 2.362> Cernis ut antiqui semper uestigia moris
<prvd. c. symm. 2.363> Gressibus incertis uarie titubasse probentur
<prvd. c. symm. 2.364> Adsciscendo deos maioribus incompertos
<prvd. c. symm. 2.365_365> Seque peregrina sub religione dicasse
<prvd. c. symm. 2.366> Nec ritus seruasse suos? Quodcumque sacrorum est
<prvd. c. symm. 2.367> Exulat externumque inimicam uenit in urbem.
<prvd. c. symm. 2.368> Frustra igitur solitis, praua obseruatio, inhaeres;
<prvd. c. symm. 2.369> Non est mos patrius quem diligis, improba, non est.
<prvd. c. symm. 2.370_370> Sed sollers orator ait fataliter urbem
<prvd. c. symm. 2.371> Sortitam quonam genio proprium exigat aeuum.
<prvd. c. symm. 2.372>"Cunctis nam populis seu moenibus inditur" inquit
<prvd. c. symm. 2.373>"Aut fatum aut genius nostrarum more animarum,
<prvd. c. symm. 2.374> Quae sub disparili subeunt noua corpora sorte".
<prvd. c. symm. 2.375_375> Iam primum qui sit genius uel qui status illi
<prvd. c. symm. 2.376> Competat ignoro, quid possit et unde oriatur,
<prvd. c. symm. 2.377> Spiritus informis sine corpore, formaue et ulla
<prvd. c. symm. 2.378> Sit species, et quid sapiat quae munera curet.
<prvd. c. symm. 2.379> Contra animas hominum uenis uitalibus intus
<prvd. c. symm. 2.380_380> Sic interfusas intellego, sanguis ut ex his
<prvd. c. symm. 2.381> Accipiat motumque leuem tenerumque uaporem,
<prvd. c. symm. 2.382> Vnde pererratis uegetet praecordia membris,
<prvd. c. symm. 2.383> Frigida succendat, riget arida, dura relaxet.
<prvd. c. symm. 2.384> Sic hominis uitam sibi temperat atque gubernat
<prvd. c. symm. 2.385_385> Viuida mens, quam tu ficto componere temptas
<prvd. c. symm. 2.386> Moerorum genio, qui nusquam est nec fuit umquam.
<prvd. c. symm. 2.387> Quin et corporibus uersat mens uiua regendis
<prvd. c. symm. 2.388> Summum consilium, fida ut tutacula nudis
<prvd. c. symm. 2.389> Inualidisque paret, metuenda pericula uitet,
<prvd. c. symm. 2.390_390> Vtile prospiciat, uarias agitetur ad artes,
<prvd. c. symm. 2.391> Consultet cui se domino submittat et orbis
<prvd. c. symm. 2.392> Quem putet auctorem quem rerum summa sequatur.
<prvd. c. symm. 2.393> At tuus hic urbis genius (dicas uolo) quando
<prvd. c. symm. 2.394> Coepit adhuc paruae primum se infundere Romae?
<prvd. c. symm. 2.395_395> Fluxit ab uberibus nemorosa in ualle lupinis
<prvd. c. symm. 2.396> Infantesque aluit dum nascitur ipse gemellos?
<prvd. c. symm. 2.397> An cum uulturibus uolitans ignota per auras
<prvd. c. symm. 2.398> Vmbra repentinam traxit de nube figuram?
<prvd. c. symm. 2.399> Culminibus summis sedet an penetralia seruat?
<prvd. c. symm. 2.400_400> Instituit mores et iura forensia condit,
<prvd. c. symm. 2.401> An castrorum etiam fossis interuenit, acres
<prvd. c. symm. 2.402> Cogit ad arma uiros, lituis ciet, urget in hostem?
<prvd. c. symm. 2.403> Quae quis non uideat sapientum digna cachinno?
<prvd. c. symm. 2.404> Fingamus tamen esse aliquam quae talia curet
<prvd. c. symm. 2.405_405> Vmbram siue animam, per quam res publica fatum
<prvd. c. symm. 2.406> Hauserit et calidis animetur tota medullis.
<prvd. c. symm. 2.407> Cur non haec eadem de religione colenda
<prvd. c. symm. 2.408> Consultat? Cur non suspectat libera caelum?
<prvd. c. symm. 2.409> Cur sibi praescriptum non commutabile fatum
<prvd. c. symm. 2.410_410> Vt captiua putat? Genesis cur uincula fingit?
<prvd. c. symm. 2.411> Cui iam nolle licet quod tunc uoluisse(==VOLUISSE) licebat
<prvd. c. symm. 2.412> Erroresque abolere suos ac flectere sensus.
<prvd. c. symm. 2.413> Sic septingentis errauit circiter annis
<prvd. c. symm. 2.414> Lubricaque et semper dubitans quae forma placeret
<prvd. c. symm. 2.415_415> Imperii, quae regnandi foret aequa potestas.
<prvd. c. symm. 2.416> Regius exortam iam tunc habuit status urbem
<prvd. c. symm. 2.417> Non sine grandaeuis curarum in parte locatis.
<prvd. c. symm. 2.418> Mox proceres de stirpe senum tractasse uidemus
<prvd. c. symm. 2.419> Clauum consilii. Plebeias inde cateruas
<prvd. c. symm. 2.420_420> Collatas patribus mixtim dicionibus aequis
<prvd. c. symm. 2.421> Imperitasse diu belloque et pace regendis;
<prvd. c. symm. 2.422> Consule nobilitas uiguit, plebs fisa tribuno est.
<prvd. c. symm. 2.423> Displicet hic subito status et bis quina creantur
<prvd. c. symm. 2.424> Summorum procerum fastigia, quos duodeni
<prvd. c. symm. 2.425_425> Circumstant fasces simul et sua quemque securis.
<prvd. c. symm. 2.426> Rursus se geminis reddit ductoribus omnis
<prvd. c. symm. 2.427> Publica res et consulibus dat condere fastos.
<prvd. c. symm. 2.428> Vltima sanguineus turbauit saecla triumuir.
<prvd. c. symm. 2.429> Fluctibus his olim fatum geniusue animusue
<prvd. c. symm. 2.430_430> Publicus errauit; tandem deprendere rectum
<prvd. c. symm. 2.431> Doctus iter caput augustum diademate cinxit
<prvd. c. symm. 2.432> Appellans patrem patriae, populi atque senatus
<prvd. c. symm. 2.433> Rectorem, qui militiae sit ductor et idem
<prvd. c. symm. 2.434> Dictator censorque bonus morumque magister,
<prvd. c. symm. 2.435_435> Tutor opum, uindex scelerum, largitor honorum.
<prvd. c. symm. 2.436> Quod si tot rerum gradibus totiens uariatis
<prvd. c. symm. 2.437> Consiliis aegre tandem peruenit ad illud
<prvd. c. symm. 2.438> Quod probet ac sancto reuerentia publica seruet
<prvd. c. symm. 2.439> Foedere, quid dubitat diuina agnoscere iura
<prvd. c. symm. 2.440_440> Ignorata prius sibimet tandemque retecta?
<prvd. c. symm. 2.441> Gratemur, iam non dubitat. Nam subdita Christo
<prvd. c. symm. 2.442> Seruit(==SERVIT) Roma deo cultus exosa priores.
<prvd. c. symm. 2.443> Romam dico uiros quos mentem credimus urbis,
<prvd. c. symm. 2.444> Non genium, cuius frustra simulatur imago.
<prvd. c. symm. 2.445_445> Quamquam cur genium Romae mihi fingitis unum,
<prvd. c. symm. 2.446> Cum portis domibus thermis stabulis soleatis
<prvd. c. symm. 2.447> Assignare suos genios perque omnia membra
<prvd. c. symm. 2.448> Vrbis perque locos geniorum milia multa
<prvd. c. symm. 2.449> Fingere, ne propria uacet angulus ullus ab umbra?
<prvd. c. symm. 2.450_450> Restat ut et fatum similis dementia cunctis
<prvd. c. symm. 2.451> Aedibus imponat, paries ut quisque sub astro
<prvd. c. symm. 2.452> Fundatus structusque suo, qua sorte maneret,
<prvd. c. symm. 2.453> Quando autem rueret, primis acceperit horis.
<prvd. c. symm. 2.454> Adscribunt saxis Lachesis male fortia fila
<prvd. c. symm. 2.455_455> Tectorumque trabes fusis pendere rotatis
<prvd. c. symm. 2.456> Credunt atque ipsis tribuunt decreta tigillis
<prvd. c. symm. 2.457> Ceu distet cuius stellae sit fraxinus ortu
<prvd. c. symm. 2.458> Eruta quae summum conscenderet ardua culmen.
<prvd. c. symm. 2.459> Denique nulla hominum res est, nulla actio mundi
<prvd. c. symm. 2.460_460> Cui non fatalem memorent incumbere sortem.
<prvd. c. symm. 2.461> Quae quia constituunt, dicant cur condita sit lex
<prvd. c. symm. 2.462> Bis sex in tabulis aut cur rubrica minetur
<prvd. c. symm. 2.463> Quae prohibet peccare reos, quos ferrea fata
<prvd. c. symm. 2.464> Cogunt ad facinus et ineuitabile mergunt.
<prvd. c. symm. 2.465_465> Quin et uelle adigunt prauum insinuantia uotum
<prvd. c. symm. 2.466> Ne liceat miseris uetitum committere nolle
<prvd. c. symm. 2.467> Cedite, si pudor est, gladiumque retundite uestrum.
<prvd. c. symm. 2.468> Aspera nil meritos poenis plectentia iura,
<prvd. c. symm. 2.469> Antrum carcereum dissoluite, corpora sub quo
<prvd. c. symm. 2.470_470> Agminis innocui fato peccante tenetis.
<prvd. c. symm. 2.471> Nemo nocens, si fata regunt quod uiuitur ac fit.
<prvd. c. symm. 2.472> Immo nocens quicumque uolens quod non licet audet,
<prvd. c. symm. 2.473> Alterutrum quia uelle suum est nec fata reatum
<prvd. c. symm. 2.474> Imponunt homini, sed fit reus ipse suopte
<prvd. c. symm. 2.475_475> Ingenio placitumque nefas et facta rependit
<prvd. c. symm. 2.476> Impia suppliciis merito non sorte peremptus.
<prvd. c. symm. 2.477> Quisque putat fato esse locum sciat omniparentem
<prvd. c. symm. 2.478> Nosse deum nulli uetitum fatalibus astris
<prvd. c. symm. 2.479> Nec mathesis praescripto aliquo pia uota repelli.
<prvd. c. symm. 2.480_480> Spirat enim maiora animus seque altius effert
<prvd. c. symm. 2.481> Sideribus transitque uias et nubila fati,
<prvd. c. symm. 2.482> Et momenta premit pedibus quaecumque putantur
<prvd. c. symm. 2.483> Figere propositam natali tempore sortem.
<prvd. c. symm. 2.484> Huc ades omne hominum genus, huc concurrite et urbes!
<prvd. c. symm. 2.485_485> Lux immensa uocat, factorem noscite uestrum!
<prvd. c. symm. 2.486> Libera secta patet. Nil sunt fatalia uel si
<prvd. c. symm. 2.487> Sunt aliqua opposito uanescunt irrita Christo.
<prvd. c. symm. 2.488> Sed multi duxere dei per prospera Romam,
<prvd. c. symm. 2.489> Quos colit ob meritum magnis donata triumfis.
<prvd. c. symm. 2.490_490> Ergo age, bellatrix, quae uis subiecerit ede
<prvd. c. symm. 2.491> Europam Libyamque tibi, dic nomina diuum.
<prvd. c. symm. 2.492> Iuppiter ut Cretae domineris, Pallas ut Argis
<prvd. c. symm. 2.493> Cynthius ut Delfis tribuerunt omine dextro;
<prvd. c. symm. 2.494> Isis Nilicolas, Rhodios Cytherea reliquit,
<prvd. c. symm. 2.495_495> Venatrix Ephesum uirgo, Mars dedidit Hebrum
<prvd. c. symm. 2.496> Destituit Thebas Bromius, concessit et ipsa
<prvd. c. symm. 2.497> Iuno suos Frygiis seruire nepotibus Afros
<prvd. c. symm. 2.498> Et quam subiectis dominam dea gentibus esse
<prvd. c. symm. 2.499> Si qua fata sinant iam tum tenditque fouetque
<prvd. c. symm. 2.500_500> Iussit Romuleis addictam uiuere frenis.
<prvd. c. symm. 2.501> Perfidiane deum indigenum cecidere tot urbes
<prvd. c. symm. 2.502> Destructaeque iacent ipsis prodentibus arae?
<prvd. c. symm. 2.503> O pietas! O sancta fides! Traduxit alumnos
<prvd. c. symm. 2.504> Maiestas infida locos et creditur istis
<prvd. c. symm. 2.505_505> Numinibus qui transfugio meruere sacrari!
<prvd. c. symm. 2.506> An uoluit(==VOLUIT) seruare suos luctataque multum
<prvd. c. symm. 2.507> Religio infestas temptauit pellere turmas
<prvd. c. symm. 2.508> Romanis obnixa globis, sed fortior illam
<prvd. c. symm. 2.509> Virtus luctifico camporum in puluere fregit?
<prvd. c. symm. 2.510_510> Immo(==IMMO-_) ita est, armis et uiribus indiga ueri
<prvd. c. symm. 2.511> Victa superstitio est et inanem gloria fugit.
<prvd. c. symm. 2.512> Sed nec difficilis fuit aut satis ardua genti
<prvd. c. symm. 2.513> Natae ad procinctus uictoria frangere inertes
<prvd. c. symm. 2.514> Molliaque omnigenum colla inclinare deorum.
<prvd. c. symm. 2.515_515> Num cum Dictaeis bellum Corybantibus asper
<prvd. c. symm. 2.516> Samnitis Marsusque leui sudore gerebat?
<prvd. c. symm. 2.517> Num mastigoforis oleoque et gymnadis arte
<prvd. c. symm. 2.518> Vnctis pugilibus miles pugnabat Etruscus?
<prvd. c. symm. 2.519> Nec petaso insignis poterat Lacedaemone capta
<prvd. c. symm. 2.520_520> Mercurius seruare suas de clade palestras.
<prvd. c. symm. 2.521> Appenninicolam peditem Cybeleius hostis
<prvd. c. symm. 2.522> Congressu excipiens Asiam defendere et Idam
<prvd. c. symm. 2.523> Qui potuit cogente acies in proelia Gallo?
<prvd. c. symm. 2.524> Idalias nisi forte rosas, laurum citharoedi
<prvd. c. symm. 2.525_525> Vatis, siluicolae calamos arcumque puellae
<prvd. c. symm. 2.526> Dedere seruitio calcataque sacra domare
<prvd. c. symm. 2.527> Difficilis operis fuit immensique laboris.
<prvd. c. symm. 2.528> Fluctibus Actiacis signum symphonia belli
<prvd. c. symm. 2.529> Aegypto dederat, clangebat bucina contra.
<prvd. c. symm. 2.530_530> Institerant tenues cumbae fragilesque faseli
<prvd. c. symm. 2.531> Inter turritas Memfitica rostra Liburnas.
<prvd. c. symm. 2.532> Nil potuit Serapis deus et latrator Anubis
<prvd. c. symm. 2.533> Stirpis Iuleae ductore exercitus ardens
<prvd. c. symm. 2.534> Praeualuit gelido quem miserat Algidus axe.
<prvd. c. symm. 2.535_535> Non armata Venus, non tunc clipeata Minerua
<prvd. c. symm. 2.536> Venere auxilio, non diuum degener ordo
<prvd. c. symm. 2.537> Et patria extorris Romanis affuit armis.
<prvd. c. symm. 2.538> Victus et ipse prius inimica nec agmina iuuit
<prvd. c. symm. 2.539> Si tamen antiquum norat retinere dolorem
<prvd. c. symm. 2.540_540> Sed dicis legisse deos ubi sanctior usus
<prvd. c. symm. 2.541> Templorum cultu celebri sine fine maneret,
<prvd. c. symm. 2.542> Aeneadumque ultro uictricia signa uirorum
<prvd. c. symm. 2.543> Regis amore Numae nullo cogente secutos.
<prvd. c. symm. 2.544> Num Diomedis item tentoria et acris Vlixi
<prvd. c. symm. 2.545_545> Castra uolens Pallas caesis custodibus arcis
<prvd. c. symm. 2.546> Legit, ubi umenti sudaret maesta sigillo?
<prvd. c. symm. 2.547> Aut quotiens ductor Macetum fortissimus altos
<prvd. c. symm. 2.548> Templorum cineres uictis cumulauit Amyclis
<prvd. c. symm. 2.549> Optarunt praedis domini se numina capta
<prvd. c. symm. 2.550_550> Misceri Assyriaeque uehi Babylonis ad arcem?
<prvd. c. symm. 2.551> Non fero Romanum nomen sudataque bella
<prvd. c. symm. 2.552> Et titulos tanto quaesitos sanguine carpi.
<prvd. c. symm. 2.553> Detrahit inuictis legionibus et sua Romae
<prvd. c. symm. 2.554> Praemia deminuit qui quidquid fortiter actum est
<prvd. c. symm. 2.555_555> Adscribit Veneri. Palmam uictoribus aufert.
<prvd. c. symm. 2.556> Frustra igitur currus summo miramur in arcu
<prvd. c. symm. 2.557> Quadriiugos stantesque duces in curribus altis
<prvd. c. symm. 2.558> Fabricios Curios hinc Drusos inde Camillos,
<prvd. c. symm. 2.559> Sub pedibusque ducum captiuos poplite flexo
<prvd. c. symm. 2.560_560> Ad iuga depressos manibusque in terga retortis
<prvd. c. symm. 2.561> Et suspensa graui telorum fragmina trunco,
<prvd. c. symm. 2.562> Si Brennum Antiochum Persen Pyrrhum Mithridaten
<prvd. c. symm. 2.563> Flora Matuta Ceres et Larentina subegit.
<prvd. c. symm. 2.564>"His tamen auspicibus successus dextra dederunt
<prvd. c. symm. 2.565_565> Omina laetificos et felix affuit ales."
<prvd. c. symm. 2.566> Quid sibi uult uirtus, quid gloria, si Coruinum
<prvd. c. symm. 2.567> Coruus Apollineus pinna uel gutture iuuit?
<prvd. c. symm. 2.568> Sed tamen hic coruus cur defuit exitiali
<prvd. c. symm. 2.569> Forte die, infaustas tegerent cum funera Cannas
<prvd. c. symm. 2.570_570> Oppeteretque super congesta cadauera consul?
<prvd. c. symm. 2.571> Cur Cremerae in campis cornice uel oscine parra
<prvd. c. symm. 2.572> Nemo deum monuit perituros Marte sinistro
<prvd. c. symm. 2.573> Tercentum Fabios uix stirpe superstite in uno?
<prvd. c. symm. 2.574> Nullane tristificis Tritonia noctua Carrhis
<prvd. c. symm. 2.575_575> Aduolitans praesto esse deam praenuntia Crasso
<prvd. c. symm. 2.576> Prodidit, aut Paphiam niueae uexere columbae
<prvd. c. symm. 2.577> Cuius inauratum tremeret gens Persica limbum?
<prvd. c. symm. 2.578> Sed uideo quae te moueant exempla uetustae
<prvd. c. symm. 2.579> Virtutis. Dicis domitum terraque marique
<prvd. c. symm. 2.580_580> Orbem, res laetas et prospera quaeque retexis,
<prvd. c. symm. 2.581> Mille triumforum memoras ex ordine pompas
<prvd. c. symm. 2.582> Ductaque per mediam spoliorum fercula Romam.
<prvd. c. symm. 2.583> Vis dicam quae causa tuos Romane, labores
<prvd. c. symm. 2.584> In tantum extulerit, quis gloria fotibus aucta
<prvd. c. symm. 2.585_585> Sic cluat, impositis ut mundum frenet habenis?
<prvd. c. symm. 2.586> Discordes linguis populos et dissona cultu
<prvd. c. symm. 2.587> Regna uolens sociare deus, subiungier uni
<prvd. c. symm. 2.588> Imperio quidquid tractabile moribus esset
<prvd. c. symm. 2.589> Concordique iugo retinacula mollia ferre
<prvd. c. symm. 2.590_590> Constituit, quo corda hominum coniuncta teneret
<prvd. c. symm. 2.591> Religionis amor; nec enim fit copula Christo
<prvd. c. symm. 2.592> Digna, nisi implicitas societ mens unica gentes.
<prvd. c. symm. 2.593> Sola deum nouit concordia, sola benignum
<prvd. c. symm. 2.594> Rite colit tranquilla patrem. Placidissimus illum
<prvd. c. symm. 2.595_595> Foederis humani consensus prosperat orbi,
<prvd. c. symm. 2.596> Seditione fugat, saeuis exasperat armis,
<prvd. c. symm. 2.597> Munere pacis alit, retinet pietate quieta.
<prvd. c. symm. 2.598> Omnibus in terris quas continet occidualis
<prvd. c. symm. 2.599> Oceanus roseoque Aurora illuminat ortu
<prvd. c. symm. 2.600_600> Miscebat Bellona furens mortalia cuncta
<prvd. c. symm. 2.601> Armabatque feras in uulnera mutua dextras.
<prvd. c. symm. 2.602> Hanc frenaturus rabiem deus undique gentes
<prvd. c. symm. 2.603> Inclinare caput docuit sub legibus hisdem
<prvd. c. symm. 2.604> Romanosque omnes fieri quos Rhenus et Hister
<prvd. c. symm. 2.605_605> Quos Tagus aurifluus quos magnus inundat Hiberus
<prvd. c. symm. 2.606> Corniger Hesperidum quos interlabitur et quos
<prvd. c. symm. 2.607> Ganges alit tepidique lauant septem ostia Nili.
<prvd. c. symm. 2.608> Ius fecit commune pares et nomine eodem
<prvd. c. symm. 2.609> Nexuit et domitos fraterna in uincla redegit.
<prvd. c. symm. 2.610_610> Viuitur omnigenis in partibus haud secus ac si
<prvd. c. symm. 2.611> Ciues congenitos concludat moenibus unis
<prvd. c. symm. 2.612> Vrbs patria atque omnes lare conciliemur auito.
<prvd. c. symm. 2.613> Distantes regione plagae diuisaque ponto
<prvd. c. symm. 2.614> Litora conueniunt nunc per uadimonia ad unum
<prvd. c. symm. 2.615_615> Et commune forum, nunc per commercia et artes
<prvd. c. symm. 2.616> Ad coetum celebrem, nunc per genialia fulcra
<prvd. c. symm. 2.617> Externi ad ius conubii; nam sanguine mixto
<prvd. c. symm. 2.618> Texitur alternis ex gentibus una propago.
<prvd. c. symm. 2.619> Hoc actum est tantis successibus atque triumfis
<prvd. c. symm. 2.620_620> Romani imperii. Christo iam tunc uenienti,
<prvd. c. symm. 2.621> Crede, parata uia est, quam dudum publica nostrae
<prvd. c. symm. 2.622> Pacis amicitia struxit moderamine Romae.
<prvd. c. symm. 2.623> Nam locus esse deo quis posset in orbe feroci
<prvd. c. symm. 2.624> Pectoribusque hominum discordibus et sua iura
<prvd. c. symm. 2.625_625> Dissimili ratione tuentibus, ut fuit olim?
<prvd. c. symm. 2.626> Sic incompositos humano in pectore sensus
<prvd. c. symm. 2.627> Disiunctasque animi turbato foedere partes
<prvd. c. symm. 2.628> Nec liquida inuisit sapientia nec deus intrat.
<prvd. c. symm. 2.629> At si mentis apex regnandi iure potitus
<prvd. c. symm. 2.630_630> Pugnacis stomachi pulsus fibrasque rebelles
<prvd. c. symm. 2.631> Frenet et omne iecur ratione coerceat una,
<prvd. c. symm. 2.632> Fit stabilis uitae status et sententia certa
<prvd. c. symm. 2.633> Haurit corde deum domino et subiungitur uni.
<prvd. c. symm. 2.634> En ades, omnipotens, concordibus influe terris!
<prvd. c. symm. 2.635_635> Iam mundus te, Christe, capit quem congrege nexu
<prvd. c. symm. 2.636> Pax et Roma tenent. Capita haec et culmina rerum
<prvd. c. symm. 2.637> Esse iubes nec Roma tibi sine pace probatur
<prvd. c. symm. 2.638> Et pax ut placeat facit excellentia Romae,
<prvd. c. symm. 2.639> Quae motus uarios simul et dicione coercet
<prvd. c. symm. 2.640_640> Et terrore premit. Nec enim spoliata prioris
<prvd. c. symm. 2.641> Robore uirtutis senuit nec saecula sensit
<prvd. c. symm. 2.642> Nec tremulis cum bella uocant capit arma lacertis
<prvd. c. symm. 2.643> Nec tam degeneri uenerandis supplicat ore
<prvd. c. symm. 2.644> Principibus, quam uult praenobilis ille senator
<prvd. c. symm. 2.645_645> Orandi arte potens et callida fingere doctus
<prvd. c. symm. 2.646> Mentitumque grauis personae inducere pondus,
<prvd. c. symm. 2.647> Vt tragicus cantor ligno tegit ora cauato,
<prvd. c. symm. 2.648> Grande aliquod cuius per hiatum crimen anhelet.
<prvd. c. symm. 2.649> Si uocem simulare licet, nempe aptior ista
<prvd. c. symm. 2.650_650> Vox Romae est quam nunc eius sub nomine promam.
<prvd. c. symm. 2.651> Quae, quia turpe putat templorum flere repulsam
<prvd. c. symm. 2.652> Aegidaque in dubiis pro se pugnasse periclis
<prvd. c. symm. 2.653> Dicere seque grauem senio inclinante fateri,
<prvd. c. symm. 2.654> Ductores complexa suos sic laeta profatur:
<prvd. c. symm. 2.655_655>"O clari saluete duces generosa propago
<prvd. c. symm. 2.656> Principis inuicti, sub quo senium omne renascens
<prvd. c. symm. 2.657> Deposui uidique meam flauescere rursus
<prvd. c. symm. 2.658> Canitiem; nam, cum mortalia cuncta uetustas
<prvd. c. symm. 2.659> Imminuat, mihi longa dies aliud parit aeuum,
<prvd. c. symm. 2.660_660> Quae uiuendo diu didici contemnere finem.
<prvd. c. symm. 2.661> Nunc, nunc iusta meis reuerentia competit annis,
<prvd. c. symm. 2.662> Nunc merito dicor uenerabilis et caput orbis,
<prvd. c. symm. 2.663> Cum galeam sub fronde oleae cristasque rubentes
<prvd. c. symm. 2.664> Concutio uiridi uelans fera cingula serto
<prvd. c. symm. 2.665_665> Atque armata deum sine crimine caedis adoro.
<prvd. c. symm. 2.666> Crimen enim (piget heu!) crimen persuaserat atrox
<prvd. c. symm. 2.667> Iuppiter ut sacro iustorum sanguine tincta
<prvd. c. symm. 2.668> Assuetum bellis scelerarem funere ferrum.
<prvd. c. symm. 2.669> Illius instinctu primus Nero matre perempta
<prvd. c. symm. 2.670_670> Sanguinem apostolicum bibit ac me strage piorum
<prvd. c. symm. 2.671> Polluit et proprium facinus mihi saeuus inussit.
<prvd. c. symm. 2.672> Post hunc et Decius iugulis bacchatus apertis
<prvd. c. symm. 2.673> Insanam pauit rabiem; mox et sitis arsit
<prvd. c. symm. 2.674> Multorum similis per uulnera tristia flagrans
<prvd. c. symm. 2.675_675> Extrahere insignes animas ac ludere poenis
<prvd. c. symm. 2.676> Vndantesque meum in gremium defundere mortes
<prvd. c. symm. 2.677> Et sub iure fori non noxia colla secare.
<prvd. c. symm. 2.678> Hac me labe ream modo tempora uestra piarunt.
<prvd. c. symm. 2.679> Viuo pie uobis auctoribus, impia pridem
<prvd. c. symm. 2.680_680> Arte Iouis fateor; quid enim non ille cruentum
<prvd. c. symm. 2.681> Tradidit aut quid mite sibi placidumue poposcit?
<prvd. c. symm. 2.682> Qui, dum praemetuit cultus inolescere Christi,
<prvd. c. symm. 2.683> Saeuiit ac miserum foedauit sanguine saeclum.
<prvd. c. symm. 2.684> Et sunt qui nobis bella exprobrare sinistra
<prvd. c. symm. 2.685_685> Non dubitent, postquam templorum spreuimus aras,
<prvd. c. symm. 2.686> Affirmentque Libyn Collinae a cardine portae
<prvd. c. symm. 2.687> Hannibalem Iouis imperio Martisque repulsum
<prvd. c. symm. 2.688> Victores Senonas Capitoli ex arce fugatos
<prvd. c. symm. 2.689> Cum super e celso pugnarent numina saxo.
<prvd. c. symm. 2.690_690> Qui mihi praeteritam cladem ueteresque dolores
<prvd. c. symm. 2.691> Inculcant iterum, uideant me tempore uestro
<prvd. c. symm. 2.692> Iam nil tale pati. Nullus mea barbarus hostis
<prvd. c. symm. 2.693> Cuspide claustra quatit, non armis ueste comisque
<prvd. c. symm. 2.694> Ignotus capta passim uagus errat in urbe
<prvd. c. symm. 2.695_695> Transalpina meam rapiens in uincula pubem.
<prvd. c. symm. 2.696>"Temptauit Geticus nuper delere tyrannus
<prvd. c. symm. 2.697> Italiam patrio ueniens iuratus ab Histro
<prvd. c. symm. 2.698> Has arces aequare solo, tecta aurea flammis
<prvd. c. symm. 2.699> Soluere, mastrucis proceres uestire togatos.
<prvd. c. symm. 2.700_700> Iamque ruens Venetos turmis protriuerat agros
<prvd. c. symm. 2.701> Et Ligurum uastarat opes et amoena profundi
<prvd. c. symm. 2.702> Rura Padi Tuscumque solum uicto amne premebat.
<prvd. c. symm. 2.703> Depulit hos nimbos equitum non peruigil anser,
<prvd. c. symm. 2.704> Proditor occulti tenebrosa nocte pericli,
<prvd. c. symm. 2.705_705> Sed uis cruda uirum perfractaque congredientum
<prvd. c. symm. 2.706> Pectora nec trepidans animus subcumbere leto
<prvd. c. symm. 2.707> Pro patria et pulchram per uulnera quaerere laudem.
<prvd. c. symm. 2.708> Numquid et ille dies Ioue contulit auspice tantum
<prvd. c. symm. 2.709> Virtutis pretium? Dux agminis imperiique
<prvd. c. symm. 2.710_710> Christipotens nobis iuuenis fuit et comes eius
<prvd. c. symm. 2.711> Atque parens Stilico; deus unus Christus utrique.
<prvd. c. symm. 2.712> Huius adoratis altaribus et cruce fronti
<prvd. c. symm. 2.713> Inscripta cecinere tubae. Prima hasta dracones
<prvd. c. symm. 2.714> Praecurrit quae Christi apicem sublimior effert.
<prvd. c. symm. 2.715_715> Illic ter denis gens exitiabilis annis
<prvd. c. symm. 2.716> Pannoniae poenas tandem deleta pependit.
<prvd. c. symm. 2.717> Corpora famosis olim ditata rapinis
<prvd. c. symm. 2.718> In cumulos congesta iacent mirabere seris
<prvd. c. symm. 2.719> Posteritas, saeclis inhumata cadauera late
<prvd. c. symm. 2.720_720> Quae Pollentinos texerunt ossibus agros.
<prvd. c. symm. 2.721> Si potui manibus Gallorum excisa leuare
<prvd. c. symm. 2.722> De cinerum squalore caput, redeunte Camillo
<prvd. c. symm. 2.723> Signa renidenti fumans si fronte recepi
<prvd. c. symm. 2.724> Si potui miseras sertis redimire ruinas
<prvd. c. symm. 2.725_725> Et male pendentes lauru praecingere turres,
<prvd. c. symm. 2.726> Quo te suscipiam gremio, fortissime princeps,
<prvd. c. symm. 2.727> Quos spargam flores, quibus insertabo coronis
<prvd. c. symm. 2.728> Atria, quae festis suspendam pallia portis
<prvd. c. symm. 2.729> Immunis tanti belli ac te stante sub armis
<prvd. c. symm. 2.730_730> Libera et aure tenus Geticos experta tumultus?
<prvd. c. symm. 2.731> Scande triumfalem currum spoliisque receptis
<prvd. c. symm. 2.732> Huc Christo comitante ueni! Date uincula demam
<prvd. c. symm. 2.733> Captiuis gregibus; manicas deponite longo
<prvd. c. symm. 2.734> Tritas seruitio, matrum iuuenumque cateruae!
<prvd. c. symm. 2.735_735> Dediscat seruire senex laris exul auiti
<prvd. c. symm. 2.736> Discat et ad patrium limen genetrice reuersa
<prvd. c. symm. 2.737> Ingenuum se nosse puer. Timor omnis abesto
<prvd. c. symm. 2.738> Vicimus, exultare libet. Quid tale repulso
<prvd. c. symm. 2.739> Poenorum quondam duce contigit? Ille petitae
<prvd. c. symm. 2.740_740> Postquam perculerat tremefacta repagula portae,
<prvd. c. symm. 2.741> Baianis resolutus aquis durissima luxu
<prvd. c. symm. 2.742> Robora destituit ferrumque libidine fregit.
<prvd. c. symm. 2.743> At noster Stilico congressus comminus ipsa
<prvd. c. symm. 2.744> Ex acie ferrata uirum dare terga coegit.
<prvd. c. symm. 2.745_745> Hic Christus nobis deus affuit et mera uirtus;
<prvd. c. symm. 2.746> Illic lasciuum, Campania fertilis, hostem
<prvd. c. symm. 2.747> Deliciae uicere tuae. Non Iuppiter acrem
<prvd. c. symm. 2.748> Protexit Fabium, sed iuuit amoena Tarentus,
<prvd. c. symm. 2.749> Quae dedit illecebris domitum calcare tyrannum.
<prvd. c. symm. 2.750_750>"His ego pro meritis quae praemia digna rependam
<prvd. c. symm. 2.751> Non habeo. Membra statuis effingere uile est
<prvd. c. symm. 2.752>(Virtutem nil uile decet). Nam uile quod aetas
<prvd. c. symm. 2.753> Eripit. Aera cadunt aut fuluum defluit aurum
<prvd. c. symm. 2.754> Aut candor perit argenti, si defuit usus,
<prvd. c. symm. 2.755_755> Et fuscata situ corrumpit uena colorem.
<prvd. c. symm. 2.756> Viua tibi, princeps, debetur gloria, uiuum
<prvd. c. symm. 2.757> Virtutis pretium decus immortale secuto.
<prvd. c. symm. 2.758> Regnator mundi Christo sociabere in aeuum,
<prvd. c. symm. 2.759> Quo ductore meum trahis ad caelestia regnum.
<prvd. c. symm. 2.760_760> Nil te permoueat magni uox rhetoris oro
<prvd. c. symm. 2.761> Qui sub legati specie sacra mortua plorans
<prvd. c. symm. 2.762> Ingenii telis et fandi uiribus audet
<prvd. c. symm. 2.763> Heu nostram temptare fidem nec te uidet ac me
<prvd. c. symm. 2.764> Deuotos, Auguste, deo cui sordida templa
<prvd. c. symm. 2.765_765> Clausimus et madidas sanie deiecimus aras.
<prvd. c. symm. 2.766> Vnus nostra regat seruetque palatia Christus.
<prvd. c. symm. 2.767> Ne quis Romuleas daemon iam nouerit arces,
<prvd. c. symm. 2.768> Sed soli pacis domino mea seruiat aula."
<prvd. c. symm. 2.769> Sic affata pios Roma exorauit alumnos
<prvd. c. symm. 2.770_770> Spernere legatum non admittenda petentem,
<prvd. c. symm. 2.771> Legatum Iouis ex adytis ab haruspice missum,
<prvd. c. symm. 2.772> At non a patria; patriae nam gloria Christus.
<prvd. c. symm. 2.773> Persistit tamen affirmans iter esse uiandi
<prvd. c. symm. 2.774> Multifidum uariumque, deus cum quaeritur unus.
<prvd. c. symm. 2.775_775> Hinc alios ast inde alios properare seorsum,
<prvd. c. symm. 2.776> Quemque per anfractus proprios, sed competa eodem
<prvd. c. symm. 2.777> Fine coartari simul et concurrere in unum.
<prvd. c. symm. 2.778> Quin etiam caelum atque solum uentos mare nubes
<prvd. c. symm. 2.779> Omnibus in commune dari uel qui colimus te,
<prvd. c. symm. 2.780_780> Christe, uel exta litant sculptis qui tabida saxis.
<prvd. c. symm. 2.781> Non nego communem cunctis uiuentibus usum
<prvd. c. symm. 2.782> Aeris astrorum pelagi telluris et imbris.
<prvd. c. symm. 2.783> Immo etiam iniustus pariter iustusque sub uno
<prvd. c. symm. 2.784> Axe habitant; unas capit impius et pius auras,
<prvd. c. symm. 2.785_785> Castus et incestus, meretrix et nupta, nec alter
<prvd. c. symm. 2.786> Ore sacerdotis quam myrmillonis anhelat
<prvd. c. symm. 2.787> Spiritus aerio uitam qui temperat haustu.
<prvd. c. symm. 2.788> Nubis uerna pluit zephyro impellente, sed aeque
<prvd. c. symm. 2.789> Furis et innocui fecundat rura coloni.
<prvd. c. symm. 2.790_790> Gurgitis aestiui sic pura fluenta uiator
<prvd. c. symm. 2.791> Vt latro fessus adit. Sic piratis mare seruit(==SERVIT)
<prvd. c. symm. 2.792> Vt mercatori, nec fluctus secius hosti
<prvd. c. symm. 2.793> Obsequitur quam cum licitae fert transtra carinae.
<prvd. c. symm. 2.794> Ergo capax utriusque rei natura creandis
<prvd. c. symm. 2.795_795> Se praebet populis nec habet discernere dispar
<prvd. c. symm. 2.796> Viuentum meritum, quos tantum pascere iussa est.
<prvd. c. symm. 2.797> Seruit(==SERVIT) enim mundus, non iudicat; hoc sibi summus
<prvd. c. symm. 2.798> Naturae dominus praescripta in tempora seruat.
<prvd. c. symm. 2.799> Nunc adsunt homini data munera legibus hisdem
<prvd. c. symm. 2.800_800> Quis concessa semel: fons liquitur, amnis inundat,
<prvd. c. symm. 2.801> Veliuolum ratibus mare finditur, influit imber,
<prvd. c. symm. 2.802> Aura uolat tenuis, uegetatur mobilis aer,
<prvd. c. symm. 2.803> Et res naturae fit publica promptaque cunctis
<prvd. c. symm. 2.804> Dum seruant elementa suum famulantia cursum.
<prvd. c. symm. 2.805_805> Sic probus atque reus capitalis criminis hisdem
<prvd. c. symm. 2.806> Sideribus facilisque poli bonitate fruuntur.
<prvd. c. symm. 2.807> Viuere commune est, sed non commune mereri.
<prvd. c. symm. 2.808> Denique Romanus Daha Sarmata Vandalus Hunnus
<prvd. c. symm. 2.809> Gaetulus Garamans Alamannus Saxo Galaulas
<prvd. c. symm. 2.810_810> Vna omnes gradiuntur humo, caelum omnibus unum est,
<prvd. c. symm. 2.811> Vnus et oceanus nostrum qui continet orbem.
<prvd. c. symm. 2.812> Addo aliud: nostros potant animalia fontes,
<prvd. c. symm. 2.813> Ipso rore mihi seges est quo gramen onagris,
<prvd. c. symm. 2.814> Spurca suis nostro amne natat, nostra intrat et ipsos
<prvd. c. symm. 2.815_815> Aura canes animatque leui fera corpora flatu.
<prvd. c. symm. 2.816> Sed tantum distant Romana et barbara, quantum
<prvd. c. symm. 2.817> Quadrupes abiuncta est bipedi uel muta loquenti,
<prvd. c. symm. 2.818> Quantum etiam qui rite dei praecepta sequuntur
<prvd. c. symm. 2.819> Cultibus a stolidis et eorum erroribus absunt.
<prvd. c. symm. 2.820_820> Non facit ergo pares in religione tenenda
<prvd. c. symm. 2.821> Aeris et caeli communio; corpora tantum
<prvd. c. symm. 2.822> Gignit alit reparat recidiuaque semina seruat.
<prvd. c. symm. 2.823> Nec refert cuius generis cuiusue figurae
<prvd. c. symm. 2.824> Aut cuius meriti, modo sint ut corpora terra
<prvd. c. symm. 2.825_825> Edita, terrenis quibus est uigor ex elementis,
<prvd. c. symm. 2.826> Artificis quia patris opus discrimine nullo
<prvd. c. symm. 2.827> Influit in medium nec auaro munere currit
<prvd. c. symm. 2.828> Ante datum quam primus homo sordesceret Adam.
<prvd. c. symm. 2.829> Nec uitio utentum restrictum deficit aut se
<prvd. c. symm. 2.830_830> Subtrahit indignis nec foeda et turpia uitat.
<prvd. c. symm. 2.831> Haud aliter solis radius colluminat omnes
<prvd. c. symm. 2.832> Diffuso splendore locos; ferit aurea tecta,
<prvd. c. symm. 2.833> Sed ferit et nigro sordentia culmina fumo.
<prvd. c. symm. 2.834> Intrat marmoribus Capitolia clara, sed intrat
<prvd. c. symm. 2.835_835> Carceris et rimas et taetra foramina clausi
<prvd. c. symm. 2.836> Stercoris et spurcam redolenti in fornice cellam.
<prvd. c. symm. 2.837> Sed non illud erunt obscura ergastula quod sunt
<prvd. c. symm. 2.838> Regia gemmato laquearia fulua metallo.
<prvd. c. symm. 2.839> Nempe magis non illud erunt qui numen in urnis
<prvd. c. symm. 2.840_840> Quaerunt ac tumulis et laruas sanguine placant
<prvd. c. symm. 2.841> Quod sunt qui summum caeli dominum uenerantur
<prvd. c. symm. 2.842> Iustitiamque litant et templum pectoris ornant.
<prvd. c. symm. 2.843>"Secretum sed grande nequit rationis opertae
<prvd. c. symm. 2.844> Quaeri aliter quam si sparsis uia multiplicetur
<prvd. c. symm. 2.845_845> Tramitibus et centenos terat orbita calles
<prvd. c. symm. 2.846> Quaesitura deum uariata indage latentem."
<prvd. c. symm. 2.847> Longe aliud uerum est; nam multa ambago uiarum
<prvd. c. symm. 2.848> Anfractus dubios habet et perplexius errat.
<prvd. c. symm. 2.849> Sola errore caret simplex uia nescia flecti
<prvd. c. symm. 2.850_850> In diuerticulum biuiis nec pluribus anceps.
<prvd. c. symm. 2.851> Non tamen infitior duplex occurrere nobis
<prvd. c. symm. 2.852> Semper iter, geminis mortalia partibus ire
<prvd. c. symm. 2.853> Cum dubitant quonam ferat ignorantia gressum.
<prvd. c. symm. 2.854> Altera multifida est, at simplex altera et una.
<prvd. c. symm. 2.855_855> Vna deum sequitur, diuos colit altera plures,
<prvd. c. symm. 2.856> Et tot sunt eius diuortia quot templorum
<prvd. c. symm. 2.857> Signa, quot aeriis uolitant fantasmata monstris.
<prvd. c. symm. 2.858> Aut hos thyrsigeri rapit ad Dionysia Bacchi,
<prvd. c. symm. 2.859> Illicit aut alios ad Saturnalia festa,
<prvd. c. symm. 2.860_860> Aut docet occultus quae sacra Diespiter infans
<prvd. c. symm. 2.861> Inter tinnitus solui sibi poscat aenos.
<prvd. c. symm. 2.862> Iamque Lupercales ferulae nudique petuntur
<prvd. c. symm. 2.863> Discursus iuuenum, Megalesius hinc spado diris
<prvd. c. symm. 2.864> Incensus furiis caeca ad responsa uocatur.
<prvd. c. symm. 2.865_865> Sunt qui quadriuiis breuioribus ire parati
<prvd. c. symm. 2.866> Vilia Niliacis uenerantur holuscula in hortis
<prvd. c. symm. 2.867> Porrum et caepe deos imponere nubibus ausi
<prvd. c. symm. 2.868> Alliaque et +serapen+ caeli super astra locare.
<prvd. c. symm. 2.869> Isis enim et Serapis et grandi Simia cauda
<prvd. c. symm. 2.870_870> Et Crocodillus idem quod Iuno Lauerna Priapus;
<prvd. c. symm. 2.871> Hos tu, Nile, colis, illos tu, Thybris, adoras.
<prvd. c. symm. 2.872> Vna superstitio est, quamuis non concolor error.
<prvd. c. symm. 2.873> Hinc alia exoritur tenebrosis tecta frutectis
<prvd. c. symm. 2.874> Semita, quam pecudes et muta animalia carpunt
<prvd. c. symm. 2.875_875> Quaeque latent siluis; operitur nescia caeli
<prvd. c. symm. 2.876> Mens hominum saeuo uiuens captiua tyranno.
<prvd. c. symm. 2.877> Haec putat esse deum nullum, namque omnia uerti
<prvd. c. symm. 2.878> Casibus et nullo sub praeside saecla rotari.
<prvd. c. symm. 2.879> Hoc iter haudquaquam magno discrimine distat
<prvd. c. symm. 2.880_880> Hisce uiis quas uos teritis, qui numina multa
<prvd. c. symm. 2.881> Et portenta deum summum numerosa putatis.
<prvd. c. symm. 2.882> Simplicis ergo uiae dux est deus. Ille per unam
<prvd. c. symm. 2.883> Ire iubet mortale genus quam dirigit ipse
<prvd. c. symm. 2.884> Sublimem dextro celsa ad fastigia cliuo.
<prvd. c. symm. 2.885_885> Prima uiae facies inculta subhorrida tristis
<prvd. c. symm. 2.886> Difficilis sed fine sui pulcherrima et amplis
<prvd. c. symm. 2.887> Praedita diuitiis et abundans luce perenni
<prvd. c. symm. 2.888> Et quae praeteritos possit pensare labores.
<prvd. c. symm. 2.889> Multiplici dux daemon adest, qui parte sinistra
<prvd. c. symm. 2.890_890> Centifidum confundit iter. Trahit inde sofistas
<prvd. c. symm. 2.891> Barbatos, trahit hinc opibus uel honore potentes.
<prvd. c. symm. 2.892> Illicit et uolucrum linguis et haruspice fallit,
<prvd. c. symm. 2.893> Instigat bacchantis anus ambage Sibyllae,
<prvd. c. symm. 2.894> Inuoluit mathesi, magicas impellit in artes,
<prvd. c. symm. 2.895_895> Omine sollicitat, capit augure, territat extis.
<prvd. c. symm. 2.896> Cernis ut una uia est multis anfractibus errans
<prvd. c. symm. 2.897> Talem passa ducem qui non sinat ire salutis
<prvd. c. symm. 2.898> Ad dominum, sed mortis iter per deuia monstret,
<prvd. c. symm. 2.899> Deuia picta bonis breuibus sed fine sub ipso
<prvd. c. symm. 2.900_900> Tristia et in subitam praeceps immersa Carybdem?
<prvd. c. symm. 2.901> Ite procul, gentes! Consortia nulla uiarum
<prvd. c. symm. 2.902> Sunt uobis cum plebe dei. Discedite longe
<prvd. c. symm. 2.903> Et uestrum penetrate chaos, quo uos uocat ille
<prvd. c. symm. 2.904> Praeuius infernae perplexa per auia noctis.
<prvd. c. symm. 2.905_905> At nobis uitae dominum quaerentibus unum
<prvd. c. symm. 2.906> Lux iter est et clara dies et gratia simplex.
<prvd. c. symm. 2.907> Spem sequimur gradimurque fide fruimurque futuris,
<prvd. c. symm. 2.908> Ad quae non ueniunt praesentis gaudia uitae
<prvd. c. symm. 2.909> Nec currunt pariter capta et capienda uoluptas.
<prvd. c. symm. 2.910_910> Vltima legati defleta dolore querella est
<prvd. c. symm. 2.911> Palladiis quod farra focis uel quod stipis ipsis
<prvd. c. symm. 2.912> Virginibus castisque choris alimenta negentur
<prvd. c. symm. 2.913> Vestales solitis fraudentur sumptibus ignes.
<prvd. c. symm. 2.914> Hinc ait et steriles frugescere rarius agros
<prvd. c. symm. 2.915_915> Et tristem saeuire famem totumque per orbem
<prvd. c. symm. 2.916> Mortales pallere inopes ac panis egenos.
<prvd. c. symm. 2.917> Quae tanta extiterit praesenti tempore tamque
<prvd. c. symm. 2.918> Inuidiosa famis, quam Triptolemi Cererisque
<prvd. c. symm. 2.919> Mouerit ira penu pro uirginis ulciscendo,
<prvd. c. symm. 2.920_920> Non memini nec tale aliquid uel fama susurrat.
<prvd. c. symm. 2.921> Audio per Pharios Nilum discurrere campos
<prvd. c. symm. 2.922> More suo uiridisque sata stagnare Canopi.
<prvd. c. symm. 2.923> Aut ueniat sicco qui flumine nuntius affert
<prvd. c. symm. 2.924> Ieiunam squalere siti sub puluere Memfim
<prvd. c. symm. 2.925_925> Nec Pelusiacae limum sudare paludis.
<prvd. c. symm. 2.926> Num fons arcano naturae tectus operto
<prvd. c. symm. 2.927> Aruit et tenuem uix stillat uena liquorem?
<prvd. c. symm. 2.928> Num refugus nostras odit praestringere ripas
<prvd. c. symm. 2.929> Amnis et exustos cursum deflectit ad Indos?
<prvd. c. symm. 2.930_930> Num tractu in medio bibulus uorat alueus undam
<prvd. c. symm. 2.931> Fluminis et subito stagna absorbentur hiatu,
<prvd. c. symm. 2.932> Ne sulcos operire uadis neue arida possint
<prvd. c. symm. 2.933> Aegypti per plana trahi glaebasque rigentes
<prvd. c. symm. 2.934> Infusis ad pingue lutum mollire fluentis
<prvd. c. symm. 2.935_935> Vnde seges late crinitis fluctuet agris
<prvd. c. symm. 2.936> Densius et grauidis se uestiat aequor aristis?
<prvd. c. symm. 2.937> Respice num Libyci desistat ruris arator
<prvd. c. symm. 2.938> Frumentis onerare rates et ad ostia Thybris
<prvd. c. symm. 2.939> Mittere triticeos in pastum plebis aceruos,
<prvd. c. symm. 2.940_940> Numne Leontini sulcator soluere campi
<prvd. c. symm. 2.941> Cesset frugiferas Lilybeo ex litore cumbas
<prvd. c. symm. 2.942> Nec det uela fretis Romana nec horrea rumpat
<prvd. c. symm. 2.943> Sardorum congesta uehens granaria classis.
<prvd. c. symm. 2.944> Ergo piris mensas siluestribus implet arator
<prvd. c. symm. 2.945_945> Poenus et auulsas Siculus depascitur herbas,
<prvd. c. symm. 2.946> Iamque Remi populo quernas Sardinia(==SARDI+NI-A-) glandes
<prvd. c. symm. 2.947> Suppeditat, iam corna cibus lapidosa Quiritum?
<prvd. c. symm. 2.948> Quis uenit esuriens magni ad spectacula circi?
<prvd. c. symm. 2.949> Quae regio gradibus uacuis ieiunia dira
<prvd. c. symm. 2.950_950> Sustinet aut quae Ianiculi mola muta quiescit?
<prvd. c. symm. 2.951> Quantos quaeque ferat fructus prouincia quamque
<prvd. c. symm. 2.952> Vbere fecundo large fluat orbis opimus,
<prvd. c. symm. 2.953> Indicio est annona, tuae quae publica plebi,
<prvd. c. symm. 2.954> Roma, datur tantaeque manus longa otia pascit.
<prvd. c. symm. 2.955_955> Sit fortasse aliquis paulo infecundior annus;
<prvd. c. symm. 2.956> Nil mirum, nec in orbe nouum. Didicere priores
<prvd. c. symm. 2.957> Perpessi plerumque famem, si tabidus aer
<prvd. c. symm. 2.958> Siccauit tenues ardenti sidere nubes
<prvd. c. symm. 2.959> Nec uernas infudit aquas creberrimus imber
<prvd. c. symm. 2.960_960> Fruge noua et uiridi, si messis adulta priusquam
<prvd. c. symm. 2.961> Conceptas tenero solidaret lacte medullas
<prvd. c. symm. 2.962> Afflatum calido sucum contraxit ab euro
<prvd. c. symm. 2.963> Ieiunosque tulit calamos atque irrita uota
<prvd. c. symm. 2.964> Agricolae sterilis stipularum silua fefellit.
<prvd. c. symm. 2.965_965> His, ni fallor, ager uitiis corruptus et ante
<prvd. c. symm. 2.966> Subiacuit, quam Palladium, quam Vesta penates
<prvd. c. symm. 2.967> Sub lare Pergameo seruarent igne reposto,
<prvd. c. symm. 2.968> Quam Priami genitor conductis moenia fabris
<prvd. c. symm. 2.969> Extrueret, quam uirgo suas fundaret Athenas
<prvd. c. symm. 2.970_970> Pallas, in his quoniam Vestalis origo fauillae
<prvd. c. symm. 2.971> Vrbibus, ut memorant, primo de fomite sumpta est
<prvd. c. symm. 2.972> Sacraruntque focos aut Fryx aut Graius alumnos.
<prvd. c. symm. 2.973> Antiquis elementa labant erroribus ac de
<prvd. c. symm. 2.974> Legitimo discussa modo plerumque feruntur
<prvd. c. symm. 2.975_975> In casus alios quam lex habet aut iter anni.
<prvd. c. symm. 2.976> Nunc consumit edax segetem rubigo maligni
<prvd. c. symm. 2.977> Aeris ex uitio, nunc culpam uere tepenti
<prvd. c. symm. 2.978> Post zephyros gelidi glacies aquilonis inurit
<prvd. c. symm. 2.979> Ambustumque caput culmi fuligine tinguit.
<prvd. c. symm. 2.980_980> Seminis aut teneri turgens dum germinat herba,
<prvd. c. symm. 2.981> Continuis nimiisque perit constricta pruinis
<prvd. c. symm. 2.982> Nec potis est tenuem telluri affigere fibram.
<prvd. c. symm. 2.983> Mox eiecta solo glacie sidente superfit
<prvd. c. symm. 2.984> Nudaque subducto radix auellitur aruo.
<prvd. c. symm. 2.985_985> Ancipites tribuli subeunt et carduus horrens;
<prvd. c. symm. 2.986> Hos fert sicca sitis, hunc ebrius educat umor.
<prvd. c. symm. 2.987> Temperies effusa minus uel plus agit istos
<prvd. c. symm. 2.988> Terrarum morbos et mundum uulnerat aegrum.
<prvd. c. symm. 2.989> Non aliter nostri corruptus corporis usus
<prvd. c. symm. 2.990_990> In uitium plerumque cadit nec in ordine recto
<prvd. c. symm. 2.991> Perstat et excessu moderaminis afficit artus.
<prvd. c. symm. 2.992> Vnus enim status est mundique et corporis huius
<prvd. c. symm. 2.993> Quod gerimus, natura eadem sustentat utrumque.
<prvd. c. symm. 2.994> Edita de nihilo crescunt nihilumque futura
<prvd. c. symm. 2.995_995> Aut titubant morbis aut tempore uicta senescunt,
<prvd. c. symm. 2.996> Nec natura caret uitio cui terminus instat.
<prvd. c. symm. 2.997> Semper, crede, polus uariis prouentibus annos
<prvd. c. symm. 2.998> Texuit; hos multa ditauit fruge fluentes
<prvd. c. symm. 2.999> Quosdam infelices astris damnauit iniquus
<prvd. c. symm. 2.1000_1000> Spe cassa et sterili curam frustratus agrestem.
<prvd. c. symm. 2.1001> Sed, si Vestales ulciscitur ista puellas
<prvd. c. symm. 2.1002> Pestis, ab infido quae gignitur improba mundo,
<prvd. c. symm. 2.1003> Cur non christicolum tantum populatur agellos,
<prvd. c. symm. 2.1004> Per quos uirginibus uestris stata dona negantur?
<prvd. c. symm. 2.1005_1005> Vtimur et ruris reditu et ratione colendi
<prvd. c. symm. 2.1006>(Exercere manum non paenitet), et lapis illic
<prvd. c. symm. 2.1007> Si stetit, antiquus quem cingere sueuerat error
<prvd. c. symm. 2.1008> Fasceolis uel gallinae pulmone rogare,
<prvd. c. symm. 2.1009> Frangitur et nullis uiolatur Terminus extis
<prvd. c. symm. 2.1010_1010> Et quae fumificas arbor uittata lucernas
<prvd. c. symm. 2.1011> Seruabat cadit ultrici succisa bipenni.
<prvd. c. symm. 2.1012> Nec tamen idcirco minor est aut fructus agelli
<prvd. c. symm. 2.1013> Aut tempestatis clementia laeta serenae,
<prvd. c. symm. 2.1014> Temperet aut pluuius qui culta noualia uentus.
<prvd. c. symm. 2.1015_1015> Sed nec magno opus est frugi uiuentibus et cum
<prvd. c. symm. 2.1016> Maxima proueniunt non amplo in gaudia censu
<prvd. c. symm. 2.1017> Soluimur inque lucrum studio exultamus auaro.
<prvd. c. symm. 2.1018> Nam quibus aeternum spes informatur in aeuum,
<prvd. c. symm. 2.1019> Omne bonum tenue est quod praesens ingerit aetas.
<prvd. c. symm. 2.1020_1020> O felix nimium sapiens et rusticus idem,
<prvd. c. symm. 2.1021> Qui terras animumque colens impendit utrisque
<prvd. c. symm. 2.1022> Curam peruigilem, quales quos imbuit auctor
<prvd. c. symm. 2.1023> Christus et assumptis dedit haec praecepta colonis:
<prvd. c. symm. 2.1024>"Semina cum sulcis committitis, arua cauete
<prvd. c. symm. 2.1025_1025> Dura lapillorum macie, ne decidat illic
<prvd. c. symm. 2.1026> Quod seritur, primo quoniam praefertile germen
<prvd. c. symm. 2.1027> Luxuriat, suco mox deficiente sub aestu
<prvd. c. symm. 2.1028> Sideris igniferi sitiens torretur et aret;
<prvd. c. symm. 2.1029> Neue in spinosos incurrant semina uepres,
<prvd. c. symm. 2.1030_1030> Aspera nam segetem surgentem uincula texunt
<prvd. c. symm. 2.1031> Ac fragiles calamos nodis rubus artat acutis;
<prvd. c. symm. 2.1032> Et ne iacta uiae spargantur in aggere grana,
<prvd. c. symm. 2.1033> Haec auibus quia nuda patent passimque uorantur
<prvd. c. symm. 2.1034> Immundisque iacent foeda ad ludibria coruis."
<prvd. c. symm. 2.1035_1035> His deus agricolam confirmat legibus. Ille
<prvd. c. symm. 2.1036> Ius caeleste patris non summa intellegit aure,
<prvd. c. symm. 2.1037> Sed simul et cordis segetem disponit et agri,
<prvd. c. symm. 2.1038> Ne minus interno niteant praecordia cultu
<prvd. c. symm. 2.1039> Quam cum laeta suas ostentant iugera messes.
<prvd. c. symm. 2.1040_1040> Extirpamus enim sentos de pectore uepres,
<prvd. c. symm. 2.1041> Ne uitiosa necent germen uitale flagella,
<prvd. c. symm. 2.1042> Ne frugem segetemque animae spinosa malorum
<prvd. c. symm. 2.1043> Impediat sentix scelerum peccamine crebro,
<prvd. c. symm. 2.1044> Glarea ne tenuis ieiunis siccet harenis
<prvd. c. symm. 2.1045_1045> Marcentem sub corde fidem, ne pectoris aestus
<prvd. c. symm. 2.1046> Flagret et effetis urat charismata uenis,
<prvd. c. symm. 2.1047> Denique ne iecoris detrita in parte relinquat
<prvd. c. symm. 2.1048> Vilis cura deum, ne spem qua uescimur intus
<prvd. c. symm. 2.1049> Deserat obscenisque auibus permittat edendam
<prvd. c. symm. 2.1050_1050> Et proiecta fides hosti sit praeda uolucri.
<prvd. c. symm. 2.1051> Talis nostrorum sollertia centiplicatos
<prvd. c. symm. 2.1052> Agrorum rediget fructus, quibus acrius instat;
<prvd. c. symm. 2.1053> Nec metuit ne congestum populetur aceruum
<prvd. c. symm. 2.1054> Curculio uel nigra cauis formica recondat.
<prvd. c. symm. 2.1055_1055> Sunt et uirginibus pulcherrima praemia nostris
<prvd. c. symm. 2.1056> Et pudor et sancto tectus uelamine uultus
<prvd. c. symm. 2.1057> Et priuatus honos nec nota et publica forma
<prvd. c. symm. 2.1058> Et rarae tenuesque epulae et mens sobria semper
<prvd. c. symm. 2.1059> Lexque pudicitiae uitae cum fine peracta.
<prvd. c. symm. 2.1060_1060> Hinc decies seni rediguntur in horrea fructus
<prvd. c. symm. 2.1061> Horrea nocturno non umquam obnoxia furi,
<prvd. c. symm. 2.1062> Nam caelum fur nullus adit, caelestia numquam
<prvd. c. symm. 2.1063> Fraude resignantur; fraus terris uoluitur imis.
<prvd. c. symm. 2.1064> Quae nunc Vestalis sit uirginitatis honestas
<prvd. c. symm. 2.1065_1065> Discutiam, qua lege regat decus omne pudoris.
<prvd. c. symm. 2.1066> Ac primum paruae teneris capiuntur in annis,
<prvd. c. symm. 2.1067> Ante uoluntatis propriae quam libera secta
<prvd. c. symm. 2.1068> Laude pudicitiae feruens et amore deorum
<prvd. c. symm. 2.1069> Iusta maritandi condemnet uincula sexus.
<prvd. c. symm. 2.1070_1070> Captiuus pudor ingratis addicitur aris
<prvd. c. symm. 2.1071> Nec contempta perit miseris sed adempta uoluptas
<prvd. c. symm. 2.1072> Corporis intacti. Mens non intacta tenetur
<prvd. c. symm. 2.1073> Nec requies datur ulla toris quibus innuba caecum
<prvd. c. symm. 2.1074> Vulnus et amissas suspirat femina taedas.
<prvd. c. symm. 2.1075_1075> Tum quia non totum spes salua interficit ignem
<prvd. c. symm. 2.1076> Nam resides quandoque faces adolere licebit
<prvd. c. symm. 2.1077> Festaque decrepitis obtendere flammea canis.
<prvd. c. symm. 2.1078> Tempore praescripto membra intemerata requirens
<prvd. c. symm. 2.1079> Tandem uirgineam fastidit Vesta senectam.
<prvd. c. symm. 2.1080_1080> Dum thalamis habilis tumuit uigor, irrita nullus
<prvd. c. symm. 2.1081> Fecundauit amor materno uiscera partu.
<prvd. c. symm. 2.1082> Nubit anus ueterana sacro perfuncta labore
<prvd. c. symm. 2.1083> Desertisque focis quibus est famulata iuuentas
<prvd. c. symm. 2.1084> Transfert emeritas ad fulcra iugalia rugas
<prvd. c. symm. 2.1085_1085> Discit et in gelido noua nupta tepescere lecto.
<prvd. c. symm. 2.1086> Interea dum torta uagos ligat infula crines
<prvd. c. symm. 2.1087> Fatalesque adolet prunas innupta sacerdos,
<prvd. c. symm. 2.1088> Fertur per medias ut publica pompa plateas
<prvd. c. symm. 2.1089> Pilento residens molli seque ore retecto
<prvd. c. symm. 2.1090_1090> Imputat attonitae uirgo spectabilis urbi.
<prvd. c. symm. 2.1091> Inde ad consessum caueae pudor almus et expers
<prvd. c. symm. 2.1092> Sanguinis it pietas hominum uisura cruentos
<prvd. c. symm. 2.1093> Congressus mortesque et uulnera uendita pastu
<prvd. c. symm. 2.1094> Spectatura sacris oculis. Sedet illa uerendis
<prvd. c. symm. 2.1095_1095> Vittarum insignis faleris fruiturque lanistis.
<prvd. c. symm. 2.1096> O tenerum mitemque animum! Consurgit ad ictus
<prvd. c. symm. 2.1097> Et quotiens uictor ferrum iugulo inserit illa
<prvd. c. symm. 2.1098> Delicias ait esse suas, pectusque iacentis
<prvd. c. symm. 2.1099> Virgo modesta iubet conuerso pollice rumpi,
<prvd. c. symm. 2.1100_1100> Ne lateat pars ulla animae uitalibus imis,
<prvd. c. symm. 2.1101> Altius impresso dum palpitat ense secutor.
<prvd. c. symm. 2.1102> Hoc illud meritum est, quod continuare feruntur
<prvd. c. symm. 2.1103> Excubias Latii pro maiestate palati,
<prvd. c. symm. 2.1104> Quod redimunt uitam populi procerumque salutem,
<prvd. c. symm. 2.1105_1105> Perfundunt quia colla comis bene uel bene cingunt
<prvd. c. symm. 2.1106> Tempora taeniolis et licia crinibus addunt,
<prvd. c. symm. 2.1107> Et quia subter humum lustrales testibus umbris
<prvd. c. symm. 2.1108> In flammam iugulant pecudes et murmura miscent?
<prvd. c. symm. 2.1109> An quoniam podii meliore in parte sedentes
<prvd. c. symm. 2.1110_1110> Spectant aeratam faciem quam crebra tridenti
<prvd. c. symm. 2.1111> Impacto quatiant hastilia, saucius et quam
<prvd. c. symm. 2.1112> Vulneribus patulis partem perfundat harenae
<prvd. c. symm. 2.1113> Cum fugit, et quanto uestigia sanguine signet?
<prvd. c. symm. 2.1114> Quod genus ut sceleris iam nesciat aurea Roma
<prvd. c. symm. 2.1115_1115> Te precor, Ausonii dux augustissime regni,
<prvd. c. symm. 2.1116> Et tam triste sacrum iubeas ut cetera tolli
<prvd. c. symm. 2.1117> Perspice, nonne uacat meriti locus iste paterni,
<prvd. c. symm. 2.1118> Quem tibi supplendum deus et genitoris amica
<prvd. c. symm. 2.1119> Seruauit pietas? Solus ne praemia tantae
<prvd. c. symm. 2.1120_1120> Virtutis caperet "Partem tibi, nate, reseruo"
<prvd. c. symm. 2.1121> Dixit et integrum decus intactumque reliquit.
<prvd. c. symm. 2.1122> Adripe dilatam tua, dux, in tempora famam,
<prvd. c. symm. 2.1123> Quodque patri superest successor laudis habeto.
<prvd. c. symm. 2.1124> Ille urbem uetuit taurorum sanguine tingui,
<prvd. c. symm. 2.1125_1125> Tu mortes miserorum hominum prohibeto litari.
<prvd. c. symm. 2.1126> Nullus in urbe cadat cuius sit poena uoluptas,
<prvd. c. symm. 2.1127> Nec sua uirginitas oblectet caedibus ora.
<prvd. c. symm. 2.1128> Iam solis contenta feris infamis harena
<prvd. c. symm. 2.1129> Nulla cruentatis homicidia ludat in armis.
<prvd. c. symm. 2.1130_1130> Sit deuota deo, sit tanto principe digna
<prvd. c. symm. 2.1131> Et uirtute potens et criminis inscia Roma,
<prvd. c. symm. 2.1132> Quemque ducem bellis sequitur pietate sequatur.
