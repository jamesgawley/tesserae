<ter. ad. 1.1> Postquam poeta sensit scripturam suam 
<ter. ad. 1.2> Ab iniquis obseruari, et aduorsarios 
<ter. ad. 1.3> Rapere in peiorem partem quam acturi sumus, 
<ter. ad. 1.4> Indicio de se ipse erit, uos eritis iudices 
<ter. ad. 1.5> Laudin an uitio duci factum oporteat. 
<ter. ad. 1.6> Synapothnescontes Diphili comoediast: 
<ter. ad. 1.7> Eam Commorientis Plautu~ fecit fabulam. 
<ter. ad. 1.8> In Graeca adulescens est qui lenoni eripit 
<ter. ad. 1.9> Meretricem in prima fabula: eum Plautus locum 
<ter. ad. 1.10> Reliquit integrum, eum hic locum sumpsit sibi
<ter. ad. 1.11> In Adelphos, uerbum de uerbo expressum extulit. 
<ter. ad. 1.12> Eam nos acturi sumu~ nouam: pernoscite 
<ter. ad. 1.13> Furtumne factum existumetis an locum 
<ter. ad. 1.14> Reprehensum qui praeteritu~ neglegentiast. 
<ter. ad. 1.15> Nam quod isti dicunt maleuoli, homines nobilis 
<ter. ad. 1.16> Hunc adiutare adsidueque una scribere, 
<ter. ad. 1.17> Quod illi maledictum, uehemens esse existumant, 
<ter. ad. 1.18> Eam laudem hic ducit maxumam quom illis placet 
<ter. ad. 1.19> Qui uobis uniuorsis et populo placent, 
<ter. ad. 1.20> Quorum opera in bello in otio in negotio 
<ter. ad. 1.21> Suo quisque tempore usust sine superbia. 
<ter. ad. 1.22> Dehinc ne exspectetis argumentum fabulae, 
<ter. ad. 1.23> Senes qui primi uenient i partem aperient, 
<ter. ad. 1.24> In agendo partem ostendent. Facite aequanimitas 
<ter. ad. 1.25> Poetae ad scribendum augeat industriam. 
<ter. ad. 1.26> Storax! - Non rediit hac nocte a cena Aeschinus
<ter. ad. 1.27> Neque seruolorum quisquam qui aduorsum ierant.
<ter. ad. 1.28> Profecto hoc uere dicunt: si absis uspiam
<ter. ad. 1.29> Aut ibi si cesses, euenire ea satius est
<ter. ad. 1.30> Quae in te uxor dicit et quae in animo cogitat 
<ter. ad. 1.31> Irata quam illa quae parentes propitii.
<ter. ad. 1.32> Vxor, si cesses, aut te amare cogitat
<ter. ad. 1.33> Aut tete amari aut potare atque animo obsequi
<ter. ad. 1.34> Et tibi bene esse soli, quom sibi sit male.
<ter. ad. 1.35> Ego quia non rediit filius quae cogito et 
<ter. ad. 1.36> Quibu~ nunc sollicitor rebu~! Ne aut ille alserit
<ter. ad. 1.37> Aut uspiam ceciderit aut praefregerit
<ter. ad. 1.38> Aliquid. Vah quemquamne hominem in animo instituere aut
<ter. ad. 1.39> Parare quod sit carius quam ipsest sibi!
<ter. ad. 1.40> Atque ex me hic natu~ non est sed ex fratre. Is adeo 
<ter. ad. 1.41> Dissimili studiost iam inde ab adulescentia:
<ter. ad. 1.42> Ego hanc clementem uitam urbanam atque otium
<ter. ad. 1.43> Secutu~ sum et, quod fortunatum isti putant,
<ter. ad. 1.44> Vxorem, numquam habui. Ille contra haec omnia:
<ter. ad. 1.45> Ruri agere uitam; semper parce ac duriter 
<ter. ad. 1.46> Se habere; uxorem duxit; nati filii
<ter. ad. 1.47> Duo; inde ego hunc maiorem adoptaui mihi;
<ter. ad. 1.48> Eduxi a paruolo; habui amaui pro meo;
<ter. ad. 1.49> In eo me oblecto, solum id est carum mihi.
<ter. ad. 1.50> Ille ut item contra me habeat facio sedulo: 
<ter. ad. 1.51> Do praetermitto, non necesse habeo omnia 
<ter. ad. 1.52> Pro meo iure agere; postremo, alii clanculum 
<ter. ad. 1.53> Patres quae faciunt, quae fert adulescentia, 
<ter. ad. 1.54> Ea ne me celet consuefeci filium.
<ter. ad. 1.55> Nam qui mentiri aut fallere institerit patrem aut 
<ter. ad. 1.56> Audebit, tanto magis audebit ceteros. 
<ter. ad. 1.57> Pudore et liberalitate liberos
<ter. ad. 1.58> Retinere satius esse credo quam metu. 
<ter. ad. 1.59> Haec fratri mecum non conueniunt neque placent. 
<ter. ad. 1.60> Venit ad me saepe clamitans "quid agi~, Micio? 
<ter. ad. 1.61> Quor perdis adulescentem nobis? Quor amat? 
<ter. ad. 1.62> Quor potat? Quor tu his rebu~ sumptum suggeris, 
<ter. ad. 1.63> Vestitu nimio indulges? Nimium ineptus es". 
<ter. ad. 1.64> Nimium ipse durust praeter aequomque et bonum, 
<ter. ad. 1.65> Et errat longe mea quidem sententia 
<ter. ad. 1.66> Qui imperium credat grauius esse aut stabilius 
<ter. ad. 1.67> Vi quod fit quam illud quod amicitia adiungitur. 
<ter. ad. 1.68> Mea sic est ratio et sic animum induco meum: 
<ter. ad. 1.69> Malo coactu~ qui suom officium facit,
<ter. ad. 1.70> Dum id rescitum iri credit, tantisper cauet; 
<ter. ad. 1.71> Si sperat fore clam, rursum ad ingenium redit. 
<ter. ad. 1.72> Ill~ quem beneficio adiungas ex animo facit, 
<ter. ad. 1.73> Studet par referre, praesens absensque idem erit. 
<ter. ad. 1.74> Hoc patriumst, potiu~ consuefacere filium 
<ter. ad. 1.75> Sua sponte recte facere quam alieno metu: 
<ter. ad. 1.76> Hoc pater ac dominus interest. Hoc qui nequit 
<ter. ad. 1.77> Fateatur nescire imperare liberis. 
<ter. ad. 1.78> Sed estne hic ipsu~ de quo agebam? Et certe is est. 
<ter. ad. 1.79> Nescioquid tristem uideo: credo, iam ut solet 
<ter. ad. 1.80> Iurgabit. Saluom te aduenire, Demea, gaudemus.
<ter. ad. 1.81> Ehem opportune: te ipsum quaerito. 
<ter. ad. 1.82> Quid tristis es? Rogas me ubi nobis Aeschinus
<ter. ad. 1.83> Siet? Quid tristis ego sum? Dixin hoc fore? 
<ter. ad. 1.84> Quid fecit? Quid ille fecerit? Quem neque pudet 
<ter. ad. 1.85> Quicquam neque metuit quemquam neque legem putat 
<ter. ad. 1.86> Tenere se ullam. Nam illa quae antehac facta sunt 
<ter. ad. 1.87> Omitto: modo quid dissignauit? Quidnam id est? 
<ter. ad. 1.88> Fores effregit atque in aedis inruit 
<ter. ad. 1.89> Alienas; ipsum dominum atque omnem familiam 
<ter. ad. 1.90> Mulcauit usque ad mortem; eripuit mulierem 
<ter. ad. 1.91> Quam amabat: clamant omnes indignissume 
<ter. ad. 1.92> Factum esse. Hoc aduenienti quot mihi, Micio, 
<ter. ad. 1.93> Dixere! In orest omni populo. Denique, 
<ter. ad. 1.94> Si conferendum exemplumst, non fratrem uidet 
<ter. ad. 1.95> Rei dare operam, ruri esse parcum ac sobrium? 
<ter. ad. 1.96> Nullum huiu~ simile factum. Haec quom illi, Micio, 
<ter. ad. 1.97> Dico, tibi dico: tu illum corrumpi sinis. 
<ter. ad. 1.98> Homine imperito numquam quicquam iniustiust, 
<ter. ad. 1.99> Qui nisi quod ipse fecit nil rectum putat. 
<ter. ad. 1.100> Quorsum istuc? Quia tu, Demea, haec male iudicas.
<ter. ad. 1.101> Non est flagitium, mihi crede, adulescentulum 
<ter. ad. 1.102> Scortari neque potare: non est; neque fores 
<ter. ad. 1.103> Effringere. Haec si neque ego neque tu fecimus, 
<ter. ad. 1.104> Non siit egestas facere nos. Tu nunc tibi 
<ter. ad. 1.105> Id laudi duci~ quod tum fecisti inopia? 
<ter. ad. 1.106> Iniuriumst; nam si esset unde id fieret, 
<ter. ad. 1.107> Faceremus. Et tu illum tuom, si esses homo, 
<ter. ad. 1.108> Sineres nunc facere dum per aetatem decet 
<ter. ad. 1.109> Potius quam, ubi te exspectatum eiecisset foras, 
<ter. ad. 1.110> Alieniore aetate post faceret tamen. 
<ter. ad. 1.111> Pro Iuppiter, tu homo adigi~ me ad insaniam 
<ter. ad. 1.112> Non est flagitium facere haec adulescentulum? Ah 
<ter. ad. 1.113> Ausculta, ne me optundas de hac re saepius: 
<ter. ad. 1.114> Tuom filium dedisti adoptandum mihi; 
<ter. ad. 1.115> Is meus est factu~: siquid peccat, Demea, 
<ter. ad. 1.116> Mihi peccat; ego illi maxumam partem fero. 
<ter. ad. 1.117> Opsonat potat, olet unguenta: de meo; 
<ter. ad. 1.118> Amat: dabitur a me argentum dum erit commodum; 
<ter. ad. 1.119> Vbi non erit fortasse excludetur foras. 
<ter. ad. 1.120> Fores effregit: restituentur; discidit 
<ter. ad. 1.121> Vestem: resarcietur; et - dis gratia -
<ter. ad. 1.122> Est unde haec fiant, et adhuc non molesta sunt. 
<ter. ad. 1.123> Postremo aut desine aut cedo quemuis arbitrum: 
<ter. ad. 1.124> Te plura in hac re peccare ostendam. Ei mihi, 
<ter. ad. 1.125> Pater esse disce ab aliis qui uere sciunt. 
<ter. ad. 1.126> Natura te illi pater es, consiliis ego. 
<ter. ad. 1.127> Tun consulis quicquam? Ah, si pergis, abiero. 
<ter. ad. 1.128> Sicin agis? An ego totiens de eadem re audiam? 
<ter. ad. 1.129> Curaest mihi. At mihi curaest. Verum, Demea, 
<ter. ad. 1.130> Curemus aequam uterque partem: tu alterum,
<ter. ad. 1.131> Ego item alterum; nam ambos curare propemodum 
<ter. ad. 1.132> Reposcere illumst quem dedisti. Ah Micio!
<ter. ad. 1.133> Mihi sic uidetur. Quid istic? Si tibi istuc placet, 
<ter. ad. 1.134> Profundat perdat pereat; nil ad me attinet. 
<ter. ad. 1.135> Iam si uerbum unum posthac ... Rursum, Demea,
<ter. ad. 1.136> Irascere? An non credi~? Repeto quem dedi? 
<ter. ad. 1.137> Aegrest; alienu~ non sum; si obsto ... em desino. 
<ter. ad. 1.138> Vnum uis curem: curo; et est dis gratia 
<ter. ad. 1.139> Quom ita ut uolo est. Iste tuos ipse sentiet 
<ter. ad. 1.140> Posteriu~ nolo in illum grauiu~ dicere. 
<ter. ad. 1.141> Nec nil neque omnia haec sunt quae dicit: tamen 
<ter. ad. 1.142> Non nil molesta haec sunt mihi; sed ostendere 
<ter. ad. 1.143> Me aegre pati illi nolui. Nam itast homo: 
<ter. ad. 1.144> Quom placo, aduorsor sedulo et deterreo; 
<ter. ad. 1.145> Tamen uix humane patitur; uerum si augeam
<ter. ad. 1.146> Aut etiam adiutor siem eius iracundiae, 
<ter. ad. 1.147> Insaniam profecto cum illo. Etsi Aeschinus 
<ter. ad. 1.148> Non nullam in hac re nobis facit iniuriam. 
<ter. ad. 1.149> Quam hic non amauit meretricem? Aut quoi non dedit 
<ter. ad. 1.150> Aliquid? Postremo nuper (credo iam omnium 
<ter. ad. 1.151> Taedebat) dixit uelle uxorem ducere. 
<ter. ad. 1.152> Sperabam iam deferuisse adulescentiam: 
<ter. ad. 1.153> Gaudebam. Ecce autem de integro! Nisi, quidquid est, 
<ter. ad. 1.154> Volo scire atque hominem conuenire, si apud forumst. 
<ter. ad. 1.155> Obsecro, populares, ferte misero atque innocenti auxilium,
<ter. ad. 1.156> Subuenite inopi. Otiose: nunciam ilico hic consiste. 
<ter. ad. 1.157> Quid respectas? Nil periclist: numquam dum ego adero hic te tanget.
<ter. ad. 1.158> Ego istam inuitis omnibus. 
<ter. ad. 1.159> Quamquamst scelestu~ non committet hodie umquam iterum ut uapulet.
<ter. ad. 1.160> Aeschine, audi ne te ignarum fuisse dicas meorum morum:
<ter. ad. 1.161> Leno ego sum. Scio. At ita ut usquam fuit fide quisquam optuma.
<ter. ad. 1.162> Tu quod te posteriu~ purges hanc iniuriam mi nolle 
<ter. ad. 1.163> Factam esse; huius non faciam. Crede hoc, ego meum ius persequar
<ter. ad. 1.164> Neque tu uerbis solues umquam quod mihi re male feceris. 
<ter. ad. 1.165> Noui ego uostra haec: "nollem factum: iusiurandum dabitur te esse
<ter. ad. 1.166> Indignum iniuria hac" - indignis quom egomet sim acceptus modis.
<ter. ad. 1.167> Abi prae strenue ac fores aperi. Ceterum hoc nihili facis?
<ter. ad. 1.168> I intro nunciam. Enim non sinam. Accede illuc, Parmeno
<ter. ad. 1.169>(Nimium istoc abisti), hic propter hunc adsiste: em sic uolo. 
<ter. ad. 1.170> Caue nunciam oculos a meis oculis quoquam demoueas tuos
<ter. ad. 1.171> Ne mora sit, si innuerim, quin pugnu~ continuo in mala haereat.
<ter. ad. 1.172> Istuc uolo ergo ipsum experiri. Em serua. Omitte mulierem.
<ter. ad. 1.173> O facinus indignum! Geminabit nisi caues. Ei, miseriam!
<ter. ad. 1.174> Non innueram; uerum in istam partem potiu~ peccato tamen.
<ter. ad. 1.175> I nunciam. - Quid hoc reist? Regnumne, Aeschine, hic! Tu possides?
<ter. ad. 1.176> Si possiderem, ornatus esses ex tuis uirtutibus.
<ter. ad. 1.177> Quid tibi rei mecumst? Nil. Quid? Nostin qui sim? Non desidero.
<ter. ad. 1.178> Tetigin tui quicquam? Si attigisses, ferres infortunium.
<ter. ad. 1.179> Qui tibi magis licet meam habere pro qua ego argentum dedi?
<ter. ad. 1.180> Responde. Ante aedis non fecisse erit melius hic conuicium;
<ter. ad. 1.181> Nam si molestu~ pergis esse, iam intro abripiere atque ibi
<ter. ad. 1.182> Vsque ad necem operiere loris. Loris liber? Sic erit.
<ter. ad. 1.183> O hominem inpurum! Hicin libertatem aiunt esse aequam omnibus?
<ter. ad. 1.184> Si sati~ iam debacchatus es, leno, audi si uis nunciam.
<ter. ad. 1.185> Egon debacchatu~ sum autem an tu in me? Mitte ista atque ad rem redi.
<ter. ad. 1.186> Quam rem? Quo redeam? Iamne me uis dicere id quod id te attinet?
<ter. ad. 1.187> Cupio, modo aequi aliquid. Vah leno iniqua me non uolt loqui.
<ter. ad. 1.188> Leno sum, fateor, pernicies communis adulescentium, 
<ter. ad. 1.189> Periuru~, pesti~; tamen tibi a me nulla est orta iniuria. 
<ter. ad. 1.190> Nam hercle etiam hoc restat. Illuc quaeso redi quo coepisti, Aeschine.
<ter. ad. 1.191> Minis uiginti tu illam emisti (quae res tibi uortat male!):
<ter. ad. 1.192> Argenti tantum dabitur. Quid si ego tibi illam nolo uendere?
<ter. ad. 1.193> Coges me? Minime. Namque id metui ... Neque uendundam censeo
<ter. ad. 1.194> Quae liberast; nam ego liberali illam adsero causa manu. 
<ter. ad. 1.195> Nunc uide utrum uis, argentum accipere an causam meditari tuam.
<ter. ad. 1.196> Delibera hoc dum ego redeo, leno. Pro supreme Iuppiter,
<ter. ad. 1.197> Minime miror qui insanire occipiunt ex iniuria.
<ter. ad. 1.198> Domo me eripuit, uerberauit; mi inuito abduxit meam 
<ter. ad. 1.199>(Ob male facta haec tantidem emptam postulat sibi tradier);
<ter. ad. 1.200> Homini misero plus quingentos colaphos infregit mihi. 
<ter. ad. 1.201> Verum enim quando bene promeruit, fiat: suom ius postulat. 
<ter. ad. 1.202> Age, iam cupio si modo argentum reddat. Sed ego hoc hariolor:
<ter. ad. 1.203> Vbi me dixero dare tanti, testis faciet ilico 
<ter. ad. 1.204> Vendidisse me; de argento - somnium: "mox; cras redi". 
<ter. ad. 1.205> Id quoque possum ferre si modo reddat, quamquam iniuriumst.
<ter. ad. 1.206> Verum cogito id quod res est: quando eum quaestum occeperis, 
<ter. ad. 1.207> Accipiunda et mussitanda iniuria adulescentiumst.
<ter. ad. 1.208> Sed nemo dabit: frustra egomet mecum has rationes puto.
<ter. ad. 1.209> Tace, egomet conueniam iam ipsum: cupide accipiat faxo atque etiam
<ter. ad. 1.210> Bene dicat secum esse actum. - Quid istuc, Sanniost quod te audio
<ter. ad. 1.211> Nescioquid concertasse cum ero? Numquam uidi iniquius
<ter. ad. 1.212> Certationem comparatam quam haec hodie inter nos fuit:
<ter. ad. 1.213> Ego uapulando, ill~ uerberando, usque ambo defessi sumus.
<ter. ad. 1.214> Tua culpa. Quid agerem? Adulescenti morem gestum oportuit.
<ter. ad. 1.215> Qui potui meliu~ qui hodie usque os praebui? Age, scis quid loquar:
<ter. ad. 1.216> Pecuniam in loco neglegere maxumum interdumst lucrum. Hui
<ter. ad. 1.217> Metuisti, si nunc de tuo iure concessisses paullulum atque
<ter. ad. 1.218> Adulescenti esses morigeratus, hominum homo stultissime,
<ter. ad. 1.219> Ne non tibi istuc feneraret? Ego spem pretio non emo.
<ter. ad. 1.220> Numquam rem facies: abi, nescis inescare homines, Sannio.
<ter. ad. 1.221> Credo istuc melius esse; uerum ego numquam adeo astutus fui
<ter. ad. 1.222> Quin quidquid possem mallem auferre potius in praesentia. 
<ter. ad. 1.223> Age, noui tuom animum: quasi iam usquam tibi sint uiginti minae
<ter. ad. 1.224> Dum huic obsequare; praeterea autem te aiunt proficisci Cyprum. Hem.
<ter. ad. 1.225> Coemisse hinc quae illuc ueheres multa, nauem conductam: hoc, scio,
<ter. ad. 1.226> Animu~ tibi pendet. Vbi illinc, spero, redieris tamen, hoc ages.
<ter. ad. 1.227> Nusquam pedem! Perii hercle: hac illi spe hoc inceperunt. Timet:
<ter. ad. 1.228> Inieci scrupulum homini. O scelera: illuc uide
<ter. ad. 1.229> Vt in ipso articulo oppressit. Emptae mulieres
<ter. ad. 1.230> Complures et item hinc alia quae porto Cyprum.
<ter. ad. 1.231> Nisi eo ad mercatum uenio, damnum maxumumst.
<ter. ad. 1.232> Nunc si hoc omitto, actum agam ubi illinc rediero;
<ter. ad. 1.233> Nil est; refrixerit res "nunc demum uenis?
<ter. ad. 1.234> Quor passu~s? Vbi eras?" Vt sit satius perdere
<ter. ad. 1.235> Quam hic nunc manere tam diu aut tum persequi.
<ter. ad. 1.236> Iamne enumerasti quot ad te rediturum putes?
<ter. ad. 1.237> Hoccin illo dignumst? Hoccin incipere Aeschinum,
<ter. ad. 1.238> Per oppressionem ut hanc mi eripere postulet!
<ter. ad. 1.239> Labascit: unum hoc habeo. Vide si sati~ placet:
<ter. ad. 1.240> Quam uenias in periclum, Sannio,
<ter. ad. 1.241> Seruesne an perdas totum, diuiduom face;
<ter. ad. 1.242> Minas decem conradet alicunde. Ei mihi,
<ter. ad. 1.243> Etiam de sorte nunc uenio in dubium miser? 
<ter. ad. 1.244> Pudet nil? Omnis dentis labefecit mihi, 
<ter. ad. 1.245> Praeterea colaphis tuber est totum caput: 
<ter. ad. 1.246> Etiam insuper defraudet? Nusquam abeo. Vt lubet. 
<ter. ad. 1.247> Numquid uis quin abeam? Immo hercle hoc quaeso, Syre:
<ter. ad. 1.248> Vtut haec sunt acta, potiu~ quam litis sequar, 
<ter. ad. 1.249> Meum mihi reddatur saltem quanti emptast, Syre. 
<ter. ad. 1.250> Scio te non usum antehac amicitia mea: 
<ter. ad. 1.251> Memorem me dices esse et gratum. Sedulo 
<ter. ad. 1.252> Faciam. Sed Ctesiphonem uideo: laetus est 
<ter. ad. 1.253> De amica. Quid quod te oro? Paullisper mane. 
<ter. ad. 1.254> Abs quiuis homine, quom est opus, beneficium accipere gaudeas;
<ter. ad. 1.255> Verum enimuero id demum iuuat si quem aequomst facere is bene facit.
<ter. ad. 1.256> O frater, frater, quid ego nunc te laudem? Sati~ certo scio, 
<ter. ad. 1.257> Numquam ita magnifice quicquam dicam id uirtus quin superet tua.
<ter. ad. 1.258> Itaque unam hanc rem mi habere praeter alios praecipuam arbitror,
<ter. ad. 1.259> Fratrem, hominem neminem esse primarum artium mage principem.
<ter. ad. 1.260> O Ctesipho. O Syre, Aeschinus ubist? Ellum, te exspectat domi. Hem.
<ter. ad. 1.261> Quid Est? Quid sit? illius opera, Syre, nunc uiuo. Festiuom caput;
<ter. ad. 1.262> Quin omnia sibi post putarit esse prae meo commodo; 
<ter. ad. 1.263> Maledicta famam meum laborem et peccatum in se transtulit.
<ter. ad. 1.264> Nil pote supra. Quidnam fori~ crepuit? Mane mane ipse exit foras.
<ter. ad. 1.265> Vbi est ill~ sacrilegus? me quaerit. Num quid nam ecfert? occidi:
<ter. ad. 1.266> Nil uideo. Ehem opportune: te ipsum quaero: quid fit, Ctesipho?
<ter. ad. 1.267> In tutost omni~ res: omitte uero tristitiem tuam. 
<ter. ad. 1.268> Ego illam hercle uero omitto quiquidem te habeam fratrem: o mi Aeschine,
<ter. ad. 1.269> O mi germane! Ah uereor coram in os te laudare amplius, 
<ter. ad. 1.270> Ne id adsentandi mage quam quo habeam gratum facere existumes.
<ter. ad. 1.271> Age, inepte, quasi nunc non norimu~ nos inter nos, Ctesipho.
<ter. ad. 1.272> Hoc mihi dolet, nos paene sero scisse et paene in eum locum
<ter. ad. 1.273> Redisse ut, si omnes cuperent, nil tibi possent auxiliarier.
<ter. ad. 1.274> Pudebat. Ah stultitiast istaec, non pudor. Tam ob paruolam
<ter. ad. 1.275> Rem paene e patria! Turpe dictu. Deos quaeso ut istaec prohibeant.
<ter. ad. 1.276> Peccaui. Quid ait tandem nobis Sannio? Iam mitis est.
<ter. ad. 1.277> Ego ad forum ibo ut hunc absoluam; tu intro ad illam, Ctesipho.
<ter. ad. 1.278> Syre, insta. Eamu~; namque hic properat in Cyprum. Ne tam quidem
<ter. ad. 1.279> Quam uis: etiam maneo otiosus hic. Reddetur; ne time.
<ter. ad. 1.280> At ut omne reddat. Omne reddet; tace modo ac sequere hac. Sequor.
<ter. ad. 1.281> Heus heus Syre. Em quid est? Obsecro hercle te, hominem istum inpurissimum 
<ter. ad. 1.282> Quam primum absoluitote ne, si magis irritatus siet, 
<ter. ad. 1.283> Aliqua ad patrem hoc permanet atque ego tum perpetuo perierim.
<ter. ad. 1.284> Non fiet; bono animo esto; tu cum illa intu~ te oblecta interim
<ter. ad. 1.285> Et lectulos iube sterni nobis et parari cetera. 
<ter. ad. 1.286> Ego iam transacta re conuortam me domum cum opsonio.
<ter. ad. 1.287> Ita quaeso. Quando hoc bene successit, hilare hunc sumamus diem.
<ter. ad. 1.288> Obsecro, mea nutrix, quid nunc fiet? Quid fiet, rogas?
<ter. ad. 1.289> Recte edepol spero. Modo dolores, mea tu, occipiunt primulum
<ter. ad. 1.290> Iam nunc times, quasi numquam adfueris, numquam tute pepereris?
<ter. ad. 1.291> Miseram me, neminem habeo (solae sumu~; Geta autem hic non adest)
<ter. ad. 1.292> Nec quem ad obstetricem mittam, nec qui accersat Aeschinum.
<ter. ad. 1.293> Pol is quidem iam hic aderit; nam numquam unum intermittit diem
<ter. ad. 1.294> Quin semper ueniat. solu~ mearum miseriarumst remedium.
<ter. ad. 1.295> E re nata meliu~ fieri haud potuit quam factumst, era,
<ter. ad. 1.296> Quando uitium oblatumst, quod ad illum attinet potissimum, 
<ter. ad. 1.297> Talem, tali genere atque animo, natum ex tanta familia. 
<ter. ad. 1.298> Ita pol est ut dici~: saluo~ nobis deos quaeso ut siet. 
<ter. ad. 1.299> Nunc illud est quom, si omnia omnes sua consilia conferant
<ter. ad. 1.300> Atque huic malo salutem quaerant, auxili nil adferant, 
<ter. ad. 1.301> Quod mihique eraeque filiaeque erilist. Vae misero mihi!
<ter. ad. 1.302> Tot res repente circumuallant se unde emergi non potest: 
<ter. ad. 1.303> Vis egestas iniustitia solitudo infamia.
<ter. ad. 1.304> Hoccin saeclum! O scelera, o genera sacrilega, o hominem inpium!
<ter. ad. 1.305> Me miseram, quidnam est quod sic uideo timidum et properantem Getam?
<ter. ad. 1.306> Quem neque fides neque iusiurandum neque illum misericordia
<ter. ad. 1.307> Repressit neque reflexit neque quod partus instabat prope
<ter. ad. 1.308> Quoi miserae indigne per uim uitium obtulerat. Non intellego
<ter. ad. 1.309> Satius quae loquitur. Propius obsecro accedamu~, Sostrata. Ah
<ter. ad. 1.310> Me miserum, uix sum compos animi, ita ardeo iracundia.
<ter. ad. 1.311> Nil est quod malim quam illam totam familiam dari mi obuiam,
<ter. ad. 1.312> Vt ego iram hanc in eos euomam omnem, dum aegritudo haec est recens.
<ter. ad. 1.313> Satis mihi id habeam supplici dum illos ulciscar modo. 
<ter. ad. 1.314> Seni animam primum exstinguerem ipsi qui illud produxit scelus;
<ter. ad. 1.315> Tum autem Syrum inpulsorem, uah, quibus illum lacerarem modis!
<ter. ad. 1.316> Sublime medium primum arriperem et capite in terra statuerem, 
<ter. ad. 1.317> Vt cerebro dispergat uiam; 
<ter. ad. 1.318> Adulescenti ipsi eriperem oculos, post haec praecipitem darem;
<ter. ad. 1.319> Ceteros - ruerem agerem raperem tunderem et prosternerem. 
<ter. ad. 1.320> Sed cesso eram hoc malo inpertiri propere? Reuocemus: Geta. Hem
<ter. ad. 1.321> Quisqui~s, sine me. Ego sum Sostrata. Vbi east? Te ipsam quaerito.
<ter. ad. 1.322> Te exspecto; oppido opportune te obtulisti mi obuiam.
<ter. ad. 1.323> Era ... Quid est? Quid trepidas? Ei mihi! Quid festinas, mi Geta?
<ter. ad. 1.324> Animam recipe. Prorsu~ ... Quid istuc "prorsus" ergost? Periimus; 
<ter. ad. 1.325> Actumst. Eloquere obsecro te quid sit. Iam ... Quid "iam," Geta? 
<ter. ad. 1.326> Aeschinus ... Quid is ergo? Alienus est ab nostra familia. Hem
<ter. ad. 1.327> Perii. Quare? Amare occepit aliam. uae miserae mihi!
<ter. ad. 1.328> Neque id occulte fert, ab lenone ipsus eripuit palam. 
<ter. ad. 1.329> Satin hoc certumst? Certum; hisce oculis egomet uidi, Sostrata. Ah 
<ter. ad. 1.330> Me miseram! Quid iam credas aut quoi credas? Nostrumne Aeschinum,
<ter. ad. 1.331> Nostram uitam omnium, in quo nostrae spes opesque omnes sitae
<ter. ad. 1.332> Erant? Qui sine hac iurabat se unum numquam uicturum diem?
<ter. ad. 1.333> Qui~ se in sui gremio positurum puerum dicebat patris, 
<ter. ad. 1.334> Ita obsecraturum ut liceret hanc sibi uxorem ducere? 
<ter. ad. 1.335> Era, lacrumas mitte ac potiu~ quod ad hanc rem opus est porro prospice:
<ter. ad. 1.336> Patiamurne an narremu~ quoipiam? Au au, mi homo, sanun es?
<ter. ad. 1.337> An hoc proferendum tibi uidetur esse? Miquidem non placet.
<ter. ad. 1.338> Iam primum illum alieno animo a nobis esse res ipsa indicat. 
<ter. ad. 1.339> Nunc si hoc palam proferimus ille infitias ibit, sat scio: 
<ter. ad. 1.340> Tua fama et gnatae uita in dubium ueniet. Tum si maxume 
<ter. ad. 1.341> Fateatur, quom amat aliam, non est utile hanc illi dari. 
<ter. ad. 1.342> Quapropter quoquo pacto tacitost opus. Ah minime gentium:
<ter. ad. 1.343> Non faciam. Quid ages? Proferam. Hem, mea Sostrata, uide quam rem agis. 
<ter. ad. 1.344> Peiore res loco non potis est esse quam in quo nunc sitast.
<ter. ad. 1.345> Primum indotatast; tum praeterea, quae secunda ei dos erat, 
<ter. ad. 1.346> Periit: pro uirgini dari nuptum non potest. Hoc relicuomst: 
<ter. ad. 1.347> Si infitias ibit, testi~ mecum est anulus quem miserat. 
<ter. ad. 1.348> Postremo, quando ego conscia mihi sum a me culpam esse hanc procul
<ter. ad. 1.349> Neque pretium neque rem ullam intercessisse illa aut me indignam, Geta,
<ter. ad. 1.350> Experiar. Quid istic? Cedo ut meliu~ dicas. Tu, quantum potest,
<ter. ad. 1.351> Abi atque Hegioni cognato huiu~ rem enarrato omnem ordine; 
<ter. ad. 1.352> Nam is nostro Simulo fuit summus et nos coluit maxume. 
<ter. ad. 1.353> Nam hercle aliu~ nemo respiciet nos. Propera tu, mea Canthara,
<ter. ad. 1.354> Curre, obstetricem accerse, ut quom opu~ sit ne in mora nobis siet.
<ter. ad. 1.355> Disperii! Ctesiphonem audiui filium 
<ter. ad. 1.356> Vna fuisse in raptione cum Aeschino. 
<ter. ad. 1.357> Id misero restat mihi mali si illum potest, 
<ter. ad. 1.358> Qui aliquoi reist, etiam eum id nequitiem adducere. 
<ter. ad. 1.359> Vbi ego illum quaeram? Credo abductum in ganeum 
<ter. ad. 1.360> Aliquo: persuasit ille inpuru~, sat scio. 
<ter. ad. 1.361> Sed eccum Syrum ire uideo: hinc scibo iam ubi siet. 
<ter. ad. 1.362> Atque hercle hic de grege illost: si me senserit 
<ter. ad. 1.363> Eum quaeritare, numquam dicet carnufex. 
<ter. ad. 1.364> Non ostendam id me uelle. Omnem rem modo seni
<ter. ad. 1.365> Quo pacto haberet enarramus ordine: 
<ter. ad. 1.366> Nil quicquam uidi laetius. Pro Iuppiter, 
<ter. ad. 1.367> Hominis stultitiam! Conlaudauit filium; 
<ter. ad. 1.368> Mihi, qui id dedissem consilium, egit gratias. 
<ter. ad. 1.369> Disrumpor! Argentum adnumerauit ilico; 
<ter. ad. 1.370> Dedit praeterea in sumptum dimidium minae; 
<ter. ad. 1.371> Id distributum sane est ex sententia. Em 
<ter. ad. 1.372> Huic mandes siquid recte curatum uelis! 
<ter. ad. 1.373> Ehem Demea, haud aspexeram te. Quid agitur? 
<ter. ad. 1.374> Quid agatur? Vostram nequeo mirari satis 
<ter. ad. 1.375> Rationem. Est hercle inepta, ne dicam dolo, atque 
<ter. ad. 1.376> Absurda. Piscis ceteros purga, Dromo; 
<ter. ad. 1.377> Gongrum istum maxumum in aqua sinito ludere 
<ter. ad. 1.378> Tantisper: ubi ego uenero, exossabitur; 
<ter. ad. 1.379> Priu~ nolo. Haecin flagitia! Miquidem non placent 
<ter. ad. 1.380> Et clamo saepe. Salsamenta haec, Stephanio, 
<ter. ad. 1.381> Fac macerentur pulchre. Di uostram fidem, 
<ter. ad. 1.382> Vtrum studione id sibi habet an laudi putat 
<ter. ad. 1.383> Fore si perdiderit gnatum? Vae misero mihi!
<ter. ad. 1.384> Videre uideor iam diem illum quom hinc egens 
<ter. ad. 1.385> Profugiet aliquo militatum. O Demea, 
<ter. ad. 1.386> Istuc est sapere, non quod ante pedes modost 
<ter. ad. 1.387> Videre sed etiam illa quae futura sunt 
<ter. ad. 1.388> Prospicere. Quid? Istaec iam penes uos psaltriast? 
<ter. ad. 1.389> Ellam intus. Eho in domist habituru~? Credo, ut est
<ter. ad. 1.390> Dementia. Haecin fieri! Inepta lenitas 
<ter. ad. 1.391> Patris et facilitas praua. Fratri~ me quidem 
<ter. ad. 1.392> Pudet pigetque. Nimium inter uos, Demea, ac 
<ter. ad. 1.393>(Non quia ades praesens dico hoc) pernimium interest. 
<ter. ad. 1.394> Tu quantu~ quantu~s nil nisi sapientia es, 
<ter. ad. 1.395> Ill~ somnium. Sineres uero illum tu tuom 
<ter. ad. 1.396> Facere haec? Sinerem illum? Aut non sex totis mensibus
<ter. ad. 1.397> Prius olfecissem quam ille quicquam coeperet? 
<ter. ad. 1.398> Vigilantiam tuam tu mihi narras? Sic siet 
<ter. ad. 1.399> Modo ut nunc est quaeso. Vt quisque suom uolt esse itast. 
<ter. ad. 1.400> Quid eum? Vidistin hodie? Tuomne filium? 
<ter. ad. 1.401>(Abigam hunc rus.) Iamdudum aliquid ruri agere arbitror. 
<ter. ad. 1.402> Satin scis ibi esse? Oh qui egomet produxi. Optumest:
<ter. ad. 1.403> Metui ne haereret hic. Atque iratum admodum. 
<ter. ad. 1.404> Quid autem? Adortust iurgio fratrem apud forum 
<ter. ad. 1.405> De psaltria ista. Ain uero? Vah nil reticuit. 
<ter. ad. 1.406> Nam ut numerabatur forte argentum, interuenit 
<ter. ad. 1.407> Homo de inprouiso: coepit clamare "Aeschine, 
<ter. ad. 1.408> Haecin flagitia facere te haec te admittere 
<ter. ad. 1.409> Indigna genere nostro"! Oh lacrumo gaudio!
<ter. ad. 1.410>"Non tu hoc argentum perdi~ sed uitam tuam". 
<ter. ad. 1.411> Saluos sit! Spero, est simili~ maiorum suom. Hui!
<ter. ad. 1.412> Syre, praeceptorum plenust istorum ille. Phy! 
<ter. ad. 1.413> Domi habuit unde disceret. Fit sedulo: 
<ter. ad. 1.414> Nil praetermitto; consuefacio; denique 
<ter. ad. 1.415> Inspicere, tamquam in speculum, in uitas omnium 
<ter. ad. 1.416> Iubeo atque ex aliis sumere exemplum sibi: 
<ter. ad. 1.417>"Hoc facito". Recte sane. "Hoc fugito". Callide.
<ter. ad. 1.418>"Hoc laudist". Istaec res est. "Hoc uitio datur". 
<ter. ad. 1.419> Probissime. Porro autem ... Non hercle otiumst
<ter. ad. 1.420> Nunc mi auscultandi. Piscis ex sententia 
<ter. ad. 1.421> Nactus sum: i mihi ne corrumpantur cautiost. 
<ter. ad. 1.422> Nam id nobis tam flagitiumst quam illa, Demea, 
<ter. ad. 1.423> Non facere uobis quae modo dixti; et quod queo 
<ter. ad. 1.424> Conseruis ad eundem istunc praecipio modum: 
<ter. ad. 1.425>"Hoc salsumst, hoc adustumst, hoc lautumst parum; 
<ter. ad. 1.426> Illud recte: iterum sic memento". Sedulo 
<ter. ad. 1.427> Moneo quae possum pro mea sapientia: 
<ter. ad. 1.428> Postremo, tamquam in speculum, in patinas, Demea, 
<ter. ad. 1.429> Inspicere iubeo et moneo quid facto usu~ sit. 
<ter. ad. 1.430> Inepta haec esse nos quae facimus sentio; 
<ter. ad. 1.431> Verum quid facias? Vt homost ita morem geras. 
<ter. ad. 1.432> Numquid uis? Mentem uobis meliorem dari. 
<ter. ad. 1.433> Tu rus hinc ibi~? Recta. Nam quid tu hic agas, 
<ter. ad. 1.434> Vbi siquid bene praecipias nemo obtemperat?
<ter. ad. 1.435> Ego uero hinc abeo, quando is quam ob rem huc ueneram 
<ter. ad. 1.436> Rus abiit: illum curo unum, ille ad me attinet 
<ter. ad. 1.437> Quando ita uolt frater, de istoc ipse uiderit. 
<ter. ad. 1.438> Sed quis illic est procul quem uideo? Estne Hegio 
<ter. ad. 1.439> Tribuli~ noster? Si sati~ cerno is herclest. Vaha 
<ter. ad. 1.440> Homo amicu~ nobis iam inde a puero (o di boni, 
<ter. ad. 1.441> Ne illiu~ modi iam magna nobis ciuium 
<ter. ad. 1.442> Penuriast), homo antiqua uirtute ac fide! 
<ter. ad. 1.443> Haud cito mali quid ortum ex hoc sit publice. 
<ter. ad. 1.444> Quam gaudeo! Vbi etiam huiu~ generi~ reliquias 
<ter. ad. 1.445> Restare uideo, ah uiuere etiam nunc lubet. 
<ter. ad. 1.446> Opperiar hominem hic ut salutem et conloquar. 
<ter. ad. 1.447> Pro di inmortales, facinus indignum, Geta!
<ter. ad. 1.448> Quid narras! Sic est factum. Ex illan familia 
<ter. ad. 1.449> Tam inliberale facinus esse ortum! Aeschine, 
<ter. ad. 1.450> Pol haud paternum istuc dedisti. Videlicet 
<ter. ad. 1.451> De psaltria hac audiuit: id illi nunc dolet 
<ter. ad. 1.452> Alieno, pater is nihili pendit. Ei mihi! 
<ter. ad. 1.453> Vtinam hic prope adesset alicubi atque audiret haec!
<ter. ad. 1.454> Nisi facient quae illos aequomst, haud sic auferent. 
<ter. ad. 1.455> In te spes omnis, Hegio, nobis sitast: 
<ter. ad. 1.456> Te solum habemu~, tu es patronu~, tu pater: 
<ter. ad. 1.457> Ille tibi moriens nos commendauit senex: 
<ter. ad. 1.458> Si deseris tu periimus. Caue dixeris: 
<ter. ad. 1.459> Neque faciam neque me sati~ pie posse arbitror. 
<ter. ad. 1.460> Adibo. Saluere Hegionem plurumum 
<ter. ad. 1.461> Iubeo. Oh te quaerebam ipsum: salue, Demea. 
<ter. ad. 1.462> Quid autem? Maior filius tuos Aeschinus, 
<ter. ad. 1.463> Quem fratri adoptandum dedisti, neque boni 
<ter. ad. 1.464> Neque liberalis functus officiumst uiri. 
<ter. ad. 1.465> Quid istuc est? Nostrum amicum noras Simulum atque
<ter. ad. 1.466> Aequalem. Quidni? Filiam eius uirginem 
<ter. ad. 1.467> Vitiauit. Hem. Mane: nondum audisti, Demea, 
<ter. ad. 1.468> Quod est grauissimum. An quid est etiam amplius? 
<ter. ad. 1.469> Vero amplius; nam hoc quidem ferundum aliquo modost:
<ter. ad. 1.470> Persuasit nox amor uinum adulescentia: 
<ter. ad. 1.471> Humanumst. Vbi scit factum, ad matrem uirginis 
<ter. ad. 1.472> Venit ipsus ultro lacrumans orans obsecrans 
<ter. ad. 1.473> Fidem dans, iurans se illam ducturum domum. 
<ter. ad. 1.474> Ignotumst tacitumst creditumst. Virgo ex eo 
<ter. ad. 1.475> Compressu grauida factast (mensi~ decumus est); 
<ter. ad. 1.476> Ill~ bonu~ uir nobis psaltriam, si dis placet, 
<ter. ad. 1.477> Parauit quicum uiuat, illam deserit. 
<ter. ad. 1.478> Pro certo tu istaec dici~? Mater uirginis 
<ter. ad. 1.479> In mediost, ipsa uirgo, res ipsa, hic Geta 
<ter. ad. 1.480> Praeterea, ut captust seruolorum, non malus 
<ter. ad. 1.481> Neque iners: alit illas, solus omnem familiam
<ter. ad. 1.482> Sustentat: hunc abduce uinci, quaere rem. 
<ter. ad. 1.483> Immo hercle extorque, nisi ita factumst, Demea. 
<ter. ad. 1.484> Postremo non negabit: coram ipsum cedo. 
<ter. ad. 1.485> Pudet: nec quid agam nec quid huic respondeam 
<ter. ad. 1.486> Scio. Miseram me, differor doloribus! 
<ter. ad. 1.487> Iuno Lucina, fer opem! Serua me obsecro! Hem 
<ter. ad. 1.488> Num nam illa quaeso parturit? Certe, Hegio. Em 
<ter. ad. 1.489> Illaec fidem nunc uostram inplorat, Demea: 
<ter. ad. 1.490> Quod uos uis cogit id uoluntate impetret. 
<ter. ad. 1.491> Haec primum ut fiant deos quaeso ut uobis decet. 
<ter. ad. 1.492> Sin aliter animu~ uoster est, ego, Demea, 
<ter. ad. 1.493> Summa ui defendam hanc atque illum mortuom. 
<ter. ad. 1.494> Cognatu~ mihi erat: una a pueris paruolis 
<ter. ad. 1.495> Sumus educti; una semper militiae et domi 
<ter. ad. 1.496> Fuimus; paupertatem una pertulimus grauem. 
<ter. ad. 1.497> Quapropter nitar faciam experiar, denique 
<ter. ad. 1.498> Animam relinquam potiu~ quam illas deseram. 
<ter. ad. 1.499> Quid mihi respondes? Fratrem conueniam, Hegio; 
<ter. ad. 1.500> Sed, Demea, hoc tu facito cum animo cogites: 
<ter. ad. 1.501> Quam uos facillime agiti~, quam estis maxume 
<ter. ad. 1.502> Potentes dites fortunati nobiles, 
<ter. ad. 1.503> Tam maxume uos aequo animo aequa noscere 
<ter. ad. 1.504> Oportet, si uos uolti~ perhiberi probos. 
<ter. ad. 1.505> Redito: fient quae fieri aequomst omnia. 
<ter. ad. 1.506> Decet te facere. Geta, duc me intro ad Sostratam.
<ter. ad. 1.507> Non me indicente haec fiunt: utinam hic sit modo 
<ter. ad. 1.508> Defunctum! Verum nimia illaec licentia 
<ter. ad. 1.509> Profecto euadit in aliquod magnum malum. 
<ter. ad. 1.510> Ibo ac requiram fratrem ut in eum haec euomam. 
<ter. ad. 1.511> Bono animo fac sis, Sostrata, et istam quod potes 
<ter. ad. 1.512> Fac consolere. Ego Micionem, si apud forumst, 
<ter. ad. 1.513> Conueniam atque ut res gestast narrabo ordine 
<ter. ad. 1.514> Si est facturus ut sit officium suom, 
<ter. ad. 1.515> Faciat; sin aliter de hac re est eius sententia, 
<ter. ad. 1.516> Respondeat mi, ut quid agam quam primum sciam. 
<ter. ad. 1.517> Ain patrem hinc abisse rus? Iamdudum. Dic sodes. Apud uillamst:
<ter. ad. 1.518> Nunc quom maxume operis aliquid facere credo. Vtinam quidem!
<ter. ad. 1.519> Quod cum salute eius fiat, ita se defetigarit uelim
<ter. ad. 1.520> Vt triduo hoc perpetuo prorsum e lecto nequeat surgere. 
<ter. ad. 1.521> Ita fiat, et istoc siqui potis est rectius. Ita; nam hunc diem 
<ter. ad. 1.522> Misere nimi~ cupio, ut coepi, perpetuom in laetitia degere. 
<ter. ad. 1.523> Et illud rus nulla alia causa tam male odi nisi quia propest:
<ter. ad. 1.524> Quod si abesset longius, 
<ter. ad. 1.525> Priu~ nox oppressisset illi quam huc reuorti posset iterum.
<ter. ad. 1.526> Nunc ubi me illi non uidebit, iam huc recurret, sat scio:
<ter. ad. 1.527> Rogitabit me ubi fuerim: "ego hodie toto non uidi die".
<ter. ad. 1.528> Quid dicam? Nilne in mentemst? Numquam quicquam. Tanto nequior.
<ter. ad. 1.529> Cliens amicus hospes nemost uobis? Sunt: quid postea?
<ter. ad. 1.530> Hisce opera ut data sit? Quae non data sit? Non potest fieri. Potest.
<ter. ad. 1.531> Interdius; sed si hic pernocto, causae quid dicam, Syre?
<ter. ad. 1.532> Vah quam uellem etiam noctu amicis operam mos esset dari!
<ter. ad. 1.533> Quin tu otiosus esto: ego illius sensum pulchre calleo. 
<ter. ad. 1.534> Quom feruit maxume, tam placidum quam ouem reddo. Quomodo?
<ter. ad. 1.535> Laudarier te audit lubenter: facio te apud illum deum; 
<ter. ad. 1.536> Virtutes narro. Meas? Tuas: homini ilico lacrumae cadunt
<ter. ad. 1.537> Quasi puero gaudio. Em tibi autem! Quidnamst? Lupus in fabula.
<ter. ad. 1.538> Pater est? Ipsust. Syre, quid agimu~? Fuge modo intro; ego uidero.
<ter. ad. 1.539> Siquid rogabit, nusquam tu me: audistin? Potin ut desinas?
<ter. ad. 1.540> Ne ego homo sum infelix: primum fratrem nusquam inuenio gentium;
<ter. ad. 1.541> Praeterea autem, dum illum quaero, a uilla mercennarium
<ter. ad. 1.542> Vidi: is filium negat esse rure. Nec quid agam scio. 
<ter. ad. 1.543> Syre. Quid est? Men quaerit? Verum. Perii. Quin tu animo bono es. 
<ter. ad. 1.544> Quid hoc, malum, infelicitatis? Nequeo sati~ decernere; 
<ter. ad. 1.545> Nisi me credo huic esse natum rei, ferundis miseriis. 
<ter. ad. 1.546> Primu~ sentio mala nostra, primu~ rescisco omnia, 
<ter. ad. 1.547> Primu~ porro obnuntio, aegre solu~ siquid fit fero. 
<ter. ad. 1.548> Rideo hunc: primum ait se scire: is solu~ nescit omnia. 
<ter. ad. 1.549> Nunc redeo, si forte frater redierit uiso. Syre, 
<ter. ad. 1.550> Obsecro uide ne ille huc prorsu~ se inruat. Etiam taces? 
<ter. ad. 1.551> Ego cauebo. Numquam hercle ego hodie istuc committam tibi;
<ter. ad. 1.552> Nam me iam in cellam aliquam cum illa concludam: id tutissimumst.
<ter. ad. 1.553> Age, tamen ego hunc amouebo. Sed eccum sceleratum Syrum.
<ter. ad. 1.554> Non hercle hic qui uolt durare quisquam, si sic fit, potest. 
<ter. ad. 1.555> Scire equidem uolo quot mihi sint domini: quae haec est miseria?
<ter. ad. 1.556> Quid ille gannit? Quid uolt? Quid ais, bone uir? Est frater domi?
<ter. ad. 1.557> Quid, malum, "bone uir" mihi narras? Equidem perii. Quid tibist?
<ter. ad. 1.558> Rogitas? Ctesipho me pugnis miserum et istam psaltriam
<ter. ad. 1.559> Vsque occidit. Hem quid narras? Em uide ut discidit labrum.
<ter. ad. 1.560> Quam ob rem? Me inpulsore hanc emptam esse ait. Non tu eum rus hinc modo
<ter. ad. 1.561> Produxe aibas? Factum; uerum uenit post insaniens: 
<ter. ad. 1.562> Nil pepercit. Non puduisse uerberare hominem senem!
<ter. ad. 1.563> Quem ego modo puerum tantillum in manibu~ gestaui meis. 
<ter. ad. 1.564> Laudo: Ctesipho, patrissas: abi, uirum te iudico. 
<ter. ad. 1.565> Laudas? Ne ille continebit posthac, si sapiet, manus. 
<ter. ad. 1.566> Fortiter! Perquam, quia miseram mulierem et me seruolum,
<ter. ad. 1.567> Qui referire non audebam, uicit: hui perfortiter. 
<ter. ad. 1.568> Non potuit melius. Idem quod ego sentit te esse huic rei caput.
<ter. ad. 1.569> Sed istne frater intu~? Non est. Vbi illum inueniam cogito.
<ter. ad. 1.570> Scio ubi sit, uerum hodie numquam monstrabo. Hem quid ais? Ita.
<ter. ad. 1.571> Dimminuetur tibi quidem iam cerebrum. At nomen nescio
<ter. ad. 1.572> Illius homini~, sed locum noui ubi sit. Dic ergo locum.
<ter. ad. 1.573> Nostin porticum apud macellum hanc deorsum? Quidni nouerim?
<ter. ad. 1.574> Praeterito hac recta platea sursum: ubi eo ueneris, 
<ter. ad. 1.575> Cliuo~ deorsum uorsum est: hac te praecipitato. Postea 
<ter. ad. 1.576> Est ad hanc manum sacellum: ibi angiportum propter est. 
<ter. ad. 1.577> Quodnam? Illi ubi etiam caprificu~ magna est. Noui. Hac pergito.
<ter. ad. 1.578> Id quidem angiportum non est peruium. Verum hercle. Vah
<ter. ad. 1.579> Censen hominem me esse? Erraui: in porticum rursum redi 
<ter. ad. 1.580> Sane hac multo propius ibis et minor est erratio. 
<ter. ad. 1.581> Scin Cratini huius ditis aedis? Scio. Vbi eas praeterieris,
<ter. ad. 1.582> Ad sinistram hac recta platea, ubi ad Dianae ueneris, 
<ter. ad. 1.583> Ito ad dextram; priu~quam ad portam uenias, apud ipsum lacum
<ter. ad. 1.584> Est pistrilla et exaduorsum fabrica: ibist. Quid ibi facit? 
<ter. ad. 1.585> Lectulos - in sole - ilignis pedibu~ faciundos dedit. 
<ter. ad. 1.586> Vbi poteti~ uos: bene sane. Sed cesso ad eum pergere?
<ter. ad. 1.587> I sane: ego te exercebo hodie, ut dignus es, silicernium. 
<ter. ad. 1.588> Aeschinus odiose cessat: prandium corrumpitur; 
<ter. ad. 1.589> Ctesipho autem in amorest totus. Ego iam prospiciam mihi:
<ter. ad. 1.590> Nam iam abibo atque unum quicquid, quod quidem erit bellissimum,
<ter. ad. 1.591> Carpam et cyathos sorbilans paullatim hunc producam diem. 
<ter. ad. 1.592> Ego in hac re nil reperio quam ob rem lauder tanto opere, Hegio:
<ter. ad. 1.593> Meum officium facio, quod peccatum a nobis ortumst corrigo.
<ter. ad. 1.594> Nisi si me in illo credidisti esse hominum numero qui ita putant,
<ter. ad. 1.595> Sibi fieri iniuriam ultro si quam fecere ipsi expostules,
<ter. ad. 1.596> Et ultro accusant. Id quia non est a me factum agi~ gratias?
<ter. ad. 1.597> Ah minime: numquam te aliter atque es in animum induxi meum.
<ter. ad. 1.598> Sed quaeso ut una mecum ad matrem uirginis eas, Micio,
<ter. ad. 1.599> Atque istaec eadem quae mihi dixti tute dicas mulieri: 
<ter. ad. 1.600> Suspicionem hanc propter fratrem eius esse et illam psaltriam.
<ter. ad. 1.601> Si ita aequom censes aut si ita opus est facto, eamu~. Bene facis:
<ter. ad. 1.602> Nam et illic animum iam releuabi~, quae dolore ac miseria 
<ter. ad. 1.603> Tabescit, et tuo officio fueri~ functu~. Sed si aliter putas, 
<ter. ad. 1.604> Egomet narrabo quae mihi dixti. Immo ego ibo. Bene facis.
<ter. ad. 1.605> Omnes, quibu~ res sunt minu~ secundae, mage sunt nescioquo modo
<ter. ad. 1.606> Suspiciosi; ad contumeliam omnia accipiunt magis;
<ter. ad. 1.607> Propter suam inpotentiam se semper credunt claudier.
<ter. ad. 1.608> Quapropter te ipsum purgare ipsi coram placabilius est.
<ter. ad. 1.609> Et recte et uerum dici~. Sequere me ergo hac intro. Maxume.
<ter. ad. 1.610> Discrucior animi:
<ter. ad. 1.610a_610a> Hocin de inprouiso mali mihi obici tantum
<ter. ad. 1.611> Vt neque quid me faciam nec quid agam certu~ siem!
<ter. ad. 1.612> Membra metu debilia sunt; animu~ timore obstipuit;
<ter. ad. 1.613> Pectore consistere nil consili quit.
<ter. ad. 1.613a_613a> Vah
<ter. ad. 1.614> Quo modo me ex hac expediam turba?
<ter. ad. 1.615> Tanta nunc suspicio de me incidit neque ea inmerito: 
<ter. ad. 1.616> Sostrata credit mihi me psaltriam hinc emisse; id anus mi
<ter. ad. 1.617> Indicium fecit.
<ter. ad. 1.618> Nam ut hanc forte ad obstetricem erat missa, ubi uidi, ilico
<ter. ad. 1.619> Accedo, rogito Pamphila quid agat, iam partus adsiet,
<ter. ad. 1.620> Eon obstetricem accersat. Illa exclamat "abi abi iam, Aeschine,
<ter. ad. 1.621> Sati~ diu dedisti uerba, sat adhuc tua nos frustratast fides".
<ter. ad. 1.622> Hem quid istuc obsecro" inquam "est? Valeas, habeas illam quae placet".
<ter. ad. 1.623> Sensi ilico id illas suspicari, sed me reprehendi tamen 
<ter. ad. 1.624> Nequid de fratre garrulae illi dicerem ac fieret palam.
<ter. ad. 1.625> Nunc quid faciam? Dicam fratris esse hanc? Quod minimest opus
<ter. ad. 1.626> Vsquam ecferri. Ac mitto: fieri potis est ut nequa exeat:
<ter. ad. 1.627> Ipsum id metuo ut credant. Tot concurrunt ueri similia:
<ter. ad. 1.628> Egomet rapui ipse, egomet solui argentum, ad mi abductast domum.
<ter. ad. 1.629> Haec adeo mea culpa fateor fieri: non me hanc rem patri
<ter. ad. 1.630> Vtut erat gesta, indicasse. Exorassem ut eam ducerem.
<ter. ad. 1.631> Cessatum usque adhuc est: iam porro, Aeschine, expergiscere!
<ter. ad. 1.632> Nunc hoc primumst: ad illas ibo ut purgem me; accedam ad fores.
<ter. ad. 1.633> Perii! Horresco semper ubi pultare hasce occipio miser.
<ter. ad. 1.634> Heus heus Aeschinus ego sum: aperite aliquis actutum ostium.
<ter. ad. 1.635> Prodit nescioquis: concedam huc. Ita uti dixi, Sostrata, 
<ter. ad. 1.636> Facite; ego Aeschinum conueniam, ut quomodo acta haec sunt sciat.
<ter. ad. 1.637> Sed quis ostium hic pultauit? pater hercle est: perii. Aeschine,
<ter. ad. 1.638> Quid huic hic negotist? Tune has pepulisti fores?
<ter. ad. 1.639>(Tacet. Quor non ludo hunc aliquantisper? Melius est, 
<ter. ad. 1.640> Quandoquidem hoc numquam mihi ipse uoluit credere.) 
<ter. ad. 1.641> Nil mihi respondes? Non equidem istas, quod sciam, 
<ter. ad. 1.642> Ita? Nam mirabar quid hic negoti esset tibi. 
<ter. ad. 1.643>(Erubuit: salua res est.) Dic sodes, pater, 
<ter. ad. 1.644> Tibi uero quid istic est rei? Nil mihi quidem. 
<ter. ad. 1.645> Amicu~ quidam me a foro abduxit modo 
<ter. ad. 1.646> Huc - aduocatum sibi. Quid? Ego dicam tibi: 
<ter. ad. 1.647> Habitant hic quaedam mulieres pauperculae; 
<ter. ad. 1.648> Vt opinor, eas non nosse te, et certo scio, 
<ter. ad. 1.649> Neque enim diu huc migrarunt. Quid tum postea? 
<ter. ad. 1.650> Virgo est cum matre. Perge. Haec uirgo orbast patre;
<ter. ad. 1.651> Hic meus amicus illi genere est proxumus 
<ter. ad. 1.652> Huic leges cogunt nubere hanc. Perii! Quid est? 
<ter. ad. 1.653> Nil: recte: perge. Is uenit ut secum auehat, 
<ter. ad. 1.654> Nam habitat Mileti. Hem uirginem ut secum auehat? 
<ter. ad. 1.655> Sic est. Miletum usque obsecro? Ita. Animo malest.
<ter. ad. 1.656> Quid ipsae? Quid aiunt? Quid illas censes? Nil enim.
<ter. ad. 1.657> Commenta mater est esse ex alio uiro 
<ter. ad. 1.658> Nescioquo puerum natum, neque eum nominat; 
<ter. ad. 1.659> Priorem esse illum, non oportere huic dari. 
<ter. ad. 1.660> Eho nonne haec iusta tibi uidentur postea?
<ter. ad. 1.661> Non. Obsecro non? An illam hinc abducet, pater?
<ter. ad. 1.662> Quid illam ne abducat? Factum a uobis duriter 
<ter. ad. 1.663> Inmisericorditerque atque etiam, si est, pater, 
<ter. ad. 1.664> Dicendum magis aperte, inliberaliter. 
<ter. ad. 1.665> Quam ob rem? Rogas me? Quid illi tandem creditis
<ter. ad. 1.666> Fore animi misero qui illam consueuit prior, 
<ter. ad. 1.667> Qui infelix haud scio an illam misere nunc amet, 
<ter. ad. 1.668> Quom hanc sibi uidebit praesens praesenti eripi, 
<ter. ad. 1.669> Abduci ab oculis? Facinus indignum, pater! 
<ter. ad. 1.670> Qua ratione istuc? Quis despondit? Quis dedit?
<ter. ad. 1.671> Quoi quando nupsit? Auctor his rebus quis est?
<ter. ad. 1.672> Quor duxit alienam? An sedere oportuit 
<ter. ad. 1.673> Domi uirginem tam grandem dum cognatus huc 
<ter. ad. 1.674> Illim ueniret exspectantem? Haec, mi pater,
<ter. ad. 1.675> Te dicere aequom fuit et id defendere. 
<ter. ad. 1.676> Ridiculum! Aduorsumne illum causam dicerem 
<ter. ad. 1.677> Quoi ueneram aduocatu~? Sed quid ista, Aeschine, 
<ter. ad. 1.678> Nostra? Aut quid nobis cum illis? Abeamus. Quid est?
<ter. ad. 1.679> Quid lacrumas? Pater, obsecro, ausculta. Aeschine, audiui omnia
<ter. ad. 1.680> Et scio; nam te amo, quo mage quae agi~ curae sunt mihi.
<ter. ad. 1.681> Ita uelim me promerentem ames dum uiuas, mi pater, 
<ter. ad. 1.682> Vt me hoc delictum admisisse in me, id mihi uehementer dolet,
<ter. ad. 1.683> Et me tui pudet. Credo hercle, nam ingenium noui tuom 
<ter. ad. 1.684> Liberale; sed uereor ne indiligens nimium sies. 
<ter. ad. 1.685> In qua ciuitate tandem te arbitrare uiuere? 
<ter. ad. 1.686> Virginem uitiasti quam te non ius fuerat tangere. 
<ter. ad. 1.687> Iam id peccatum primum sane magnum, at humanum tamen: 
<ter. ad. 1.688> Fecere alii saepe item boni. At postquam id euenit, cedo 
<ter. ad. 1.689> Numquid circumspexti? Aut numquid tute prospexti tibi 
<ter. ad. 1.690> Quid fieret, qua fieret? Si te mi ipsum puduit proloqui, 
<ter. ad. 1.691> Qua resciscerem? Haec dum dubitas, menses abierunt decem. 
<ter. ad. 1.692> Prodidisti te et illam miseram et gnatum, quod quidem in te fuit.
<ter. ad. 1.693> Quid? Credebas dormienti haec tibi confecturos deos? 
<ter. ad. 1.694> Et illam sine tua opera in cubiculum iri deductum domum?
<ter. ad. 1.695> Nolim ceterarum rerum te socordem eodem modo. 
<ter. ad. 1.696> Bono animo es, duces uxorem. Hem. Bono animo es inquam. Pater,
<ter. ad. 1.697> Obsecro, nunc ludi~ tu me? Ego te? Quam ob rem? Nescio:
<ter. ad. 1.698> Quia tam misere hoc esse cupio uerum, eo uereor magis.
<ter. ad. 1.699> Abi domum ac deos conprecare ut uxorem accersas: abi.
<ter. ad. 1.700> Quid? Iam uxorem? Iam. Iam? Iam quantum potest. Di me, pater, 
<ter. ad. 1.701> Omnes oderint ni mage te quam oculos nunc ego amo meos. 
<ter. ad. 1.702> Quid? Quam illam? Aeque. Perbenigne. Quid? Ille ubist Milesius?
<ter. ad. 1.703> Periit abiit nauem escendit. Sed quor cessas? Abi, pater,
<ter. ad. 1.704> Tu potius deos conprecare; nam tibi eos certo scio, 
<ter. ad. 1.705> Quo uir melior multo es quam ego, obtemperaturos magis. 
<ter. ad. 1.706> Ego eo intro ut quae opu~ sunt parentur: tu fac ut dixi, si sapis.
<ter. ad. 1.707> Quid hoc est negoti? Hoc est patrem esse aut hoc est filium esse?
<ter. ad. 1.708> Si frater aut sodalis esset, qui mage morem gereret?
<ter. ad. 1.709> Hic non amandus, hicine non gestandus in sinust? Hem. 
<ter. ad. 1.710> Itaque adeo magnam mi iniicit sua commoditate curam 
<ter. ad. 1.711> Ne inprudens forte faciam quod nolit: sciens cauebo. 
<ter. ad. 1.712> Sed cesso ire intro, ne morae meis nuptiis egomet siem?
<ter. ad. 1.713> Defessu~ sum ambulando: ut, Syre, te cum tua 
<ter. ad. 1.714> Monstratione magnu~ perdat Iuppiter! 
<ter. ad. 1.715> Perreptaui usque omne oppidum: ad portam, ad lacum, 
<ter. ad. 1.716> Quo non? Neque illi fabrica ulla erat nec fratrem homo 
<ter. ad. 1.717> Vidisse se aibat quisquam. Nunc uero domi 
<ter. ad. 1.718> Certum obsidere est usque donec redierit. 
<ter. ad. 1.719> Ibo, illis dicam nullam esse in nobis moram. 
<ter. ad. 1.720> Sed eccum ipsum. Te iamdudum quaero, Micio. 
<ter. ad. 1.721> Quidnam? Fero alia flagitia ad te ingentia 
<ter. ad. 1.722> Boni illius adulescentis. Ecce autem! Noua, 
<ter. ad. 1.723> Capitalia. Ohe iam. Ah nescis qui uir sit. Scio.
<ter. ad. 1.724> Ah stulte, tu de psaltria me somnias 
<ter. ad. 1.725> Agere: hoc peccatum in uirginemst ciuem. Scio. 
<ter. ad. 1.726> Ohe, scis et patere? Quidni patiar? Dic mihi,
<ter. ad. 1.727> Non clamas? Non insanis? Non: malim quidem ... 
<ter. ad. 1.728> Puer natust. Di bene uortant! Virgo nil habet.
<ter. ad. 1.729> Audiui. Et ducenda indotatast. Scilicet. 
<ter. ad. 1.730> Quid nunc futurumst? Id enim quod res ipsa fert:
<ter. ad. 1.731> Illinc huc transferetur uirgo. O Iuppiter, 
<ter. ad. 1.732> Istocin pacto oportet? Quid faciam amplius?
<ter. ad. 1.733> Quid facias? Si non ipsa re tibi istuc dolet, 
<ter. ad. 1.734> Simulare certe est homini~. Quin iam uirginem 
<ter. ad. 1.735> Despondi; res compositast; fiunt nuptiae; 
<ter. ad. 1.736> Dempsi metum omnem: haec mage sunt homini~. Ceterum
<ter. ad. 1.737> Placet tibi factum, Micio? Non, si queam 
<ter. ad. 1.738> Mutare. Nunc quom non queo, animo aequo fero. 
<ter. ad. 1.739> Ita uitast hominum quasi quom ludas tesseris: 
<ter. ad. 1.740> Si illud quod maxume opus est iactu non cadit, 
<ter. ad. 1.741> Illud quod cecidit forte, id arte ut corrigas. 
<ter. ad. 1.742> Corrector! Nemp~ tua arte uiginti minae 
<ter. ad. 1.743> Pro psaltria periere: quae quantum potest
<ter. ad. 1.744> Aliquo abiciundast, si non pretio at gratiis. 
<ter. ad. 1.745> Neque est neque illam sane studeo uendere. 
<ter. ad. 1.746> Quid igitur facies? Domi erit. Pro diuom fidem!
<ter. ad. 1.747> Meretrix et materfamilias una in domo? 
<ter. ad. 1.748> Quor non? Sanum te credis esse? Equidem arbitror.
<ter. ad. 1.749> Ita me di ament, ut uideo tuam ego ineptiam, 
<ter. ad. 1.750> Facturum credo ut habeas quicum cantites. 
<ter. ad. 1.751> Quor non? Et noua nupta eadem haec discet? Scilicet.
<ter. ad. 1.752> Tu inter eas restim ductans saltabis? Probe. 
<ter. ad. 1.753> Probe? Et tu nobiscum una, si opu~ sit. Ei mihi!
<ter. ad. 1.754> Non te haec pudent? Iam uero omitte, Demea, 
<ter. ad. 1.755> Tuam istanc iracundiam atque ita uti decet 
<ter. ad. 1.756> Hilarum ac lubentem fac te gnati in nuptiis. 
<ter. ad. 1.757> Ego hos conuenio, post huc redeo. O Iuppiter, 
<ter. ad. 1.758> Hancin uitam! Hoscin mores! Hanc dementiam!
<ter. ad. 1.759> Vxor sine dote ueniet; intu~ psaltriast; 
<ter. ad. 1.760> Domu~ sumptuosa; adulescens luxu perditus; 
<ter. ad. 1.761> Senex delirans. Ipsa si cupiat Salus, 
<ter. ad. 1.762> Seruare prorsu~ non potest hanc familiam. 
<ter. ad. 1.763> Edepol, Syrisce, te curasti molliter 
<ter. ad. 1.764> Lauteque munus administrasti tuom: 
<ter. ad. 1.765> Abi. Sed postquam intu~ sum omnium rerum satur,
<ter. ad. 1.766> Prodeambulare huc lubitum est. Illud sis uide: 
<ter. ad. 1.767> Exemplum disciplinae! Ecce autem hic adest 
<ter. ad. 1.768> Senex noster. Quid fit? Quid tu es tristis? Oh scelus!
<ter. ad. 1.769> Ohe iam! Tu uerba fundis hic, Sapientia?
<ter. ad. 1.770> Tun si meus esses, Dis quidem esses, Demea, 
<ter. ad. 1.771> Ac tuam rem constabilisses. Exempla omnibus 
<ter. ad. 1.772> Curarem ut esses. Quam ob rem? Quid feci? Rogas?
<ter. ad. 1.773> In ipsa turba atque in peccato maxumo, 
<ter. ad. 1.774> Quod uix sedatum satis est, potatis, scelus, 
<ter. ad. 1.775> Quasi re bene gesta. Sane nollem huc exitum. 
<ter. ad. 1.776> Heus Syre, rogat te Ctesipho ut redeas. Abi.
<ter. ad. 1.777> Quid Ctesiphonem hic narrat? Nil. Eho carnufex,
<ter. ad. 1.778> Est Ctesipho intu~? Non est. Quor hic nominat? 
<ter. ad. 1.779> Est aliu~ quidam, parasitaster paullulus: 
<ter. ad. 1.780> Nostin? Iam scibo. Quid agi~? Quo abis? Mitte me.
<ter. ad. 1.781> Noli inquam. Non manum abstines, mastigia? 
<ter. ad. 1.782> An tibi iam mauis cerebrum dispergam hic? Abit.
<ter. ad. 1.783> Edepol comissatorem haud sane commodum, 
<ter. ad. 1.784> Praesertim Ctesiphoni! Quid ego nunc agam?
<ter. ad. 1.785> Nisi, dum haec silescunt turbae, interea in angulum 
<ter. ad. 1.786> Aliquo abeam atque edormiscam hoc uilli: sic agam. 
<ter. ad. 1.787> Parata a nobis sunt, ita ut dixi, Sostrata: 
<ter. ad. 1.788> Vbi uis ... Quisnam a me pepulit tam grauiter fores?
<ter. ad. 1.789> Ei mihi! Quid faciam? Quid agam? Quid clamem aut querar?
<ter. ad. 1.790>"O caelum, o terra, o maria Neptuni!" Em tibi!
<ter. ad. 1.791> Resciuit omnem rem: id nunc clamat: ilicet; 
<ter. ad. 1.792> Paratae lites: succurrendumst. Eccum adest 
<ter. ad. 1.793> Communi~ corruptela nostrum liberum. 
<ter. ad. 1.794> Tandem reprime iracundiam atque ad te redi. 
<ter. ad. 1.795> Repressi redii, mitto maledicta omnia: 
<ter. ad. 1.796> Rem ipsam putemu~. Dictum hoc inter nos fuit
<ter. ad. 1.797>(Ex te adeo ortumst) ne tu curares meum 
<ter. ad. 1.798> Neue ego tuom? Responde. Factumst, non nego. 
<ter. ad. 1.799> Quor nunc apud te potat? Quor recipis meum?
<ter. ad. 1.800> Quor emis amicam, Micio? Numqui minus 
<ter. ad. 1.801> Mihi idem ius aequomst esse? Quid mecumst tibi? 
<ter. ad. 1.802> Quando ego tuom non curo, ne cura meum. 
<ter. ad. 1.803> Non aequom dici~. Non? Nam uetu~ uerbum hoc quidemst,
<ter. ad. 1.804> Communia esse amicorum inter se omnia. 
<ter. ad. 1.805> Facete! Nunc demum istaec nata oratiost?
<ter. ad. 1.806> Ausculta paucis nisi molestumst, Demea. 
<ter. ad. 1.807> Principio, si id te mordet, sumptum filii 
<ter. ad. 1.808> Quem faciunt, quaeso hoc facito tecum cogites: 
<ter. ad. 1.809> Tu illos duo olim pro re tolerabas tua, 
<ter. ad. 1.810> Quod sati~ putabas tua bona ambobus fore, 
<ter. ad. 1.811> Et me tum uxorem credidisti scilicet 
<ter. ad. 1.812> Ducturum. Eandem illam rationem antiquam optine: 
<ter. ad. 1.813> Conserua quaere parce, fac quam plurumum 
<ter. ad. 1.814> Illis relinquas, gloriam tu istam optine. 
<ter. ad. 1.815> Mea, quae praeter spem euenere, utantur sine. 
<ter. ad. 1.816> De summa nil decedet: quod hinc accesserit 
<ter. ad. 1.817> Id de lucro putato esse omne. Haec si uoles 
<ter. ad. 1.818> In animo uere cogitare, Demea,
<ter. ad. 1.819> Et mihi et tibi et illis dempseris molestiam. 
<ter. ad. 1.820> Mitto rem: consuetudinem amborum ... Mane: 
<ter. ad. 1.821> Scio; istuc ibam. Multa in homine, Demea, 
<ter. ad. 1.822> Signa insunt ex quibu~ coniectura facile fit, 
<ter. ad. 1.823> Duo quom idem faciunt saepe, ut possis dicere 
<ter. ad. 1.824>"Hoc licet inpune facere huic, illi non licet", 
<ter. ad. 1.825> Non quo dissimili~ res sit sed quo is qui facit. 
<ter. ad. 1.826> Quae ego inesse illis uideo, ut confidam fore 
<ter. ad. 1.827> Ita ut uolumu~. Video sapere intellegere, in loco 
<ter. ad. 1.828> Vereri, inter se amare: scire est liberum 
<ter. ad. 1.829> Ingenium atque animum: quouis illos tu die 
<ter. ad. 1.830> Redducas. At enim metuas ne ab re sint tamen 
<ter. ad. 1.831> Omissiores paullo. O noster Demea, 
<ter. ad. 1.832> Ad omnia alia aetate sapimus rectius 
<ter. ad. 1.833> Solum unum hoc uitium adfert senectus hominibus: 
<ter. ad. 1.834> Adtentiores sumus ad rem omnes quam sat est: 
<ter. ad. 1.835> Quod illos sat aetas acuet. Ne nimium modo 
<ter. ad. 1.836> Bonae tuae istae nos rationes, Micio, 
<ter. ad. 1.837> Et tuos iste animus aequo~ subuortat. Tace 
<ter. ad. 1.838> Non fiet. Mitte iam istaec; da te hodie mihi: 
<ter. ad. 1.839> Exporge frontem. Scilicet ita tempu~ fert 
<ter. ad. 1.840> Faciundumst. Ceterum ego rus cras cum filio 
<ter. ad. 1.841> Cum primo luci ibo hinc. De nocte censeo: 
<ter. ad. 1.842> Hodie modo hilarum te face. Et istam psaltriam 
<ter. ad. 1.843> Vna illuc mecum hinc abstraham. Pugnaueris: 
<ter. ad. 1.844> Eo pacto prorsum illi adligaris filium. 
<ter. ad. 1.845> Modo facito ut illam serues. Ego istuc uidero, 
<ter. ad. 1.846> Atque ibi fauillae plena, fumi ac pollinis 
<ter. ad. 1.847> Coquendo sit faxo et molendo; praeter haec 
<ter. ad. 1.848> Meridie ipso faciam ut stipulam colligat: 
<ter. ad. 1.849> Tam excoctam reddam atque atram quam carbost. Placet:
<ter. ad. 1.850> Nunc mihi uidere sapere. Atque equidem filium 
<ter. ad. 1.851> Tum, etiam si nolit, cogam ut cum illa una cubet. 
<ter. ad. 1.852> Derides? Fortunatu~s qui isto animo sies. 
<ter. ad. 1.853> Ego sentio ... Ah pergisne? Iam iam desino. 
<ter. ad. 1.854> I ergo intro, et quoi reist ei rei hunc sumamus diem.
<ter. ad. 1.855> Numquam ita quisquam bene subducta ratione ad uitam fuit
<ter. ad. 1.856> Quin res aetas usu~ semper aliquid adportet noui, 
<ter. ad. 1.857> Aliquid moneat: ut illa quae te scisse credas nescias, 
<ter. ad. 1.858> Et quae tibi putaris prima, in experiundo ut repudies. 
<ter. ad. 1.859> Quod nunc mi euenit; nam ego uitam duram quam uixi usque adhuc
<ter. ad. 1.860> Iam decurso spatio omitto. Id quam ob rem? Re ipsa repperi
<ter. ad. 1.861> Facilitate nil esse homini meliu~ neque clementia. 
<ter. ad. 1.862> Id esse uerum ex me atque ex fratre quoiuis facilest noscere. 
<ter. ad. 1.863> Ill~ suam semper egit uitam in otio, in conuiuiis, 
<ter. ad. 1.864> Clemens placidu~, nulli laedere os, adridere omnibus; 
<ter. ad. 1.865> Sibi uixit, sibi sumptum fecit: omnes bene dicunt, amant. 
<ter. ad. 1.866> Ego ille agresti~ saeuo~ tristi~ parcu~ truculentus tenax 
<ter. ad. 1.867> Duxi uxorem: quam ibi miseriam uidi! Nati filii, 
<ter. ad. 1.868> Alia cura. Heia autem, dum studeo illis ut quam plurumum 
<ter. ad. 1.869> Facerem, contriui in quaerundo uitam atque aetatem meam: 
<ter. ad. 1.870> Nunc exacta aetate hoc fructi pro labore ab eis fero, 
<ter. ad. 1.871> Odium; ille alter sine labore patria potitur commoda. 
<ter. ad. 1.872> Illum amant, me fugitant; illi credunt consilia omnia, 
<ter. ad. 1.873> Illum diligunt, apud illum sunt ambo, ego desertu~ sum; 
<ter. ad. 1.874> Illum ut uiuat optant, meam autem mortem exspectant scilicet.
<ter. ad. 1.875> Ita eos meo labore eductos maxumo hic fecit suos 
<ter. ad. 1.876> Paullo sumptu: miseriam omnem ego capio, hic potitur gaudia.
<ter. ad. 1.877> Age age, nunciam experiamur contra ecquid ego possiem 
<ter. ad. 1.878> Blande dicere aut benigne facere, quando hoc prouocat. 
<ter. ad. 1.879> Ego quoque a meis me amari et magni pendi postulo: 
<ter. ad. 1.880> Si id fit dando atque obsequendo, non posteriores feram.
<ter. ad. 1.881> Deerit: id mea minime refert qui sum natu maxumus. 
<ter. ad. 1.882> Heus Demea, orat frater ne abeas longius.
<ter. ad. 1.883> Quis homo? O Syre noster, salue: quid fit? Quid agitur?
<ter. ad. 1.884> Recte. Optumest. (Iam nunc haec tria primum addidi
<ter. ad. 1.885> Praeter naturam o noster, quid fit? Quid agitur?)
<ter. ad. 1.886> Seruom haud inliberalem praebes te et tibi 
<ter. ad. 1.887> Lubens bene faxim. Gratiam habeo. Atqui, Syre, 
<ter. ad. 1.888> Hoc uerumst et ipsa re experiere propediem.
<ter. ad. 1.889> Era, ego huc ad hos prouiso quam mox uirginem 
<ter. ad. 1.890> Accersant. Sed eccum Demeam. Saluos sies. 
<ter. ad. 1.891> O qui uocare? Geta. Geta, hominem maxumi 
<ter. ad. 1.892> Preti te esse hodie iudicaui animo meo. 
<ter. ad. 1.893> Nam is mihi profectost seruo~ spectatus satis 
<ter. ad. 1.894> Quoi dominu~ curaest, ita uti tibi sensi, Geta, 
<ter. ad. 1.895> Et tibi ob eam rem, siquid usus uenerit, 
<ter. ad. 1.896> Lubens bene faxim. (Meditor esse adfabilis, 
<ter. ad. 1.897> Et bene procedit.) Bonus es quom haec existumas. 
<ter. ad. 1.898> Paullatim plebem primulum facio meam. 
<ter. ad. 1.899> Occidunt mequidem dum nimi~ sanctas nuptias 
<ter. ad. 1.900> Student facere: in adparando consumunt diem. 
<ter. ad. 1.901> Quid agitur, Aeschine? Ehem, pater mi, tu hic eras? 
<ter. ad. 1.902> Tuos hercle uero et animo et natura pater, 
<ter. ad. 1.903> Qui te amat plus quam hosce oculos. Sed quor non domum 
<ter. ad. 1.904> Vxorem accersi~? cupio; uerum hoc mihi moraest, 
<ter. ad. 1.905> Tibicina et hymenaeum qui cantent. Eho 
<ter. ad. 1.906> Vin tu huic seni auscultare? Quid? Demissa haec face,
<ter. ad. 1.907> Hymenaeum turbas lampadas tibicinas, 
<ter. ad. 1.908> Atque hanc in horto maceriam iube dirui 
<ter. ad. 1.909> Quantum potest: hac transfer: unam fac domum; 
<ter. ad. 1.910> Transduce et matrem et familiam omnem ad nos. Placet,
<ter. ad. 1.911> Pater lepidissime. (Euge! Iam lepidus uocor. 
<ter. ad. 1.912> Fratri aedes fient peruiae, turbam domum 
<ter. ad. 1.913> Adducet, sumptu amittet multa: quid mea?
<ter. ad. 1.914> Ego lepidus ineo gratiam. Iube nunciam 
<ter. ad. 1.915> Dinumeret illi Babylo uiginti minas). 
<ter. ad. 1.916> Syre, cessas ire ac facere? Quid ago? Dirue. 
<ter. ad. 1.917> Tu illas abi et transduce. Di tibi, Demea, 
<ter. ad. 1.918> Bene faciant, quom te uideo nostrae familiae 
<ter. ad. 1.919> Tam ex animo factum uelle. Dignos arbitror.
<ter. ad. 1.920> Quid tu ais? Sic opinor. Multo rectiust 
<ter. ad. 1.921> Quam illam puerperam hac nunc duci per uiam 
<ter. ad. 1.922> Aegrotam. Nil enim meliu~ uidi, mi pater. 
<ter. ad. 1.923> Sic soleo. Sed eccum Micio egreditur foras. 
<ter. ad. 1.924> Iubet frater? Vbi is est? tu iubes hoc, Demea?
<ter. ad. 1.925> Ego uero iubeo et hac re et aliis omnibus 
<ter. ad. 1.926> Quam maxume unam facere nos hanc familiam, 
<ter. ad. 1.927> Colere adiuuare adiungere. Ita quaeso, pater. 
<ter. ad. 1.928> Haud aliter censeo. Immo hercle ita nobis decet. 
<ter. ad. 1.929> Primum huius uxorist mater. Est. Quid postea?
<ter. ad. 1.930> Proba et modesta. Ita aiunt. Natu grandior. 
<ter. ad. 1.931> Scio. Parere iamdiu haec per annos non potest; 
<ter. ad. 1.932> Nec qui eam respiciat quisquam est: solast. Quam hic rem agit?
<ter. ad. 1.933> Hanc te aequomst ducere, et te operam ut fiat dare. 
<ter. ad. 1.934> Me ducere autem? Te. Me? Te inquam. Ineptis. Si tu sis homo, 
<ter. ad. 1.935> Hic faciat. Mi pater! Quid tu autem huic, asine, auscultas? Nil agis:
<ter. ad. 1.936> Fieri aliter non potest. Deliras. Sine te exorem. Mi pater.
<ter. ad. 1.937> Insanis: aufer. Age, da ueniam filio. Satin sanus es?
<ter. ad. 1.938> Ego nouo~ maritus anno demum quinto et sexagensumo 
<ter. ad. 1.939> Fiam atque anum decrepitam ducam? Idne estis auctores mihi?
<ter. ad. 1.940> Face: promisi ego illis. Promisti autem? De te largitor, puer.
<ter. ad. 1.941> Age, quid siquid te maius oret? Quasi non hoc sit maxumum.
<ter. ad. 1.942> Da ueniam. Ne grauare. Fac, promitte. Non omittitis?
<ter. ad. 1.943> Non, nisi te exorem. Vis est haec quidem. Age prolixe, Micio.
<ter. ad. 1.944> Etsi hoc mihi prauom ineptum absurdum atque alienum a uita mea
<ter. ad. 1.945> Videtur, si uos tanto opere istuc uolti~, fiat. Bene facis.
<ter. ad. 1.946> Merito te amo. Verum ... (Quid ego dicam, hoc quom confit quod uolo?)
<ter. ad. 1.947> Quid nunc quod restat? Hegio - est his cognatu~ proxumus
<ter. ad. 1.948> Adfini~ nobis, pauper: bene nos aliquid facere illi decet.
<ter. ad. 1.949> Quid facere? Agellist hic sub urbe paullum quod locitas foras:
<ter. ad. 1.950> Huic demu~ qui fruatur. Paullum id autemst? Si multumst, tamen
<ter. ad. 1.951> Faciundumst: pro patre huic est, bonus est, noster est recte datur.
<ter. ad. 1.952> Postremo non meum illud uerbum facio quod tu, Micio,
<ter. ad. 1.953> Bene et sapienter dixti dudum: "uitium commune omniumst
<ter. ad. 1.954> Quod nimium ad rem in senecta adtenti sumus"? Hanc maculam nos decet
<ter. ad. 1.955> Effugere. Et dictumst uere et re ipsa fieri oportet. Gaudeo.
<ter. ad. 1.956> Quid istic? Dabitur quando quidem hic uolt. Mi pater!
<ter. ad. 1.957> Nunc tu germanu~s pariter animo et corpore. (Suo sibi gladio hunc iugulo). 
<ter. ad. 1.958> Factumst quod iussisti, Demea.
<ter. ad. 1.959> Frugi homo es. Ergo edepol hodie mea quidem sententia
<ter. ad. 1.960> Iudico Syrum fieri esse aequom liberum. Istunc liberum?
<ter. ad. 1.961> Quodnam ob factum? Multa. O noster Demea, edepol uir bonu~s.
<ter. ad. 1.962> Ego istos uobis usque a pueris curaui ambo sedulo:
<ter. ad. 1.963> Docui monui bene praecepi semper quae potui omnia.
<ter. ad. 1.964> Res apparet. Et quidem porro haec, opsonare cum fide,
<ter. ad. 1.965> Scortum adducere, adparare de die conuiuium:
<ter. ad. 1.966> Non mediocris hominis haec sunt officia. O lepidum caput!
<ter. ad. 1.967> Postremo hodie in psaltria hac emunda hic adiutor fuit, 
<ter. ad. 1.968> Hic curauit: prodesse aequomst: alii meliores erunt. 
<ter. ad. 1.969> Denique hic uolt fieri. Vin tu hoc fieri? Cupio. Si quidem hoc
<ter. ad. 1.970> Volti~: Syre, eho Accede huc ad me: liber esto. Bene facis.
<ter. ad. 1.971> Omnibu~ gratiam habeo et seorsum tibi praeterea, Demea. 
<ter. ad. 1.972> Gaudeo. Et ego. Credo. Vtinam hoc perpetuom fiat, gaudium,
<ter. ad. 1.973> Phrygiam ut uxorem meam una mecum uideam liberam!
<ter. ad. 1.974> Optumam quidem mulierem. Et quidem tuo nepoti huius filio
<ter. ad. 1.975> Hodie prima mammam dedit haec. Hercle uero serio, 
<ter. ad. 1.976> Siquidem prima dedit, haud dubiumst quin emitti aequom siet.
<ter. ad. 1.977> Ob eam rem? Ob eam. Postremo a me argentum quantist sumito.
<ter. ad. 1.978> Di tibi, Demea, omnes semper omnia optata offerant!
<ter. ad. 1.979> Syre, processisti hodie pulchre. Siquidem porro, Micio,
<ter. ad. 1.980> Tu tuom officium facies atque huic aliquid paullum prae manu 
<ter. ad. 1.981> Dederis, unde utatur, reddet tibi cito. Istoc uilius. 
<ter. ad. 1.982> Frugi homost. Reddam hercle; da modo. Age, pater! Post consulam. 
<ter. ad. 1.983> Faciet. O uir optume! O pater mi festiuissime!
<ter. ad. 1.984> Quid istuc? Quae res tam repente mores mutauit tuos?
<ter. ad. 1.985>"Quod prolubium? Quae istaec subitast largitas? Dicam tibi:
<ter. ad. 1.986> Vt id ostenderem, quod te isti facilem et festiuom putant, 
<ter. ad. 1.987> Id non fieri ex uera uita neque adeo ex aequo et bono, 
<ter. ad. 1.988> Sed ex adsentando indulgendo et largiendo, Micio. 
<ter. ad. 1.989> Nunc adeo si ob eam rem uobis mea uita inuisa, Aeschine, est,
<ter. ad. 1.990> Quia non iusta iniusta, prorsus omnia omnino obsequor, 
<ter. ad. 1.991> Missa facio: effundite emite, facite quod uobis lubet. 
<ter. ad. 1.992> Sed si uolti~ potiu~, quae uos propter adulescentiam 
<ter. ad. 1.993> Minu~ uideti~, magis inpense cupiti~, consulitis parum, 
<ter. ad. 1.994> Haec reprehendere et corrigere me et secundare in loco, 
<ter. ad. 1.995> Ecce me qui id faciam uobis. Tibi, pater, permittimus: 
<ter. ad. 1.996> Plus scis quid opu~ factost. Sed de fratre quid fiet? Sino:
<ter. ad. 1.997> Habeat: in istac finem faciat. Istuc recte. Plaudite!
