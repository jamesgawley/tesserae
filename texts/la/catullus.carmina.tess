<catvll. carm. 1.1> Cui dono lepidum nouum libellum
<catvll. carm. 1.2> Arida modo pumice expolitum?
<catvll. carm. 1.3> Corneli, tibi: namque tu solebas
<catvll. carm. 1.4> Meas esse aliquid putare nugas,
<catvll. carm. 1.5> Iam tum cum ausus es unus Italorum
<catvll. carm. 1.6> Omne aeuum tribus explicare cartis
<catvll. carm. 1.7> Doctis, Iuppiter, et laboriosis.
<catvll. carm. 1.8> Quare habe tibi quicquid hoc libelli,
<catvll. carm. 1.9> Qualecumque; quod, o patrona uirgo,
<catvll. carm. 1.10> Plus uno maneat perenne saeclo.
<catvll. carm. 2.1> Passer, deliciae meae puellae,
<catvll. carm. 2.2> Quicum ludere, quem in sinu tenere,
<catvll. carm. 2.3> Cui primum digitum dare appetenti
<catvll. carm. 2.4> Et acris solet incitare morsus,
<catvll. carm. 2.5> Cum desiderio meo nitenti
<catvll. carm. 2.6> Carum nescio quid libet iocari
<catvll. carm. 2.7> Et solaciolum sui doloris,
<catvll. carm. 2.8> Credo, tum grauis acquiescet ardor.
<catvll. carm. 2.9> Tecum ludere sicut ipsa possem
<catvll. carm. 2.10> Et tristis animi leuare curas!
<catvll. carm. 2b.1> Tam gratum est mihi quam ferunt puellae
<catvll. carm. 2b.2> Pernici aureolum fuisse malum,
<catvll. carm. 2b.3> Quod zonam soluit diu ligatam.
<catvll. carm. 3.1> Lugete, o Veneres Cupidinesque,
<catvll. carm. 3.2> Et quantum est hominum uenustiorum.
<catvll. carm. 3.3> Passer mortuus est meae puellae,
<catvll. carm. 3.4> Passer, deliciae meae puellae,
<catvll. carm. 3.5> Quem plus illa oculis suis amabat;
<catvll. carm. 3.6> Nam mellitus erat suamque norat
<catvll. carm. 3.7> Ipsam tam bene quam puella matrem,
<catvll. carm. 3.8> Nec sese a gremio illius mouebat,
<catvll. carm. 3.9> Sed circumsiliens modo huc modo illuc
<catvll. carm. 3.10> Ad solam dominam usque pipiabat.
<catvll. carm. 3.11> Qui nunc it per iter tenebricosum
<catvll. carm. 3.12> Illuc, unde negant redire quemquam.
<catvll. carm. 3.13> At uobis male sit, malae tenebrae
<catvll. carm. 3.14> Orci, quae omnia bella deuoratis;
<catvll. carm. 3.15> Tam bellum mihi passerem abstulistis.
<catvll. carm. 3.16> O factum male! o miselle passer!
<catvll. carm. 3.17> Tua nunc opera meae puellae
<catvll. carm. 3.18> Flendo turgidoli rubent ocelli.
<catvll. carm. 4.1> Phaselus ille, quem uidetis, hospites,
<catvll. carm. 4.2> Ait fuisse nauium celerrimus,
<catvll. carm. 4.3> Neque ullius natantis impetum trabis
<catvll. carm. 4.4> Nequisse praeterire, siue palmulis
<catvll. carm. 4.5> Opus foret uolare siue linteo.
<catvll. carm. 4.6> Et hoc negat minacis Adriatici
<catvll. carm. 4.7> Negare litus insulasue Cycladas
<catvll. carm. 4.8> Rhodumque nobilem horridamque Thraciam
<catvll. carm. 4.9> Propontida trucemue Ponticum sinum,
<catvll. carm. 4.10> Vbi iste post phaselus antea fuit
<catvll. carm. 4.11> Comata silua; nam Cytorio in iugo
<catvll. carm. 4.12> Loquente saepe sibilum edidit coma.
<catvll. carm. 4.13> Amastri Pontica et Cytore buxifer,
<catvll. carm. 4.14> Tibi haec fuisse et esse cognitissima
<catvll. carm. 4.15> Ait phaselus: ultima ex origine
<catvll. carm. 4.16> Tuo stetisse dicit in cacumine,
<catvll. carm. 4.17> Tuo imbuisse palmulas in aequore,
<catvll. carm. 4.18> Et inde tot per impotentia freta
<catvll. carm. 4.19> Erum tulisse, laeua siue dextera
<catvll. carm. 4.20> Vocaret aura, siue utrumque Iuppiter
<catvll. carm. 4.21> Simul secundus incidisset in pedem;
<catvll. carm. 4.22> Neque ulla uota litoralibus diis
<catvll. carm. 4.23> Sibi esse facta, cum ueniret a marei
<catvll. carm. 4.24> Nouissime hunc ad usque limpidum lacum.
<catvll. carm. 4.25> Sed haec prius fuere; nunc recondita
<catvll. carm. 4.26> Senet quiete seque dedicat tibi,
<catvll. carm. 4.27> Gemelle Castor et gemelle Castoris.
<catvll. carm. 5.1> Viuamus, mea Lesbia, atque amemus,
<catvll. carm. 5.2> Rumoresque senum seueriorum
<catvll. carm. 5.3> Omnes unius aestimemus assis.
<catvll. carm. 5.4> Soles occidere et redire possunt;
<catvll. carm. 5.5> Nobis cum semel occidit breuis lux,
<catvll. carm. 5.6> Nox est perpetua una dormienda.
<catvll. carm. 5.7> Da mi basia mille, deinde centum,
<catvll. carm. 5.8> Dein mille altera, dein secunda centum,
<catvll. carm. 5.9> Deinde usque altera mille, deinde centum;
<catvll. carm. 5.10> Dein, cum milia multa fecerimus,
<catvll. carm. 5.11> Conturbabimus illa, ne sciamus,
<catvll. carm. 5.12> Aut ne quis malus inuidere possit,
<catvll. carm. 5.13> Cum tantum sciat esse basiorum.
<catvll. carm. 6.1> Flaui, delicias tuas Catullo,
<catvll. carm. 6.2> Nei sint inlepidae atque inelegantes,
<catvll. carm. 6.3> Velles dicere, nec tacere posses.
<catvll. carm. 6.4> Verum nescioquid febriculosi
<catvll. carm. 6.5> Scorti diligis: hoc pudet fateri.
<catvll. carm. 6.6> Nam te non uiduas iacere noctes
<catvll. carm. 6.7> Nequiquam tacitum cubile clamat
<catvll. carm. 6.8> Sertis ac Syrio fragrans oliuo,
<catvll. carm. 6.9> Puluinusque peraeque et hic et ille
<catvll. carm. 6.10> Attritus, tremulique quassa lecti
<catvll. carm. 6.11> Argutatio inambulatioque.
<catvll. carm. 6.12> Nam nil stupra ualet, nihil, tacere.
<catvll. carm. 6.13> Cur? Non tam latera ecfututa pandas,
<catvll. carm. 6.14> Nei tu quid facias ineptiarum.
<catvll. carm. 6.15> Quare quicquid habes boni malique,
<catvll. carm. 6.16> Dic nobis; uolo te ac tuos amores
<catvll. carm. 6.17> Ad caelum lepido uocare uersu.
<catvll. carm. 7.1> Quaeris quot mihi basiationes
<catvll. carm. 7.2> Tuae, Lesbia, sint satis superque.
<catvll. carm. 7.3> Quam magnus numerus Libyssae harenae
<catvll. carm. 7.4> Laserpiciferis iacet Cyrenis,
<catvll. carm. 7.5> Oraclum Iouis inter aestuosi
<catvll. carm. 7.6> Et Batti ueteris sacrum sepulcrum,
<catvll. carm. 7.7> Aut quam sidera multa, cum tacet nox,
<catvll. carm. 7.8> Furtiuos hominum uident amores,
<catvll. carm. 7.9> Tam te basia multa basiare
<catvll. carm. 7.10> Vesano satis et super Catullo est;
<catvll. carm. 7.11> Quae nec pernumerare curiosi
<catvll. carm. 7.12> Possint nec mala fascinare lingua.
<catvll. carm. 8.1> Miser Catulle, desinas ineptire,
<catvll. carm. 8.2> Et quod uides perisse perditum ducas.
<catvll. carm. 8.3> Fulsere quondam candidi tibi soles,
<catvll. carm. 8.4> Cum uentitabas quo puella ducebat
<catvll. carm. 8.5> Amata nobis quantum amabitur nulla.
<catvll. carm. 8.6> Ibi illa multa tum iocosa fiebant,
<catvll. carm. 8.7> Quae tu uolebas nec puella nolebat.
<catvll. carm. 8.8> Fulsere uere candidi tibi soles.
<catvll. carm. 8.9> Nunc iam illa non uolt; tu quoque, inpotens, noli,
<catvll. carm. 8.10> Nec quae fugit sectare, nec miser uiue,
<catvll. carm. 8.11> Sed obstinata mente perfer, obdura.
<catvll. carm. 8.12> Vale, puella. Iam Catullus obdurat,
<catvll. carm. 8.13> Nec te requiret nec rogabit inuitam;
<catvll. carm. 8.14> At tu dolebis, cum rogaberis nulla.
<catvll. carm. 8.15> Scelesta, uae te, quae tibi manet uita!
<catvll. carm. 8.16> Quis nunc te adibit? cui uideberis bella?
<catvll. carm. 8.17> Quem nunc amabis? cuius esse diceris?
<catvll. carm. 8.18> Quem basiabis? cui labella mordebis?
<catvll. carm. 8.19> At tu, Catulle, destinatus obdura.
<catvll. carm. 9.1> Verani, omnibus e meis amicis
<catvll. carm. 9.2> Antistans mihi milibus trecentis,
<catvll. carm. 9.3> Venistine domum ad tuos penates
<catvll. carm. 9.4> Fratresque unanimos anumque matrem?
<catvll. carm. 9.5> Venisti. O mihi nuntii beati!
<catvll. carm. 9.6> Visam te incolumem audiamque Hiberum
<catvll. carm. 9.7> Narrantem loca, facta, nationes,
<catvll. carm. 9.8> Vt mos est tuus, applicansque collum
<catvll. carm. 9.9> Iucundum os oculosque suauiabor.
<catvll. carm. 9.10> O quantum est hominum beatiorum,
<catvll. carm. 9.11> Quid me laetius est beatiusue?
<catvll. carm. 10.1> Varus me meus ad suos amores
<catvll. carm. 10.2> Visum duxerat e foro otiosum,
<catvll. carm. 10.3> Scortillum, ut mihi tum repente uisum est,
<catvll. carm. 10.4> Non sane inlepidum neque inuenustum.
<catvll. carm. 10.5> Huc ut uenimus, incidere nobis
<catvll. carm. 10.6> Sermones uarii, in quibus, quid esset
<catvll. carm. 10.7> Iam Bithynia, quo modo se haberet,
<catvll. carm. 10.8> Et quonam mihi profuisset aere.
<catvll. carm. 10.9> Respondi id quod erat, nihil neque ipsis
<catvll. carm. 10.10> Nec praetoribus esse nec cohorti,
<catvll. carm. 10.11> Cur quisquam caput unctius referret,
<catvll. carm. 10.12> Praesertim quibus esset irrumator
<catvll. carm. 10.13> Praetor, nec faceret pili cohortem.
<catvll. carm. 10.14>"At certe tamen", inquiunt, "quod illic
<catvll. carm. 10.15> Natum dicitur esse, comparasti
<catvll. carm. 10.16> Ad lecticam hominis." Ego, ut puellae
<catvll. carm. 10.17> Vnum me facerem beatiorem,
<catvll. carm. 10.18>"Non", inquam, "mihi tam fuit maligne,
<catvll. carm. 10.19> Vt, prouincia quod mala incidisset,
<catvll. carm. 10.20> Non possem octo homines parare rectos."
<catvll. carm. 10.21> At mi nullus erat nec hic neque illic
<catvll. carm. 10.22> Fractum qui ueteris pedem grabati
<catvll. carm. 10.23> In collo sibi collocare posset.
<catvll. carm. 10.24> Hic illa, ut decuit cinaediorem,
<catvll. carm. 10.25>"Quaeso", inquit, "mihi, mi Catulle, paulum
<catvll. carm. 10.26> Istos commoda; nam uolo ad Serapim
<catvll. carm. 10.27> Deferri." "Mane" inquii puellae.
<catvll. carm. 10.28>"Istud quod modo dixeram me habere,
<catvll. carm. 10.29> Fugit me ratio; meus sodalis,
<catvll. carm. 10.30> Cinna est Gaius, is sibi parauit.
<catvll. carm. 10.31> Verum, utrum illius an mei, quid ad me?
<catvll. carm. 10.32> Vtor tam bene quam mihi pararim.
<catvll. carm. 10.33> Sed tu insulsa male ac molesta uiuis,
<catvll. carm. 10.34> Per quam non licet esse neglegentem."
<catvll. carm. 11.1> Furi et Aureli, comites Catulli,
<catvll. carm. 11.2> Siue in extremos penetrabit Indos,
<catvll. carm. 11.3> Litus ut longe resonante Eoa
<catvll. carm. 11.4> Tunditur unda,
<catvll. carm. 11.5> Siue in Hyrcanos Arabasue molles,
<catvll. carm. 11.6> Seu Sagas sagittiferosue Parthos,
<catvll. carm. 11.7> Siue quae septemgeminus colorat
<catvll. carm. 11.8> Aequora Nilus,
<catvll. carm. 11.9> Siue trans altas gradietur Alpes,
<catvll. carm. 11.10> Caesaris uisens monimenta magni,
<catvll. carm. 11.11> Gallicum Rhenum, horribilesque ulti-
<catvll. carm. 11.12> Mosque Britannos,
<catvll. carm. 11.13> Omnia haec, quaecumque feret uoluntas
<catvll. carm. 11.14> Caelitum, temptare simul parati,
<catvll. carm. 11.15> Pauca nuntiate meae puellae
<catvll. carm. 11.16> Non bona dicta:
<catvll. carm. 11.17>"Cum suis uiuat ualeatque moechis,
<catvll. carm. 11.18> Quos simul complexa tenet trecentos,
<catvll. carm. 11.19> Nullum amans uere, sed identidem omnium
<catvll. carm. 11.20> Ilia rumpens;
<catvll. carm. 11.21> Nec meum respectet, ut ante, amorem,
<catvll. carm. 11.22> Qui illius culpa cecidit uelut prati
<catvll. carm. 11.23> Vltimi flos, praetereunte postquam
<catvll. carm. 11.24> Tactus aratro est".
<catvll. carm. 12.1> Marrucine Asini, manu sinistra
<catvll. carm. 12.2> Non belle uteris in ioco atque uino;
<catvll. carm. 12.3> Tollis lintea neglegentiorum.
<catvll. carm. 12.4> Hoc salsum esse putas? Fugit te, inepte,
<catvll. carm. 12.5> Quamuis sordida res et inuenusta est.
<catvll. carm. 12.6> Non credis mihi? Crede Pollioni
<catvll. carm. 12.7> Fratri, qui tua furta uel talento
<catvll. carm. 12.8> Mutari uelit; est enim leporum
<catvll. carm. 12.9> Disertus puer ac facetiarum.
<catvll. carm. 12.10> Quare aut hendecasyllabos trecentos
<catvll. carm. 12.11> Expecta aut mihi linteum remitte;
<catvll. carm. 12.12> Quod me non mouet aestimatione,
<catvll. carm. 12.13> Verum est mnemosynum mei sodalis.
<catvll. carm. 12.14> Nam sudaria Saetaba ex Hiberis
<catvll. carm. 12.15> Miserunt mihi muneri Fabullus
<catvll. carm. 12.16> Et Veranius; haec amem necesse est
<catvll. carm. 12.17> Vt Veraniolum meum et Fabullum.
<catvll. carm. 13.1> Cenabis bene, mi Fabulle, apud me
<catvll. carm. 13.2> Paucis, si tibi di fauent, diebus,
<catvll. carm. 13.3> Si tecum attuleris bonam atque magnam
<catvll. carm. 13.4> Cenam, non sine candida puella
<catvll. carm. 13.5> Et uino et sale et omnibus cachinnis.
<catvll. carm. 13.6> Haec si, inquam, attuleris, uenuste noster,
<catvll. carm. 13.7> Cenabis bene; nam tui Catulli
<catvll. carm. 13.8> Plenus sacculus est aranearum.
<catvll. carm. 13.9> Sed contra accipies meros amores
<catvll. carm. 13.10> Seu quid suauius elegantiusue est:
<catvll. carm. 13.11> Nam unguentum dabo, quod meae puellae
<catvll. carm. 13.12> Donarunt Veneres Cupidinesque.
<catvll. carm. 13.13> Quod tu cum olfacies, deos rogabis,
<catvll. carm. 13.14> Totum ut te faciant, Fabulle, nasum.
<catvll. carm. 14.1> Nei te plus oculis meis amarem,
<catvll. carm. 14.2> Iucundissime Calue, munere isto
<catvll. carm. 14.3> Odissem te odio Vatiniano;
<catvll. carm. 14.4> Nam quid feci ego quidue sum locutus,
<catvll. carm. 14.5> Cur me tot male perderes poetis?
<catvll. carm. 14.6> Isti di mala multa dent clienti,
<catvll. carm. 14.7> Qui tantum tibi misit impiorum.
<catvll. carm. 14.8> Quod si, ut suspicor, hoc nouum ac repertum
<catvll. carm. 14.9> Munus dat tibi Sulla litterator,
<catvll. carm. 14.10> Non est mi male, sed bene ac beate,
<catvll. carm. 14.11> Quod non dispereunt tui labores.
<catvll. carm. 14.12> Dei magni, horribilem et sacrum libellum!
<catvll. carm. 14.13> Quem tu scilicet ad tuum Catullum
<catvll. carm. 14.14> Misti, continuo ut die periret
<catvll. carm. 14.15> Saturnalibus, optimo dierum.
<catvll. carm. 14.16> Non non hoc tibi, salse, sic abibit;
<catvll. carm. 14.17> Nam, si luxerit, ad librariorum
<catvll. carm. 14.18> Curram scrinia, Caesios, Aquinos,
<catvll. carm. 14.19> Suffenum, omnia colligam uenena,
<catvll. carm. 14.20> Ac te his suppliciis remunerabor.
<catvll. carm. 14.21> Vos hinc interea, ualete, abite
<catvll. carm. 14.22> Illuc unde malum pedem attulistis,
<catvll. carm. 14.23> Saecli incommoda, pessimi poetae.
<catvll. carm. 14a.1> Si qui forte mearum ineptiarum
<catvll. carm. 14a.2> Lectores eritis manusque uestras
<catvll. carm. 14a.3> Non horrebitis admouere nobis,
<catvll. carm. 15.1> Commendo tibi me ac meos amores,
<catvll. carm. 15.2> Aureli. Veniam peto pudentem,
<catvll. carm. 15.3> Vt, si quicquam animo tuo cupisti,
<catvll. carm. 15.4> Quod castum expeteres et integellum,
<catvll. carm. 15.5> Conserues puerum mihi pudice,
<catvll. carm. 15.6> Non dico a populo - nihil ueremur
<catvll. carm. 15.7> Istos, qui in platea modo huc modo illuc
<catvll. carm. 15.8> In re praetereunt sua occupati -,
<catvll. carm. 15.9> Verum a te metuo tuoque pene
<catvll. carm. 15.10> Infesto pueris bonis malisque;
<catvll. carm. 15.11> Quem tu qua lubet, ut lubet, moueto
<catvll. carm. 15.12> Quantum uis, ubi erit foris paratum;
<catvll. carm. 15.13> Hunc unum excipio, ut puto, pudenter.
<catvll. carm. 15.14> Quod si te mala mens furorque uecors
<catvll. carm. 15.15> In tantam impulerit, sceleste, culpam,
<catvll. carm. 15.16> Vt nostrum insidiis caput lacessas,
<catvll. carm. 15.17> A! tum te miserum malique fati,
<catvll. carm. 15.18> Quem attractis pedibus patente porta
<catvll. carm. 15.19> Percurrent raphanique mugilesque.
<catvll. carm. 16.1> Pedicabo ego uos et irrumabo,
<catvll. carm. 16.2> Aureli pathice et cinaede Furi,
<catvll. carm. 16.3> Qui me ex uersiculis meis putastis,
<catvll. carm. 16.4> Quod sunt molliculi, parum pudicum.
<catvll. carm. 16.5> Nam castum esse decet pium poetam
<catvll. carm. 16.6> Ipsum, uersiculos nihil necesse est;
<catvll. carm. 16.7> Qui tum denique habent salem ac leporem,
<catvll. carm. 16.8> Si sunt molliculi ac parum pudici
<catvll. carm. 16.9> Et quod pruriat incitare possunt,
<catvll. carm. 16.10> Non dico pueris, sed his pilosis
<catvll. carm. 16.11> Qui duros nequeunt mouere lumbos.
<catvll. carm. 16.12> Vos, quei milia multa basiorum
<catvll. carm. 16.13> Legistis, male me marem putatis?
<catvll. carm. 16.14> Pedicabo ego uos et irrumabo.
<catvll. carm. 17.1> O colonia, quae cupis ponte loedere longo,
<catvll. carm. 17.2> Et salire paratum habes, sed uereris inepta
<catvll. carm. 17.3> Crura ponticuli axulis stantis in rediuiuis,
<catvll. carm. 17.4> Ne supinus eat cauaque in palude recumbat;
<catvll. carm. 17.5> Sic tibi bonus ex tua pons libidine fiat,
<catvll. carm. 17.6> In quo uel Salisubsili sacra suscipiantur,
<catvll. carm. 17.7> Munus hoc mihi maximi da, colonia, risus.
<catvll. carm. 17.8> Quendam municipem meum de tuo uolo ponte
<catvll. carm. 17.9> Ire praecipitem in lutum per caputque pedesque,
<catvll. carm. 17.10> Verum totius ut lacus putidaeque paludis
<catvll. carm. 17.11> Liuidissima maximeque est profunda uorago.
<catvll. carm. 17.12> Insulsissimus est homo, nec sapit pueri instar
<catvll. carm. 17.13> Bimuli tremula patris dormientis in ulna.
<catvll. carm. 17.14> Quoi cum sit uiridissimo nupta flore puella,
<catvll. carm. 17.15> Et puella tenellulo delicatior haedo,
<catvll. carm. 17.16> Adseruanda nigerrimis diligentius uuis,
<catvll. carm. 17.17> Ludere hanc sinit ut lubet, nec pili facit uni,
<catvll. carm. 17.18> Nec se subleuat ex sua parte, sed uelut alnus
<catvll. carm. 17.19> In fossa Liguri iacet suppernata securi,
<catvll. carm. 17.20> Tantundem omnia sentiens quam si nulla sit usquam,
<catvll. carm. 17.21> Talis iste meus stupor nil uidet, nihil audit,
<catvll. carm. 17.22> Ipse qui sit, utrum sit an non sit, id quoque nescit.
<catvll. carm. 17.23> Nunc eum uolo de tuo ponte mittere pronum,
<catvll. carm. 17.24> Si pote stolidum repente excitare ueternum,
<catvll. carm. 17.25> Et supinum animum in graui derelinquere caeno,
<catvll. carm. 17.26> Ferream ut soleam tenaci in uoragine mula.
<catvll. carm. 21.1> Aureli, pater esuritionum,
<catvll. carm. 21.2> Non harum modo, sed quot aut fuerunt
<catvll. carm. 21.3> Aut sunt aut aliis erunt in annis,
<catvll. carm. 21.4> Pedicare cupis meos amores.
<catvll. carm. 21.5> Nec clam; nam simul es, iocaris una,
<catvll. carm. 21.6> Haerens ad latus omnia experiris.
<catvll. carm. 21.7> Frustra, nam insidias mihi instruentem
<catvll. carm. 21.8> Tangam te prior irrumatione.
<catvll. carm. 21.9> Atque id si faceres satur, tacerem.
<catvll. carm. 21.10> Nunc ipsum id doleo, quod esurire,
<catvll. carm. 21.11> A! meme, puer et sitire discet.
<catvll. carm. 21.12> Quare desine, dum licet pudico,
<catvll. carm. 21.13> Ne finem facias, sed irrumatus.
<catvll. carm. 22.1> Suffenus iste, Vare, quem probe nosti,
<catvll. carm. 22.2> Homo est uenustus et dicax et urbanus,
<catvll. carm. 22.3> Idemque longe plurimos facit uersus.
<catvll. carm. 22.4> Puto esse ego illi milia aut decem aut plura
<catvll. carm. 22.5> Perscripta, nec sic ut fit in palimpseston
<catvll. carm. 22.6> Relata: cartae regiae, nouei libri,
<catvll. carm. 22.7> Nouei umbilici, lora rubra membranae,
<catvll. carm. 22.8> Derecta plumbo et pumice omnia aequata.
<catvll. carm. 22.9> Haec cum legas tu, bellus ille et urbanus
<catvll. carm. 22.10> Suffenus unus caprimulgus aut fossor
<catvll. carm. 22.11> Rursus uidetur: tantum abhorret ac mutat.
<catvll. carm. 22.12> Hoc quid putemus esse? Qui modo scurra
<catvll. carm. 22.13> Aut siquid hac re tritius uidebatur,
<catvll. carm. 22.14> Idem infaceto est infacetior rure,
<catvll. carm. 22.15> Simul poemata attigit, neque idem umquam
<catvll. carm. 22.16> Aeque est beatus ac poema cum scribit;
<catvll. carm. 22.17> Tam gaudet in se tamque se ipse miratur.
<catvll. carm. 22.18> Nimirum idem omnes fallimur; neque est quisquam
<catvll. carm. 22.19> Quem non in aliqua re uidere Suffenum
<catvll. carm. 22.20> Possis. Suus cuique attributus est error;
<catvll. carm. 22.21> Sed non uidemus manticae quod in tergo est.
<catvll. carm. 23.1> Furei, cui neque seruus est neque arca
<catvll. carm. 23.2> Nec cimex neque araneus neque ignis,
<catvll. carm. 23.3> Verum est et pater et nouerca, quorum
<catvll. carm. 23.4> Dentes uel silicem comesse possunt.
<catvll. carm. 23.5> Est pulcre tibi cum tuo parente
<catvll. carm. 23.6> Et cum coniuge lignea parentis.
<catvll. carm. 23.7> Nec mirum; bene nam ualetis omnes,
<catvll. carm. 23.8> Pulcre concoquitis, nihil timetis,
<catvll. carm. 23.9> Non incendia, non graues ruinas,
<catvll. carm. 23.10> Non facta impia, non dolos ueneni,
<catvll. carm. 23.11> Non casus alios periculorum.
<catvll. carm. 23.12> Atqui corpora sicciora cornu
<catvll. carm. 23.13> Aut siquid magis aridum est habetis
<catvll. carm. 23.14> Sole et frigore et esuritione.
<catvll. carm. 23.15> Quare non tibi sit bene ac beate?
<catvll. carm. 23.16> A te sudor abest, abest saliua,
<catvll. carm. 23.17> Muccusque et mala pituita nasi.
<catvll. carm. 23.18> Hanc ad munditiem adde mundiorem,
<catvll. carm. 23.19> Quod culus tibi purior salillo est,
<catvll. carm. 23.20> Nec toto decies cacas in anno,
<catvll. carm. 23.21> Atque id durius est faba et lapillis;
<catvll. carm. 23.22> Quod tu si manibus teras fricesque,
<catvll. carm. 23.23> Non umquam digitum inquinare posses.
<catvll. carm. 23.24> Haec tu commoda tam beata, Furei,
<catvll. carm. 23.25> Noli spernere nec putare parui.
<catvll. carm. 23.26> Et sestertia quae soles precari
<catvll. carm. 23.27> Centum desine: nam sat es beatus.
<catvll. carm. 24.1> O qui flosculus es Iuuentiorum,
<catvll. carm. 24.2> Non horum modo, sed quot aut fuerunt
<catvll. carm. 24.3> Aut posthac aliis erunt in annis,
<catvll. carm. 24.4> Mallem diuitias Midae dedisses
<catvll. carm. 24.5> Isti, quoi neque seruus est neque arca,
<catvll. carm. 24.6> Quam sic te sineres ab illo amari.
<catvll. carm. 24.7>"Qui? non est homo bellus?" inquies. Est;
<catvll. carm. 24.8> Sed bello huic neque seruus est neque arca.
<catvll. carm. 24.9> Hoc tu quam lubet abice eleuaque;
<catvll. carm. 24.10> Nec seruum tamen ille habet neque arcam.
<catvll. carm. 25.1> Cinaede Thalle, mollior cuniculi capillo
<catvll. carm. 25.2> Vel anseris medullula uel imula oricilla
<catvll. carm. 25.3> Vel pene languido senis situque araneoso,
<catvll. carm. 25.4> Idemque Thalle turbida rapacior procella,
<catvll. carm. 25.5> Cum diua mulierarios ostendit oscitantes,
<catvll. carm. 25.6> Remitte pallium mihi meum, quod inuolasti,
<catvll. carm. 25.7> Sudariumque Saetabum catagraphosque Thynos,
<catvll. carm. 25.8> Inepte, quae palam soles habere tamquam auita.
<catvll. carm. 25.9> Quae nunc tuis ab unguibus reglutina et remitte,
<catvll. carm. 25.10> Ne laneum latusculum manusque mollicellas
<catvll. carm. 25.11> Inusta turpiter tibi flagella conscribillent,
<catvll. carm. 25.12> Et insolenter aestues uelut minuta magno
<catvll. carm. 25.13> Deprensa nauis in mari uesaniente uento.
<catvll. carm. 26.1> Furi, uillula nostra non ad Austri
<catvll. carm. 26.2> Flatus opposita est neque ad Fauoni
<catvll. carm. 26.3> Nec saeui Boreae aut Apheliotae,
<catvll. carm. 26.4> Verum ad milia quindecim et ducentos.
<catvll. carm. 26.5> O uentum horribilem atque pestilentem!
<catvll. carm. 27.1> Minister uetuli puer Falerni,
<catvll. carm. 27.2> Inger mi calices amariores,
<catvll. carm. 27.3> Vt lex Postumiae iubet magistrae
<catvll. carm. 27.4> Ebria acina ebriosioris.
<catvll. carm. 27.5> At uos quo lubet hinc abite, lymphae,
<catvll. carm. 27.6> Vini pernicies, et ad seueros
<catvll. carm. 27.7> Migrate. Hic merus est Thyonianus.
<catvll. carm. 28.1> Pisonis comites, cohors inanis
<catvll. carm. 28.2> Aptis sarcinulis et expeditis,
<catvll. carm. 28.3> Verani optime tuque, mi Fabulle,
<catvll. carm. 28.4> Quid rerum geritis? satisne cum isto
<catvll. carm. 28.5> Vappa frigoraque et famem tulistis?
<catvll. carm. 28.6> Ecquidnam in tabulis patet lucelli?
<catvll. carm. 28.7> Expensum, ut mihi, qui meum secutus
<catvll. carm. 28.8> Praetorem refero datum lucello?
<catvll. carm. 28.9> O Memmi, bene me ac diu supinum
<catvll. carm. 28.10> Tota ista trabe lentus irrumasti!
<catvll. carm. 28.11> Sed, quantum uideo, pari fuistis
<catvll. carm. 28.12> Casu; nam nihilo minore uerpa
<catvll. carm. 28.13> Farti estis. Pete nobiles amicos!
<catvll. carm. 28.14> At uobis mala multa di deaeque
<catvll. carm. 28.15> Dent, opprobria Romulei Remique.
<catvll. carm. 29.1> Quis hoc potest uidere, quis potest pati,
<catvll. carm. 29.2> Nisi impudicus et uorax et aleo,
<catvll. carm. 29.3> Mamurram habere quod Comata Gallia
<catvll. carm. 29.4> Habebat ante et ultima Britannia?
<catvll. carm. 29.5> Cinaede Romule, haec uidebis et feres?
<catvll. carm. 29.6> Et ille nunc superbus et superfluens
<catvll. carm. 29.7> Perambulabit omnium cubilia
<catvll. carm. 29.8> Vt albulus columbus aut Cydonius?
<catvll. carm. 29.9> Cinaede Romule, haec uidebis et feres?
<catvll. carm. 29.10> Es impudicus et uorax et aleo.
<catvll. carm. 29.11> Eone nomine, imperator unice,
<catvll. carm. 29.12> Fuisti in ultima occidentis insula,
<catvll. carm. 29.13> Vt ista uostra diffututa Mentula
<catvll. carm. 29.14> Ducenties comesset aut trecenties?
<catvll. carm. 29.15> Quid est alid sinistra liberalitas?
<catvll. carm. 29.16> Parum expatrauit an parum elluatus est?
<catvll. carm. 29.17> Paterna prima lancinata sunt bona;
<catvll. carm. 29.18> Secunda praeda Pontica; inde tertia
<catvll. carm. 29.19> Hibera, quam scit amnis aurifer Tagus;
<catvll. carm. 29.20> Nunc Galliae timetur et Britanniae.
<catvll. carm. 29.21> Quid hunc malum fouetis? aut quid hic potest,
<catvll. carm. 29.22> Nisi uncta deuorare patrimonia?
<catvll. carm. 29.23> Eone nomine, urbis o potissimei
<catvll. carm. 29.24> Socer generque, perdidistis omnia?
<catvll. carm. 30.1> Alfene immemor atque unanimis false sodalibus,
<catvll. carm. 30.2> Iam te nil miseret, dure, tui dulcis amiculi?
<catvll. carm. 30.3> Iam me prodere, iam non dubitas fallere, perfide?
<catvll. carm. 30.4> Nec facta impia fallacum hominum caelicolis placent.
<catvll. carm. 30.5> Quae tu neglegis ac me miserum deseris in malis.
<catvll. carm. 30.6> Eheu quid faciant, dic, homines? Cuiue habeant fidem?
<catvll. carm. 30.7> Certe tute iubebas animam tradere, inique, me
<catvll. carm. 30.8> Inducens in amorem, quasi tuta omnia mi forent.
<catvll. carm. 30.9> Idem nunc retrahis te ac tua dicta omnia factaque
<catvll. carm. 30.10> Ventos irrita ferre ac nebulas aerias sinis.
<catvll. carm. 30.11> Si tu oblitus es, at di meminerunt, meminit Fides,
<catvll. carm. 30.12> Quae te ut paeniteat postmodo facti faciet tui.
<catvll. carm. 31.1> Paene insularum, Sirmio, insularumque
<catvll. carm. 31.2> Ocelle, quascumque in liquentibus stagnis
<catvll. carm. 31.3> Marique uasto fert uterque Neptunus,
<catvll. carm. 31.4> Quam te libenter quamque laetus inuiso,
<catvll. carm. 31.5> Vix mi ipse credens Thyniam atque Bithynos
<catvll. carm. 31.6> Liquisse campos et uidere te in tuto.
<catvll. carm. 31.7> O quid solutis est beatius curis,
<catvll. carm. 31.8> Cum mens onus reponit ac peregrino
<catvll. carm. 31.9> Labore fessi uenimus larem ad nostrum
<catvll. carm. 31.10> Desideratoque acquiescimus lecto!
<catvll. carm. 31.11> Hoc est quod unum est pro laboribus tantis.
<catvll. carm. 31.12> Salue, o uenusta Sirmio, atque ero gaude
<catvll. carm. 31.13> Gaudete uosque, o Lydiae lacus undae:
<catvll. carm. 31.14> Ridete quicquid est domi cachinnorum.
<catvll. carm. 32.1> Amabo, mea dulcis Ipsitilla,
<catvll. carm. 32.2> Meae deliciae, mei lepores,
<catvll. carm. 32.3> Iube ad te ueniam meridiatum.
<catvll. carm. 32.4> Et si iusseris, illud adiuuato,
<catvll. carm. 32.5> Ne quis liminis obseret tabellam,
<catvll. carm. 32.6> Neu tibi lubeat foras abire,
<catvll. carm. 32.7> Sed domi maneas paresque nobis
<catvll. carm. 32.8> Nouem continuas fututiones.
<catvll. carm. 32.9> Verum, si quid ages, statim iubeto,
<catvll. carm. 32.10> Nam pransus iaceo et satur supinus
<catvll. carm. 32.11> Pertundo tunicamque palliumque.
<catvll. carm. 33.1> O furum optime balneariorum,
<catvll. carm. 33.2> Vibenni pater et cinaede fili
<catvll. carm. 33.3>(Nam dextra pater inquinatiore,
<catvll. carm. 33.4> Culo filius est uoraciore),
<catvll. carm. 33.5> Cur non exilium malasque in oras
<catvll. carm. 33.6> Itis, quandoquidem patris rapinae
<catvll. carm. 33.7> Notae sunt populo, et natis pilosas,
<catvll. carm. 33.8> Fili, non potes asse uenditare?
<catvll. carm. 34.1> Dianae sumus in fide
<catvll. carm. 34.2> Puellae et pueri integri;
<catvll. carm. 34.3> Dianam pueri integri
<catvll. carm. 34.4> Puellaeque canamus.
<catvll. carm. 34.5> O Latonia, Maximi
<catvll. carm. 34.6> Magna progenies Iouis,
<catvll. carm. 34.7> Quam mater prope Deliam
<catvll. carm. 34.8> Deposiuit oliuam,
<catvll. carm. 34.9> Montium domina ut fores
<catvll. carm. 34.10> Siluarumque uirentium
<catvll. carm. 34.11> Saltuumque reconditorum
<catvll. carm. 34.12> Amniumque sonantum,
<catvll. carm. 34.13> Tu Lucina dolentibus
<catvll. carm. 34.14> Iuno dicta puerperis,
<catvll. carm. 34.15> Tu potens Triuia et notho es
<catvll. carm. 34.16> Dicta lumine Luna.
<catvll. carm. 34.17> Tu cursu, dea, menstruo
<catvll. carm. 34.18> Metiens iter annuum
<catvll. carm. 34.19> Rustica agricolae bonis
<catvll. carm. 34.20> Tecta frugibus exples.
<catvll. carm. 34.21> Sis quocumque tibi placet
<catvll. carm. 34.22> Sancta nomine, Romulique
<catvll. carm. 34.23> Antique ut solita es bona
<catvll. carm. 34.24> Sospites ope gentem.
<catvll. carm. 35.1> Poetae tenero, meo sodali
<catvll. carm. 35.2> Velim Caecilio, papyre, dicas
<catvll. carm. 35.3> Veronam ueniat, Noui relinquens
<catvll. carm. 35.4> Comi moenia Lariumque litus,
<catvll. carm. 35.5> Nam quasdam uolo cogitationes
<catvll. carm. 35.6> Amici accipiat sui meique.
<catvll. carm. 35.7> Quare, si sapiet, uiam uorabit,
<catvll. carm. 35.8> Quamuis candida millies puella
<catvll. carm. 35.9> Euntem reuocet manusque collo
<catvll. carm. 35.10> Ambas iniciens roget morari;
<catvll. carm. 35.11> Quae nunc, si mihi uera nuntiantur,
<catvll. carm. 35.12> Illum deperit inpotente amore.
<catvll. carm. 35.13> Nam quo tempore legit incohatam
<catvll. carm. 35.14> Dindymi dominam, ex eo misellae
<catvll. carm. 35.15> Ignes interiorem edunt medullam.
<catvll. carm. 35.16> Ignosco tibi, Sapphica puella
<catvll. carm. 35.17> Musa(==MU+SA+) doctior; est enim uenuste
<catvll. carm. 35.18> Magno Caecilio incohata Mater.
<catvll. carm. 36.1> Annales Volusi, cacata carta,
<catvll. carm. 36.2> Votum soluite pro mea puella;
<catvll. carm. 36.3> Nam sanctae Veneri Cupidinique
<catvll. carm. 36.4> Vouit, si sibi restitutus essem
<catvll. carm. 36.5> Desissemque truces uibrare iambos,
<catvll. carm. 36.6> Electissima pessimi poetae
<catvll. carm. 36.7> Scripta(==SCRIPTA-) tardipedi deo daturam
<catvll. carm. 36.8> Infelicibus ustulanda lignis.
<catvll. carm. 36.9> Et hoc pessima se puella uidit
<catvll. carm. 36.10> Iocose lepide uouere diuis.
<catvll. carm. 36.11> Nunc, o caeruleo creata ponto,
<catvll. carm. 36.12> Quae sanctum Idalium Vriosque apertos
<catvll. carm. 36.13> Quaeque Ancona Cnidumque harundinosam
<catvll. carm. 36.14> Colis quaeque Amathunta quaeque Golgos
<catvll. carm. 36.15> Quaeque Durrachium Hadriae tabernam,
<catvll. carm. 36.16> Acceptum face redditumque uotum,
<catvll. carm. 36.17> Si non inlepidum neque inuenustum est.
<catvll. carm. 36.18> At uos interea uenite in ignem,
<catvll. carm. 36.19> Pleni ruris et inficetiarum
<catvll. carm. 36.20> Annales Volusi, cacata carta.
<catvll. carm. 37.1> Salax taberna uosque contubernales,
<catvll. carm. 37.2> A pilleatis nona fratribus pila,
<catvll. carm. 37.3> Solis putatis esse mentulas uobis,
<catvll. carm. 37.4> Solis licere quicquid est puellarum
<catvll. carm. 37.5> Confutuere et putare ceteros hircos?
<catvll. carm. 37.6> An, continenter quod sedetis insulsi
<catvll. carm. 37.7> Centum an ducenti, non putatis ausurum
<catvll. carm. 37.8> Me una ducentos irrumare sessores?
<catvll. carm. 37.9> Atqui putate; namque totius uobis
<catvll. carm. 37.10> Frontem tabernae sopionibus scribam.
<catvll. carm. 37.11> Puella nam mi, quae meo sinu fugit,
<catvll. carm. 37.12> Amata tantum quantum amabitur nulla,
<catvll. carm. 37.13> Pro qua mihi sunt magna bella pugnata,
<catvll. carm. 37.14> Consedit istic. Hanc boni beatique
<catvll. carm. 37.15> Omnes amatis, et quidem, quod indignum est,
<catvll. carm. 37.16> Omnes pusilli et semitarii moechi;
<catvll. carm. 37.17> Tu praeter omnes une de capillatis,
<catvll. carm. 37.18> Cuniculosae Celtiberiae fili,
<catvll. carm. 37.19> Egnati, opaca quem bonum facit barba
<catvll. carm. 37.20> Et dens Hibera defricatus urina.
<catvll. carm. 38.1> Malest, Cornifici, tuo Catullo,
<catvll. carm. 38.2> Malest, me hercule, et laboriose,
<catvll. carm. 38.3> Et magis magis in dies et horas.
<catvll. carm. 38.4> Quem tu - quod minimum facillimumque est -
<catvll. carm. 38.5> Qua(==QVA+) solatus es allocutione?
<catvll. carm. 38.6> Irascor tibi. Sic meos amores?
<catvll. carm. 38.7> Paulum quid lubet allocutionis,
<catvll. carm. 38.8> Maestius lacrimis Simonideis.
<catvll. carm. 39.1> Egnatius, quod candidos habet dentes,
<catvll. carm. 39.2> Renidet usque quaque. Si ad rei uentum est
<catvll. carm. 39.3> Subsellium, cum orator excitat fletum,
<catvll. carm. 39.4> Renidet ille. Si ad pii rogum fili
<catvll. carm. 39.5> Lugetur, orba cum flet unicum mater,
<catvll. carm. 39.6> Renidet ille. Quicquid est, ubicumque est,
<catvll. carm. 39.7> Quodcumque agit, renidet; hunc habet morbum,
<catvll. carm. 39.8> Neque elegantem, ut arbitror, neque urbanum.
<catvll. carm. 39.9> Quare monendum est te mihi, bone Egnati:
<catvll. carm. 39.10> Si urbanus esses aut Sabinus aut Tiburs
<catvll. carm. 39.11> Aut pinguis Vmber aut obesus Etruscus
<catvll. carm. 39.12> Aut Lanuuinus ater atque dentatus
<catvll. carm. 39.13> Aut Transpadanus, ut meos quoque attingam,
<catvll. carm. 39.14> Aut qui lubet, qui puriter lauit dentes,
<catvll. carm. 39.15> Tamen renidere usque quaque te nollem;
<catvll. carm. 39.16> Nam risu inepto res ineptior nulla est.
<catvll. carm. 39.17> Nunc Celtiber es; Celtiberia in terra,
<catvll. carm. 39.18> Quod quisque minxit, hoc sibi solet mane
<catvll. carm. 39.19> Dentem atque russam defricare gingiuam,
<catvll. carm. 39.20> Vt quo iste uester expolitior dens est,
<catvll. carm. 39.21> Hoc te amplius bibisse praedicet loti.
<catvll. carm. 40.1> Quaenam te mala mens, miselle Rauide, 
<catvll. carm. 40.2> Agit praecipitem in meos iambos? 
<catvll. carm. 40.3> Quis deus tibi non bene aduocatus 
<catvll. carm. 40.4> Vecordem parat excitare rixam? 
<catvll. carm. 40.5> An ut peruenias in ora uulgi? 
<catvll. carm. 40.6> Quid uis? qualubet esse notus optas: 
<catvll. carm. 40.7> Eris, quandoquidem meos amores 
<catvll. carm. 40.8> Cum longa uoluisti amare poena. 
<catvll. carm. 41.1> Ameana puella defututa
<catvll. carm. 41.2> Tota(==TO+TA+) milia me decem poposcit,
<catvll. carm. 41.3> Ista(==ISTA+) turpiculo puella naso,
<catvll. carm. 41.4> Decoctoris amica Formiani.
<catvll. carm. 41.5> Propinqui, quibus est puella curae,
<catvll. carm. 41.6> Amicos medicosque conuocate:
<catvll. carm. 41.7> Non est sana puella, nec rogare
<catvll. carm. 41.8> Qualis sit solet aes imaginosum.
<catvll. carm. 42.1> Adeste, hendecasyllabi, quot estis
<catvll. carm. 42.2> Omnes undique, quotquot estis omnes.
<catvll. carm. 42.3> Iocum me putat esse moecha turpis
<catvll. carm. 42.4> Et negat mihi uestra reddituram
<catvll. carm. 42.5> Pugillaria (si pati potestis).
<catvll. carm. 42.6> Persequamur eam, et reflagitemus.
<catvll. carm. 42.7> Quae sit, quaeritis? Illa, quam uidetis
<catvll. carm. 42.8> Turpe incedere, mimice ac moleste
<catvll. carm. 42.9> Ridentem catuli ore Gallicani.
<catvll. carm. 42.10> Circumsistite eam et reflagitate:
<catvll. carm. 42.11>"Moecha(==MO.ECHA-) putida, redde codicillos;
<catvll. carm. 42.12> Redde, putida moecha, codicillos".
<catvll. carm. 42.13> Non assis facis? O lutum, lupanar,
<catvll. carm. 42.14> Aut si perditius potest quid esse.
<catvll. carm. 42.15> Sed non est tamen hoc satis putandum.
<catvll. carm. 42.16> Quod si non aliud potest, ruborem
<catvll. carm. 42.17> Ferreo canis exprimamus ore.
<catvll. carm. 42.18> Conclamate iterum altiore uoce:
<catvll. carm. 42.19>"Moecha(==MO.ECHA-) putida, redde codicillos;
<catvll. carm. 42.20> Redde, putida moecha, codicillos".
<catvll. carm. 42.21> Sed nil proficimus, nihil mouetur.
<catvll. carm. 42.22> Mutanda est ratio modusque nobis,
<catvll. carm. 42.23> Si quid proficere amplius potestis:
<catvll. carm. 42.24>"Pudica et proba, redde codicillos".
<catvll. carm. 43.1> Salue, nec minimo puella naso
<catvll. carm. 43.2> Nec bello pede nec nigris ocellis
<catvll. carm. 43.3> Nec longis digitis nec ore sicco
<catvll. carm. 43.4> Nec sane nimis elegante lingua,
<catvll. carm. 43.5> Decoctoris amica Formiani.
<catvll. carm. 43.6> Ten prouincia narrat esse bellam?
<catvll. carm. 43.7> Tecum Lesbia nostra comparatur?
<catvll. carm. 43.8> O saeclum insapiens et infacetum!
<catvll. carm. 44.1> O funde noster seu Sabine seu Tiburs
<catvll. carm. 44.2>(Nam te esse Tiburtem autumant, quibus non est
<catvll. carm. 44.3> Cordi Catullum laedere; at quibus cordi est,
<catvll. carm. 44.4> Quouis Sabinum pignore esse contendunt),
<catvll. carm. 44.5> Sed seu Sabine siue uerius Tiburs,
<catvll. carm. 44.6> Fui libenter in tua suburbana
<catvll. carm. 44.7> Villa malamque pectore expuli tussim,
<catvll. carm. 44.8> Non inmerenti quam mihi meus uenter,
<catvll. carm. 44.9> Dum sumptuosas appeto, dedit, cenas.
<catvll. carm. 44.10> Nam, Sestianus dum uolo esse conuiua,
<catvll. carm. 44.11> Orationem in Antium petitorem
<catvll. carm. 44.12> Plenam ueneni et pestilentiae legi.
<catvll. carm. 44.13> Hic me grauedo frigida et frequens tussis
<catvll. carm. 44.14> Quassauit, usque dum in tuum sinum fugi
<catvll. carm. 44.15> Et me recuraui otioque et urtica.
<catvll. carm. 44.16> Quare refectus maximas tibi grates
<catvll. carm. 44.17> Ago, meum quod non es ulta peccatum.
<catvll. carm. 44.18> Nec deprecor iam, si nefaria scripta
<catvll. carm. 44.19> Sesti recepso, quin grauedinem et tussim
<catvll. carm. 44.20> Non mi, sed ipsi Sestio ferat frigus,
<catvll. carm. 44.21> Qui tunc uocat me, cum malum librum legei.
<catvll. carm. 45.1> Acmen Septimius suos amores
<catvll. carm. 45.2> Tenens in gremio "Mea" inquit "Acme,
<catvll. carm. 45.3> Ni te perdite amo atque amare porro
<catvll. carm. 45.4> Omnes sum assidue paratus annos
<catvll. carm. 45.5> Quantum qui pote plurimum perire,
<catvll. carm. 45.6> Solus in Libya Indiaque tosta
<catvll. carm. 45.7> Caesio ueniam obuius leoni."
<catvll. carm. 45.8> Hoc(==HO-C) ut dixit, Amor sinistra ut ante
<catvll. carm. 45.9> Dextra(==DEXTRA+) sternuit approbationem.
<catvll. carm. 45.10> At Acme leuiter caput reflectens
<catvll. carm. 45.11> Et dulcis pueri ebrios ocellos
<catvll. carm. 45.12> Illo purpureo ore sauiata,
<catvll. carm. 45.13>"Sic" inquit "mea uita Septimille,
<catvll. carm. 45.14> Huic uni domino usque seruiamus,
<catvll. carm. 45.15> Vt multo mihi maior acriorque
<catvll. carm. 45.16> Ignis mollibus ardet in medullis."
<catvll. carm. 45.17> Hoc(==HO-C) ut dixit, Amor sinistra ut ante
<catvll. carm. 45.18> Dextra(==DEXTRA+) sternuit approbationem.
<catvll. carm. 45.19> Nunc ab auspicio bono profecti,
<catvll. carm. 45.20> Mutuis animis amant amantur.
<catvll. carm. 45.21> Vnam Septimius misellus Acmen
<catvll. carm. 45.22> Mauult quam Syrias Britanniasque;
<catvll. carm. 45.23> Vno in Septimio fidelis Acme
<catvll. carm. 45.24> Facit delicias libidinisque.
<catvll. carm. 45.25> Quis(==QVI-S) ullos homines beatiores
<catvll. carm. 45.26> Vidit, quis uenerem auspicatiorem?
<catvll. carm. 46.1> Iam uer egelidos refert tepores,
<catvll. carm. 46.2> Iam caeli furor aequinoctialis
<catvll. carm. 46.3> Iocundis Zephyri silescit aureis.
<catvll. carm. 46.4> Linquantur Phrygii, Catulle, campi
<catvll. carm. 46.5> Nicaeaeque ager uber aestuosae;
<catvll. carm. 46.6> Ad claras Asiae uolemus urbes.
<catvll. carm. 46.7> Iam mens praetrepidans auet uagari,
<catvll. carm. 46.8> Iam laeti studio pedes uigescunt.
<catvll. carm. 46.9> O dulces comitum ualete coetus,
<catvll. carm. 46.10> Longe quos simul a domo profectos
<catvll. carm. 46.11> Diuersae uarie uiae reportant.
<catvll. carm. 47.1> Porci et Socration, duae sinistrae
<catvll. carm. 47.2> Pisonis, scabies famesque mundi,
<catvll. carm. 47.3> Vos Veraniolo meo et Fabullo
<catvll. carm. 47.4> Verpus praeposuit Priapus ille;
<catvll. carm. 47.5> Vos conuiuia lauta sumptuose
<catvll. carm. 47.6> De die facitis; mei sodales
<catvll. carm. 47.7> Quaerunt in triuio uocationes.
<catvll. carm. 48.1> Mellitos oculos tuos, Iuuenti,
<catvll. carm. 48.2> Si quis me sinat usque basiare,
<catvll. carm. 48.3> Vsque ad milia basiem trecenta,
<catvll. carm. 48.4> Nec numquam uidear satur futurus,
<catvll. carm. 48.5> Non si densior aridis aristis
<catvll. carm. 48.6> Sit nostrae seges osculationis.
<catvll. carm. 49.1> Disertissime Romuli nepotum,
<catvll. carm. 49.2> Quot sunt quotque fuere, Marce Tulli,
<catvll. carm. 49.3> Quotque post aliis erunt in annis,
<catvll. carm. 49.4> Gratias tibi maximas Catullus
<catvll. carm. 49.5> Agit, pessimus omnium poeta,
<catvll. carm. 49.6> Tanto pessimus omnium poeta
<catvll. carm. 49.7> Quanto tu optimus omnium patronus.
<catvll. carm. 50.1> Hesterno, Licini, die otiosi
<catvll. carm. 50.2> Multum lusimus in meis tabellis,
<catvll. carm. 50.3> Vt conuenerat esse delicatos.
<catvll. carm. 50.4> Scribens uersiculos uterque nostrum
<catvll. carm. 50.5> Ludebat numero modo hoc modo illoc,
<catvll. carm. 50.6> Reddens mutua per iocum atque uinum.
<catvll. carm. 50.7> Atque illinc abii tuo lepore
<catvll. carm. 50.8> Incensus, Licini, facetiisque,
<catvll. carm. 50.9> Vt nec me miserum cibus iuuaret,
<catvll. carm. 50.10> Nec somnus tegeret quiete ocellos,
<catvll. carm. 50.11> Sed toto indomitus furore lecto
<catvll. carm. 50.12> Versarer cupiens uidere lucem,
<catvll. carm. 50.13> Vt tecum loquerer, simulque ut essem.
<catvll. carm. 50.14> At defessa labore membra postquam
<catvll. carm. 50.15> Semimortua lectulo iacebant,
<catvll. carm. 50.16> Hoc, iucunde, tibi poema feci,
<catvll. carm. 50.17> Ex quo perspiceres meum dolorem.
<catvll. carm. 50.18> Nunc audax caue sis, precesque nostras,
<catvll. carm. 50.19> Oramus, caue despuas, ocelle,
<catvll. carm. 50.20> Ne poenas Nemesis reposcat a te.
<catvll. carm. 50.21> Est uemens dea; laedere hanc caueto.
<catvll. carm. 51.1> Ille mi par esse deo uidetur,
<catvll. carm. 51.2> Ille, si fas est, superare diuos,
<catvll. carm. 51.3> Qui sedens aduersus identidem te
<catvll. carm. 51.4> Spectat et audit
<catvll. carm. 51.5> Dulce ridentem; misero quod omnis
<catvll. carm. 51.6> Eripit sensus mihi, nam simul te,
<catvll. carm. 51.7> Lesbia, aspexi, nihil est super mi
<catvll. carm. 51.8> Postmodo uocis,
<catvll. carm. 51.9> Lingua sed torpet, tenuis sub artus
<catvll. carm. 51.10> Flamma demanat, sonitu suopte
<catvll. carm. 51.11> Tintinant aures, gemina teguntur
<catvll. carm. 51.12> Lumina nocte.
<catvll. carm. 51.13> Otium, Catulle, tibi molestum est;
<catvll. carm. 51.14> Otio exultas nimiumque gestis;
<catvll. carm. 51.15> Otium et reges prius et beatas
<catvll. carm. 51.16> Perdidit urbes.
<catvll. carm. 52.1> Quid est, Catulle, quid moraris emori?
<catvll. carm. 52.2> Sella in curulei struma Nonius sedet,
<catvll. carm. 52.3> Per consulatum peierat Vatinius;
<catvll. carm. 52.4> Quid est, Catulle, quid moraris emori?
<catvll. carm. 53.1> Risi nescio quem modo e corona
<catvll. carm. 53.2> Qui, cum mirifice Vatiniana
<catvll. carm. 53.3> Meus crimina Caluos explicasset,
<catvll. carm. 53.4> Admirans ait haec manusque tollens:
<catvll. carm. 53.5>"Di magni, salaputium disertum!"
<catvll. carm. 54.1> Otonis caput oppido est pusillum,
<catvll. carm. 54.2> Heri rustica semilauta crura,
<catvll. carm. 54.3> Subtile et leue peditum Libonis,
<catvll. carm. 54.4> Sic, non omnia, displicere uellem
<catvll. carm. 54.5> Tibi et Sufficio seni recocto.
<catvll. carm. 54.6> Irascere iterum meis iambis
<catvll. carm. 54.7> Immerentibus, unice imperator?
<catvll. carm. 55.1> Oramus, si forte non molestum est,
<catvll. carm. 55.2> Demonstres ubi sint tuae tenebrae.
<catvll. carm. 55.3> Te Campo quaesimus in minore,
<catvll. carm. 55.4> Te in Circo, te in omnibus libellis,
<catvll. carm. 55.5> Te in templo summi Iouis sacrato.
<catvll. carm. 55.6> In Magni simul ambulatione
<catvll. carm. 55.7> Femellas omnes, amice, prendi,
<catvll. carm. 55.8> Quas uultu uidi tamen sereno.
<catvll. carm. 55.9> Auens te sic ipse flagitabam:
<catvll. carm. 55.10>"Camerium mihi, pessimae puellae!"
<catvll. carm. 55.11> Quaedam inquit: "Nudum reclude pectus:
<catvll. carm. 55.12> En hic in roseis latet papillis".
<catvll. carm. 55.13> Sed te iam ferre Herculei labos est.
<catvll. carm. 55.14> Tanto te in fastu negas, amice?
<catvll. carm. 55.15> Dic nobis ubi sis futurus, ede
<catvll. carm. 55.16> Audacter, committe, crede luci.
<catvll. carm. 55.17> Num te lacteolae tenent puellae?
<catvll. carm. 55.18> Si linguam clauso tenes in ore,
<catvll. carm. 55.19> Fructus proicies amoris omnes;
<catvll. carm. 55.20> Verbosa gaudet Venus loquella.
<catvll. carm. 55.21> Vel si uis, licet obseres palatum,
<catvll. carm. 55.22> Dum uestri sim particeps amoris.
<catvll. carm. 56.1> O rem ridiculam, Cato, et iocosam
<catvll. carm. 56.2> Dignamque auribus et tuo cachinno!
<catvll. carm. 56.3> Ride quicquid amas, Cato, Catullum:
<catvll. carm. 56.4> Res est ridicula et nimis iocosa.
<catvll. carm. 56.5> Deprendi modo pupulum puellae
<catvll. carm. 56.6> Trusantem; hunc ego, si placet Dionae,
<catvll. carm. 56.7> Protelo rigida mea cecidi.
<catvll. carm. 57.1> Pulcre conuenit improbis cinaedis,
<catvll. carm. 57.2> Mamurrae pathicoque Caesarique.
<catvll. carm. 57.3> Nec mirum; maculae pares utrisque,
<catvll. carm. 57.4> Vrbana altera et illa Formiana,
<catvll. carm. 57.5> Impressae resident nec eluentur;
<catvll. carm. 57.6> Morbosi pariter, gemelli utrique,
<catvll. carm. 57.7> Vno in lecticulo erudituli ambo,
<catvll. carm. 57.8> Non hic quam ille magis uorax adulter,
<catvll. carm. 57.9> Riuales socii et puellularum.
<catvll. carm. 57.10> Pulcre conuenit improbis cinaedis.
<catvll. carm. 58.1> Caeli, Lesbia nostra, Lesbia illa,
<catvll. carm. 58.2> Illa(==ILLA-) Lesbia, quam Catullus unam
<catvll. carm. 58.3> Plus quam se atque suos amauit omnes,
<catvll. carm. 58.4> Nunc in quadriuiis et angiportis
<catvll. carm. 58.5> Glubit magnanimos Remi nepotes.
<catvll. carm. 58b.1> Non custos si fingar ille Cretum,
<catvll. carm. 58b.2> Non Ladas ego pinnipesue Perseus,
<catvll. carm. 58b.3> Non si Pegaseo ferar uolatu,
<catvll. carm. 58b.4> Non Rhesi niueae citaeque bigae;
<catvll. carm. 58b.5> Adde huc plumipedas uolatilesque,
<catvll. carm. 58b.6> Ventorumque simul require cursum,
<catvll. carm. 58b.7> Quos uinctos, Cameri, mihi dicares:
<catvll. carm. 58b.8> Defessus tamen omnibus medullis
<catvll. carm. 58b.9> Et multis languoribus peresus
<catvll. carm. 58b.10> Essem te mihi, amice, quaeritando.
<catvll. carm. 59.1> Bononiensis Rufa Rufulum fellat,
<catvll. carm. 59.2> Vxor Meneni, saepe quam in sepulcretis
<catvll. carm. 59.3> Vidistis ipso rapere de rogo cenam,
<catvll. carm. 59.4> Cum deuolutum ex igne prosequens panem
<catvll. carm. 59.5> Ab semiraso tunderetur ustore.
<catvll. carm. 60.1> Num te leaena montibus Libystinis
<catvll. carm. 60.2> Aut Scylla latrans infima inguinum parte
<catvll. carm. 60.3> Tam mente dura procreauit ac taetra,
<catvll. carm. 60.4> Vt supplicis uocem in nouissimo casu
<catvll. carm. 60.5> Contemptam haberes, a! nimis fero corde?
<catvll. carm. 61.1> Collis o Heliconiei
<catvll. carm. 61.2> Cultor, Vraniae genus,
<catvll. carm. 61.3> Qui rapis teneram ad uirum
<catvll. carm. 61.4> Virginem, o Hymenaee Hymen,
<catvll. carm. 61.5> O Hymen Hymenaee,
<catvll. carm. 61.6> Cinge tempora floribus
<catvll. carm. 61.7> Suaue olentis amaraci,
<catvll. carm. 61.8> Flammeum cape laetus, huc
<catvll. carm. 61.9> Huc ueni niueo gerens
<catvll. carm. 61.10> Luteum pede soccum,
<catvll. carm. 61.11> Excitusque hilari die,
<catvll. carm. 61.12> Nuptialia concinens
<catvll. carm. 61.13> Voce carmina tinnula,
<catvll. carm. 61.14> Pelle humum pedibus, manu
<catvll. carm. 61.15> Pineam quate taedam.
<catvll. carm. 61.16> Namque Vibia Manlio,
<catvll. carm. 61.17> Qualis Idalium colens
<catvll. carm. 61.18> Venit ad Phrygium Venus
<catvll. carm. 61.19> Iudicem, bona cum bona
<catvll. carm. 61.20> Nubet alite uirgo,
<catvll. carm. 61.21> Floridis uelut enitens
<catvll. carm. 61.22> Myrtus Asia ramulis,
<catvll. carm. 61.23> Quos Hamadryades deae
<catvll. carm. 61.24> Ludicrum sibi roscido
<catvll. carm. 61.25> Nutriunt umore.
<catvll. carm. 61.26> Quare age huc aditum ferens
<catvll. carm. 61.27> Perge linquere Thespiae
<catvll. carm. 61.28> Rupis Aonios specus,
<catvll. carm. 61.29> Nympha quos super irrigat
<catvll. carm. 61.30> Frigerans Aganippe,
<catvll. carm. 61.31> Ac domum dominam uoca
<catvll. carm. 61.32> Coniugis cupidam noui,
<catvll. carm. 61.33> Mentem amore reuinciens,
<catvll. carm. 61.34> Vt tenax hedera huc et huc
<catvll. carm. 61.35> Arborem implicat errans.
<catvll. carm. 61.36> Vosque item simul, integrae
<catvll. carm. 61.37> Virgines, quibus aduenit
<catvll. carm. 61.38> Par dies, agite in modum
<catvll. carm. 61.39> Dicite "o Hymenaee Hymen,
<catvll. carm. 61.40> O Hymen Hymenaee",
<catvll. carm. 61.41> Vt lubentius, audiens
<catvll. carm. 61.42> Se citarier ad suum
<catvll. carm. 61.43> Munus, huc aditum ferat
<catvll. carm. 61.44> Dux bonae Veneris, boni
<catvll. carm. 61.45> Coniugator amoris.
<catvll. carm. 61.46> Quis deus magis est ama-
<catvll. carm. 61.47> Tis petendus amantibus?
<catvll. carm. 61.48> Quem colent homines magis
<catvll. carm. 61.49> Caelitum? o Hymenaee Hymen,
<catvll. carm. 61.50> O Hymen Hymenaee.
<catvll. carm. 61.51> Te suis tremulus parens
<catvll. carm. 61.52> Inuocat, tibi uirgines
<catvll. carm. 61.53> Zonula soluunt sinus,
<catvll. carm. 61.54> Te timens cupida nouos
<catvll. carm. 61.55> Captat aure maritus,
<catvll. carm. 61.56> Tu fero iuueni in manus
<catvll. carm. 61.57> Floridam ipse puellulam
<catvll. carm. 61.58> Dedis a gremio suae
<catvll. carm. 61.59> Matris, o Hymenaee Hymen,
<catvll. carm. 61.60> O Hymen Hymenaee.
<catvll. carm. 61.61> Nil potest sine te Venus,
<catvll. carm. 61.62> Fama quod bona comprobet,
<catvll. carm. 61.63> Commodi capere, at potest
<catvll. carm. 61.64> Te uolente. Quis huic deo
<catvll. carm. 61.65> Compararier ausit?
<catvll. carm. 61.66> Nulla quit sine te domus
<catvll. carm. 61.67> Liberos dare, nec parens
<catvll. carm. 61.68> Stirpe nitier; at potest
<catvll. carm. 61.69> Te uolente. Quis huic deo
<catvll. carm. 61.70> Compararier ausit?
<catvll. carm. 61.71> Quae tuis careat sacris,
<catvll. carm. 61.72> Non queat dare praesides
<catvll. carm. 61.73> Terra finibus; at queat
<catvll. carm. 61.74> Te uolente. Quis huic deo
<catvll. carm. 61.75> Compararier ausit?
<catvll. carm. 61.76> Claustra pandite ianuae;
<catvll. carm. 61.77> Virgo adest. Viden ut faces
<catvll. carm. 61.78> Splendidas quatiunt comas?
<catvll. carm. 61.79>...
<catvll. carm. 61.80>...
<catvll. carm. 61.81>...
<catvll. carm. 61.82>...auditum...
<catvll. carm. 61.83> Tardet ingenuus pudor;
<catvll. carm. 61.84> Quem tamen magis audiens,
<catvll. carm. 61.85> Flet, quod ire necesse est.
<catvll. carm. 61.86> Flere desine. Non tibi, Au-
<catvll. carm. 61.87> Runculeia, periculum est
<catvll. carm. 61.88> Ne qua femina pulcrior
<catvll. carm. 61.89> Clarum ab Oceano diem
<catvll. carm. 61.90> Viderit uenientem.
<catvll. carm. 61.91> Talis in uario solet
<catvll. carm. 61.92> Diuitis domini hortulo
<catvll. carm. 61.93> Stare flos hyacinthinus.
<catvll. carm. 61.94> Sed moraris, abit dies.
<catvll. carm. 61.95> Prodeas, noua nupta.
<catvll. carm. 61.96> Prodeas, noua nupta, si
<catvll. carm. 61.97> Iam uidetur, et audias
<catvll. carm. 61.98> Nostra uerba. Viden? faces
<catvll. carm. 61.99> Aureas quatiunt comas.
<catvll. carm. 61.100> Prodeas, noua nupta.
<catvll. carm. 61.101> Non tuus leuis in mala
<catvll. carm. 61.102> Deditus uir adultera
<catvll. carm. 61.103> Probra turpia persequens
<catvll. carm. 61.104> A tuis teneris uolet
<catvll. carm. 61.105> Secubare papillis,
<catvll. carm. 61.106> Lenta sed uelut adsitas
<catvll. carm. 61.107> Vitis implicat arbores,
<catvll. carm. 61.108> Implicabitur in tuum
<catvll. carm. 61.109> Complexum. Sed abit dies.
<catvll. carm. 61.110> Prodeas, noua nupta.
<catvll. carm. 61.111> O cubile, quod omnibus
<catvll. carm. 61.112>...
<catvll. carm. 61.113>...
<catvll. carm. 61.114>...
<catvll. carm. 61.115> Candido pede lecti.
<catvll. carm. 61.116> Quae tuo ueniunt ero,
<catvll. carm. 61.117> Quanta gaudia, quae uaga
<catvll. carm. 61.118> Nocte, quae medio die
<catvll. carm. 61.119> Gaudeat! sed abit dies.
<catvll. carm. 61.120> Prodeas, noua nupta.
<catvll. carm. 61.121> Tollite, o pueri, faces;
<catvll. carm. 61.122> Flammeum uideo uenire.
<catvll. carm. 61.123> Ite, concinite in modum.
<catvll. carm. 61.124> Io Hymen Hymenaee io,
<catvll. carm. 61.125> Io Hymen Hymenaee.
<catvll. carm. 61.126> Ne diu taceat procax
<catvll. carm. 61.127> Fescennina iocatio,
<catvll. carm. 61.128> Nec nuces pueris neget
<catvll. carm. 61.129> Desertum domini audiens
<catvll. carm. 61.130> Concubinus amorem.
<catvll. carm. 61.131> Da nuces pueris, iners
<catvll. carm. 61.132> Concubine; satis diu
<catvll. carm. 61.133> Lusisti nucibus; lubet
<catvll. carm. 61.134> Iam seruire Talasio.
<catvll. carm. 61.135> Concubine, nuces da.
<catvll. carm. 61.136> Sordebant tibi uilicae,
<catvll. carm. 61.137> Concubine, hodie atque heri:
<catvll. carm. 61.138> Nunc tuum cinerarius
<catvll. carm. 61.139> Tondet os. Miser, a! miser
<catvll. carm. 61.140> Concubine, nuces da.
<catvll. carm. 61.141> Diceris male te a tuis
<catvll. carm. 61.142> Vnguentate glabris marite
<catvll. carm. 61.143> Abstinere; sed abstine.
<catvll. carm. 61.144> Io Hymen Hymenaee io,
<catvll. carm. 61.145> Io Hymen Hymenaee.
<catvll. carm. 61.146> Scimus haec tibi quae licent
<catvll. carm. 61.147> Sola cognita; sed marito
<catvll. carm. 61.148> Ista non eadem licent.
<catvll. carm. 61.149> Io Hymen Hymenaee io,
<catvll. carm. 61.150> Io Hymen Hymenaee.
<catvll. carm. 61.151> Nupta, tu quoque, quae tuus
<catvll. carm. 61.152> Vir petet, caue ne neges,
<catvll. carm. 61.153> Ni petitum aliunde eat.
<catvll. carm. 61.154> Io Hymen Hymenaee io,
<catvll. carm. 61.155> Io Hymen Hymenaee.
<catvll. carm. 61.156> En tibi domus - ut potens
<catvll. carm. 61.157> Et beata - uiri tui,
<catvll. carm. 61.158> Quae tibi sine seruiat,
<catvll. carm. 61.159> Io Hymen Hymenaee io,
<catvll. carm. 61.160> Io Hymen Hymenaee,
<catvll. carm. 61.161> Vsque dum tremulum mouens
<catvll. carm. 61.162> Cana tempus anilitas
<catvll. carm. 61.163> Omnia omnibus annuit.
<catvll. carm. 61.164> Io Hymen Hymenaee io,
<catvll. carm. 61.165> Io Hymen Hymenaee.
<catvll. carm. 61.166> Transfer omine cum bono
<catvll. carm. 61.167> Limen, aureolos pedes,
<catvll. carm. 61.168> Rasilemque subi forem.
<catvll. carm. 61.169> Io Hymen Hymenaee io,
<catvll. carm. 61.170> Io Hymen Hymenaee.
<catvll. carm. 61.171> Aspice, unus ut accubans
<catvll. carm. 61.172> Vir tuus Tyrio in toro
<catvll. carm. 61.173> Totus immineat tibi.
<catvll. carm. 61.174> Io Hymen Hymenaee io,
<catvll. carm. 61.175> Io Hymen Hymenaee.
<catvll. carm. 61.176> Illi non minus ac tibi
<catvll. carm. 61.177> Pectore uritur intimo
<catvll. carm. 61.178> Flamma, sed penite magis.
<catvll. carm. 61.179> Io Hymen Hymenaee io,
<catvll. carm. 61.180> Io Hymen Hymenaee.
<catvll. carm. 61.181> Mitte bracchiolum teres,
<catvll. carm. 61.182> Praetextate, puellulae,
<catvll. carm. 61.183> Iam cubile adeat uiri.
<catvll. carm. 61.184> Io Hymen Hymenaee io,
<catvll. carm. 61.185> Io Hymen Hymenaee.
<catvll. carm. 61.186> Vos, bonae senibus uiris
<catvll. carm. 61.187> Cognitae bene feminae,
<catvll. carm. 61.188> Collocate puellulam.
<catvll. carm. 61.189> Io Hymen Hymenaee io,
<catvll. carm. 61.190> Io Hymen Hymenaee.
<catvll. carm. 61.191> Iam licet uenias, marite;
<catvll. carm. 61.192> Vxor in thalamo tibi est,
<catvll. carm. 61.193> Ore floridulo nitens
<catvll. carm. 61.194> Alba parthenice uelut
<catvll. carm. 61.195> Luteumue papauer.
<catvll. carm. 61.196> At, marite, ita me iuuent
<catvll. carm. 61.197> Caelites, nihilo minus
<catvll. carm. 61.198> Pulcher es, neque te Venus
<catvll. carm. 61.199> Neglegit. Sed abit dies;
<catvll. carm. 61.200> Perge, ne remorare.
<catvll. carm. 61.201> Non diu remoratus es,
<catvll. carm. 61.202> Iam uenis. Bona te Venus
<catvll. carm. 61.203> Iuuerit, quoniam palam
<catvll. carm. 61.204> Quod cupis cupis et bonum
<catvll. carm. 61.205> Non abscondis amorem.
<catvll. carm. 61.206> Ille pulueris Africi
<catvll. carm. 61.207> Siderumque micantium
<catvll. carm. 61.208> Subducat numerum prius,
<catvll. carm. 61.209> Qui uestri numerare uult
<catvll. carm. 61.210> Multa milia ludi:
<catvll. carm. 61.211> Ludite ut lubet et breui
<catvll. carm. 61.212> Liberos date. Non decet
<catvll. carm. 61.213> Tam uetus sine liberis
<catvll. carm. 61.214> Nomen esse, sed indidem
<catvll. carm. 61.215> Semper ingenerari.
<catvll. carm. 61.216> Torquatus uolo paruulus
<catvll. carm. 61.217> Matris e gremio suae
<catvll. carm. 61.218> Porrigens teneras manus
<catvll. carm. 61.219> Dulce rideat ad patrem
<catvll. carm. 61.220> Semihiante labello.
<catvll. carm. 61.221> Sit suo similis patri
<catvll. carm. 61.222> Manlio et facile omnibus
<catvll. carm. 61.223> Noscitetur ab insciis,
<catvll. carm. 61.224> Et pudicitiam suae
<catvll. carm. 61.225> Matris indicet ore.
<catvll. carm. 61.226> Talis illius a bona
<catvll. carm. 61.227> Matre laus genus approbet,
<catvll. carm. 61.228> Qualis unica ab optima
<catvll. carm. 61.229> Matre Telemacho manet
<catvll. carm. 61.230> Fama Penelopeo.
<catvll. carm. 61.231> Claudite ostia, uirgines;
<catvll. carm. 61.232> Lusimus satis. At, boni
<catvll. carm. 61.233> Coniuges, bene uiuite et
<catvll. carm. 61.234> Munere assiduo ualentem
<catvll. carm. 61.235> Exercete iuuentam.
<catvll. carm. 62.1> Vesper adest, iuuenes, consurgite; Vesper Olympo
<catvll. carm. 62.2> Expectata diu uix tandem lumina tollit.
<catvll. carm. 62.3> Surgere iam tempus, iam pinguis linquere mensas;
<catvll. carm. 62.4> Iam ueniet uirgo, iam dicetur hymenaeus.
<catvll. carm. 62.5> Hymen o Hymenaee, Hymen ades o Hymenaee!
<catvll. carm. 62.6> Cernitis, innuptae, iuuenes? consurgite contra;
<catvll. carm. 62.7> Nimirum Oetaeos ostendit noctifer ignes.
<catvll. carm. 62.8> Sic certest; uiden ut perniciter exiluere?
<catvll. carm. 62.9> Non temere exiluere; canent quod uincere par est.
<catvll. carm. 62.10> Hymen o Hymenaee, Hymen ades o Hymenaee!
<catvll. carm. 62.11> Non facilis nobis, aequalis, palma parata est;
<catvll. carm. 62.12> Aspicite, innuptae secum ut meditata requirunt.
<catvll. carm. 62.13> Non frustra meditantur; habent memorabile quod sit.
<catvll. carm. 62.14> Nec mirum, penitus quae tota mente laborent.
<catvll. carm. 62.15> Nos alio mentes, alio diuisimus aures;
<catvll. carm. 62.16> Iure igitur uincemur; amat uictoria curam.
<catvll. carm. 62.17> Quare nunc animos saltem conuertite uestros;
<catvll. carm. 62.18> Dicere iam incipient, iam respondere decebit.
<catvll. carm. 62.19> Hymen o Hymenaee, Hymen ades o Hymenaee.
<catvll. carm. 62.20> Hespere, qui caelo fertur crudelior ignis?
<catvll. carm. 62.21> Qui natam possis complexu auellere matris,
<catvll. carm. 62.22> Complexu matris retinentem auellere natam
<catvll. carm. 62.23> Et iuueni ardenti castam donare puellam.
<catvll. carm. 62.24> Quid faciunt hostes capta crudelius urbe?
<catvll. carm. 62.25> Hymen o Hymenaee, Hymen ades o Hymenaee!
<catvll. carm. 62.26> Hespere, qui caelo lucet iocundior ignis?
<catvll. carm. 62.27> Qui desponsa tua firmes conubia flamma,
<catvll. carm. 62.28> Quae pepigere uiri, pepigerunt ante parentes
<catvll. carm. 62.29> Nec iunxere prius quam se tuus extulit ardor.
<catvll. carm. 62.30> Quid datur a diuis felici optatius hora?
<catvll. carm. 62.31> Hymen o Hymenaee, Hymen ades o Hymenaee!
<catvll. carm. 62.32> Hesperus e nobis, aequalis, abstulit unam
<catvll. carm. 62.33> Namque tuo aduentu uigilat custodia semper.
<catvll. carm. 62.34> Nocte latent fures, quos idem saepe reuertens,
<catvll. carm. 62.35> Hespere, mutato comprendis nomine eosdem.
<catvll. carm. 62.36> At lubet innuptis ficto te carpere questu.
<catvll. carm. 62.37> Quid tum, si carpunt tacita quem mente requirunt?
<catvll. carm. 62.38> Hymen o Hymenaee, Hymen ades o Hymenaee!
<catvll. carm. 62.39> Vt flos in saeptis secretus nascitur hortis,
<catvll. carm. 62.40> Ignotus pecori, nullo conuolsus aratro,
<catvll. carm. 62.41> Quem mulcent aurae, firmat sol, educat imber;
<catvll. carm. 62.42> Multi illum pueri, multae optauere puellae;
<catvll. carm. 62.43> Idem cum tenui carptus defloruit ungui,
<catvll. carm. 62.44> Nulli illum pueri, nullae optauere puellae;
<catvll. carm. 62.45> Sic uirgo, dum intacta manet, dum cara suis est;
<catvll. carm. 62.46> Cum castum amisit polluto corpore florem,
<catvll. carm. 62.47> Nec pueris iucunda manet, nec cara puellis.
<catvll. carm. 62.48> Hymen o Hymenaee, Hymen ades o Hymenaee!
<catvll. carm. 62.49> Vt uidua in nudo uitis quae nascitur aruo
<catvll. carm. 62.50> Numquam se extollit, numquam mitem educat uuam,
<catvll. carm. 62.51> Sed tenerum prono deflectens pondere corpus
<catvll. carm. 62.52> Iam iam contingit summum radice flagellum;
<catvll. carm. 62.53> Hanc nulli agricolae, nulli accoluere iuuenci;
<catvll. carm. 62.54> At si forte eadem est ulmo coniuncta marito,
<catvll. carm. 62.55> Multi illam agricolae, multi accoluere iuuenci;
<catvll. carm. 62.56> Sic uirgo dum intacta manet, dum inculta senescit;
<catvll. carm. 62.57> Cum par conubium maturo tempore adepta est,
<catvll. carm. 62.58> Cara uiro magis et minus est inuisa parenti.
<catvll. carm. 62.59> At tu ne pugna cum tali coniuge uirgo.
<catvll. carm. 62.60> Non aequomst pugnare, pater cui tradidit ipse;
<catvll. carm. 62.61> Ipse pater cum matre, quibus parere necesse est.
<catvll. carm. 62.62> Virginitas non tota tuast, ex parte parentum est,
<catvll. carm. 62.63> Tertia pars patri, pars est data tertia matri,
<catvll. carm. 62.64> Tertia sola tuast; noli pugnare duobus,
<catvll. carm. 62.65> Qui genero sua iura simul cum dote dederunt.
<catvll. carm. 62.66> Hymen o Hymenaee, Hymen ades o Hymenaee!
<catvll. carm. 63.1> Super alta uectus Attis celeri rate maria
<catvll. carm. 63.2> Phrygium ut nemus citato cupide pede tetigit
<catvll. carm. 63.3> Adiitque opaca siluis redimita loca deae,
<catvll. carm. 63.4> Stimulatus ibi furenti rabie uagus animis
<catvll. carm. 63.5> Deuolsit ilei acuto sibi pondera silice;
<catvll. carm. 63.6> Itaque ut relicta sensit sibi membra sine uiro,
<catvll. carm. 63.7> Etiam recente terrae sola sanguine maculans
<catvll. carm. 63.8> Niueis citata cepit manibus leue typanum,
<catvll. carm. 63.9> Typanum tuom, Cybebe, tua, mater, initia,
<catvll. carm. 63.10> Quatiensque terga tauri teneris caua digitis
<catvll. carm. 63.11> Canere haec suis adorta est tremebunda comitibus:
<catvll. carm. 63.12>"Agite ite ad alta, Gallae, Cybeles nemora simul,
<catvll. carm. 63.13> Simul ite, Dindymenae dominae uaga pecora,
<catvll. carm. 63.14> Aliena quae petentes uelut exules loca
<catvll. carm. 63.15> Sectam meam exsecutae duce me mihi comites
<catvll. carm. 63.16> Rapidum salum tulistis truculentaque pelagi
<catvll. carm. 63.17> Et corpus euirastis ueneris nimio odio,
<catvll. carm. 63.18> Hilarate erae citatis erroribus animum.
<catvll. carm. 63.19> Mora tarda mente cedat; simul ite, sequimini
<catvll. carm. 63.20> Phrygiam ad domum Cybebes, Phrygia ad nemora deae,
<catvll. carm. 63.21> Vbi cymbalum sonat uox, ubi tympana reboant,
<catvll. carm. 63.22> Tibicen ubi canit Phryx curuo graue calamo,
<catvll. carm. 63.23> Vbi capita Maenades ui iaciunt hederigerae,
<catvll. carm. 63.24> Vbi sacra sancta acutis ululatibus agitant,
<catvll. carm. 63.25> Vbi sueuit illa diuae uolitare uaga cohors;
<catvll. carm. 63.26> Quo nos decet citatis celerare tripudiis".
<catvll. carm. 63.27> Simul haec comitibus Attis cecinit notha mulier,
<catvll. carm. 63.28> Thiasus repente linguis trepidantibus ululat,
<catvll. carm. 63.29> Leue tympanum remugit, caua cymbala recrepant,
<catvll. carm. 63.30> Viridem citus adit Idam properante pede chorus.
<catvll. carm. 63.31> Furibunda simul anhelans uaga uadit, animam agens,
<catvll. carm. 63.32> Comitata tympano Attis per opaca nemora dux,
<catvll. carm. 63.33> Veluti iuuenca uitans onus indomita iugi;
<catvll. carm. 63.34> Rapidae ducem secuntur Gallae properipedem.
<catvll. carm. 63.35> Itaque ut domum Cybebes tetigere lassulae,
<catvll. carm. 63.36> Nimio e labore somnum capiunt sine Cerere.
<catvll. carm. 63.37> Piger his labante languore oculos sopor operit;
<catvll. carm. 63.38> Abit in quiete molli rabidus furor animi.
<catvll. carm. 63.39> Sed ubi oris aurei Sol radiantibus oculis
<catvll. carm. 63.40> Lustrauit aethera album, sola dura, mare ferum,
<catvll. carm. 63.41> Pepulitque noctis umbras uegetis sonipedibus,
<catvll. carm. 63.42> Ibi Somnus excitum Attin fugiens citus abiit;
<catvll. carm. 63.43> Trepidante eum recepit dea Pasithea sinu.
<catvll. carm. 63.44> Ita de quiete molli rapida sine rabie
<catvll. carm. 63.45> Simul ipsa pectore Attis sua facta recoluit,
<catvll. carm. 63.46> Liquidaque mente uidit sine quis ubique foret,
<catvll. carm. 63.47> Animo aestuante rusum reditum ad uada retulit.
<catvll. carm. 63.48> Ibi maria uasta uisens lacrimantibus oculis,
<catvll. carm. 63.49> Patriam allocuta maestast ita uoce miseriter:
<catvll. carm. 63.50>"Patria o mei creatrix, patria o mea genetrix,
<catvll. carm. 63.51> Ego quam miser relinquens, dominos ut erifugae
<catvll. carm. 63.52> Famuli solent, ad Idae tetuli nemora pedem,
<catvll. carm. 63.53> Vt aput niuem et ferarum gelida stabula forem
<catvll. carm. 63.54> Et earum omnia adirem furibunda latibula,
<catvll. carm. 63.55> Vbinam aut quibus locis te positam, patria, reor?
<catvll. carm. 63.56> Cupit ipsa pupula ad te sibi dirigere aciem,
<catvll. carm. 63.57> Rabie fera carens dum breue tempus animus est.
<catvll. carm. 63.58> Egone a mea remota haec ferar in nemora domo?
<catvll. carm. 63.59> Patria, bonis, amicis, genitoribus abero?
<catvll. carm. 63.60> Abero foro, palaestra, stadio et gyminasiis?
<catvll. carm. 63.61> Miser a! miser, querendum est etiam atque etiam, anime.
<catvll. carm. 63.62> Quod enim genus figura est, ego non quod obierim?
<catvll. carm. 63.63> Ego mulier, ego adolescens, ego ephebus, ego puer,
<catvll. carm. 63.64> Ego gymnasi fui flos, ego eram decus olei;
<catvll. carm. 63.65> Mihi ianuae frequentes, mihi limina tepida;
<catvll. carm. 63.66> Mihi floridis corollis redimita domus erat,
<catvll. carm. 63.67> Linquendum ubi esset orto mihi sole cubiculum.
<catvll. carm. 63.68> Ego nunc deum ministra et Cybeles famula ferar?
<catvll. carm. 63.69> Ego Maenas, ego mei pars, ego uir sterilis ero?
<catvll. carm. 63.70> Ego uiridis algida Idae niue amicta loca colam?
<catvll. carm. 63.71> Ego uitam agam sub altis Phrygiae columinibus,
<catvll. carm. 63.72> Vbi cerua siluicultrix, ubi aper nemoriuagus?
<catvll. carm. 63.73> Iam iam dolet quod egi, iam iamque paenitet".
<catvll. carm. 63.74> Roseis ut hinc labellis sonitus citus abiit,
<catvll. carm. 63.75> Geminas deorum ad aures noua nuntia referens,
<catvll. carm. 63.76> Ibi iuncta iuga resoluens Cybele leonibus
<catvll. carm. 63.77> Laeuumque pecoris hostem stimulans ita loquitur:
<catvll. carm. 63.78>"Agedum, inquit, age ferox i, fac ut hunc furor agitet,
<catvll. carm. 63.79> Fac uti furoris ictu reditum in nemora ferat,
<catvll. carm. 63.80> Mea libere nimis qui fugere imperia cupit.
<catvll. carm. 63.81> Age caede terga cauda, tua uerbera patere,
<catvll. carm. 63.82> Fac cuncta mugienti fremitu loca retonent,
<catvll. carm. 63.83> Rutilam ferox torosa ceruice quate iubam".
<catvll. carm. 63.84> Ait haec minax Cybebe religatque iuga manu.
<catvll. carm. 63.85> Ferus ipse sese adhortans rapidum incitat animo,
<catvll. carm. 63.86> Vadit, fremit, refringit uirgulta pede uago.
<catvll. carm. 63.87> At ubi umida albicantis loca litoris adiit,
<catvll. carm. 63.88> Tenerumque uidit Attin prope marmora pelagi,
<catvll. carm. 63.89> Facit impetum; ille demens fugit in nemora fera;
<catvll. carm. 63.90> Ibi semper omne uitae spatium famula fuit.
<catvll. carm. 63.91> Dea magna, dea Cybebe, dea domina Dindimei,
<catvll. carm. 63.92> Procul a mea tuos sit furor omnis, era, domo;
<catvll. carm. 63.93> Alios age incitatos, alios age rabidos.
<catvll. carm. 64.1> Peliaco quondam prognatae uertice pinus 
<catvll. carm. 64.2> Dicuntur liquidas Neptuni nasse per undas 
<catvll. carm. 64.3> Phasidos ad fluctus et fines Aeetaeos, 
<catvll. carm. 64.4> Cum lecti iuuenes, Argiuae robora pubis, 
<catvll. carm. 64.5> Auratam optantes Colchis auertere pellem 
<catvll. carm. 64.6> Ausi sunt uada salsa cita decurrere puppi, 
<catvll. carm. 64.7> Caerula uerrentes abiegnis aequora palmis. 
<catvll. carm. 64.8> Diua quibus retinens in summis urbibus arces 
<catvll. carm. 64.9> Ipsa leui fecit uolitantem flamine currum, 
<catvll. carm. 64.10> Pinea coniungens inflexae texta carinae. 
<catvll. carm. 64.11> Illa rudem cursu prima imbuit Amphitriten. 
<catvll. carm. 64.12> Quae simul ac rostro uentosum proscidit aequor, 
<catvll. carm. 64.13> Tortaque remigio spumis incanduit unda, 
<catvll. carm. 64.14> Emersere freti candenti e gurgite uultus 
<catvll. carm. 64.15> Aequoreae monstrum Nereides admirantes. 
<catvll. carm. 64.16> Hac, illa atque alia uiderunt luce marinas 
<catvll. carm. 64.17> Mortales oculis nudato corpore Nymphas 
<catvll. carm. 64.18> Nutricum tenus extantes e gurgite cano. 
<catvll. carm. 64.19> Tum Thetidis Peleus incensus fertur amore, 
<catvll. carm. 64.20> Tum Thetis humanos non despexit hymenaeos, 
<catvll. carm. 64.21> Tum Thetidi pater ipse iugandum Pelea sentit. 
<catvll. carm. 64.22> O nimis optato saeclorum tempore nati 
<catvll. carm. 64.23> Heroes, saluete, deum genus, o bona matrum 
<catvll. carm. 64.24> Vos ego saepe meo, uos carmine compellabo, 
<catvll. carm. 64.25> Teque adeo eximie taedis felicibus aucte, 
<catvll. carm. 64.26> Thessaliae columen, Peleu, cui Iuppiter ipse, 
<catvll. carm. 64.27> Ipse suos diuum genitor concessit amores. 
<catvll. carm. 64.28> Tene Thetis tenuit pulcherrima Nereine? 
<catvll. carm. 64.29> Tene suam Tethys concessit ducere neptem, 
<catvll. carm. 64.30> Oceanusque, mari totum qui amplectitur orbem? 
<catvll. carm. 64.31> Quae simul optatae finito tempore luces 
<catvll. carm. 64.32> Aduenere, domum conuentu tota frequentat 
<catvll. carm. 64.33> Thessalia, oppletur laetanti regia coetu; 
<catvll. carm. 64.34> Dona ferunt prae se, declarant gaudia uultu. 
<catvll. carm. 64.35> Deseritur Scyros, linquunt Pthiotica Tempe 
<catvll. carm. 64.36> Crannonisque domos ac moenia Larisaea, 
<catvll. carm. 64.37> Pharsaliam coeunt, Pharsalia tecta frequentant. 
<catvll. carm. 64.38> Rura colit nemo, mollescunt colla iuuencis, 
<catvll. carm. 64.39> Non humilis curuis purgatur uinea rastris, 
<catvll. carm. 64.40> Non glebam prono conuellit uomere taurus, 
<catvll. carm. 64.41> Non falx attenuat frondatorum arboris umbram, 
<catvll. carm. 64.42> Squalida desertis rubigo infertur aratris. 
<catvll. carm. 64.43> Ipsius at sedes, quacumque opulenta recessit 
<catvll. carm. 64.44> Regia, fulgenti splendent auro atque argento. 
<catvll. carm. 64.45> Candet ebur soliis, collucent pocula mensae, 
<catvll. carm. 64.46> Tota domus gaudet regali splendida gaza. 
<catvll. carm. 64.47> Puluinar uero diuae geniale locatur 
<catvll. carm. 64.48> Sedibus in mediis, Indo quod dente politum 
<catvll. carm. 64.49> Tincta tegit roseo conchyli purpura fuco. 
<catvll. carm. 64.50> Haec uestis priscis hominum uariata figuris 
<catvll. carm. 64.51> Heroum mira uirtutes indicat arte. 
<catvll. carm. 64.52> Namque fluentisono prospectans litore Diae 
<catvll. carm. 64.53> Thesea cedentem celeri cum classe tuetur 
<catvll. carm. 64.54> Indomitos in corde gerens Ariadna furores, 
<catvll. carm. 64.55> Necdum etiam sese quae uisit uisere credit, 
<catvll. carm. 64.56> Vt pote fallaci quae tum primum excita somno 
<catvll. carm. 64.57> Desertam in sola miseram se cernat harena. 
<catvll. carm. 64.58> Immemor at iuuenis fugiens pellit uada remis, 
<catvll. carm. 64.59> Irrita uentosae linquens promissa procellae. 
<catvll. carm. 64.60> Quem procul ex alga maestis Minois ocellis, 
<catvll. carm. 64.61> Saxea ut effigies bacchantis, prospicit, eheu! 
<catvll. carm. 64.62> Prospicit et magnis curarum fluctuat undis, 
<catvll. carm. 64.63> Non flauo retinens subtilem uertice mitram, 
<catvll. carm. 64.64> Non contecta leui nudatum pectus amictu. 
<catvll. carm. 64.65> Non tereti strophio lactentis uincta papillas, 
<catvll. carm. 64.66> Omnia quae toto delapsa e corpore passim 
<catvll. carm. 64.67> Ipsius ante pedes fluctus salis alludebant. 
<catvll. carm. 64.68> Sed neque tum mitrae neque tum fluitantis amictus 
<catvll. carm. 64.69> Illa uicem curans toto ex te pectore, Theseu, 
<catvll. carm. 64.70> Toto animo, tota pendebat perdita mente. 
<catvll. carm. 64.71> A! misera, assiduis quam luctibus externauit 
<catvll. carm. 64.72> Spinosas Erycina serens in pectore curas 
<catvll. carm. 64.73> Illa tempestate, ferox quo tempore Theseus 
<catvll. carm. 64.74> Egressus curuis e litoribus Piraei 
<catvll. carm. 64.75> Attigit iniusti regis Cortynia templa. 
<catvll. carm. 64.76> Nam perhibent olim crudeli peste coactam 
<catvll. carm. 64.77> Androgeoneae poenas exsoluere caedis 
<catvll. carm. 64.78> Electos iuuenes simul et decus innuptarum 
<catvll. carm. 64.79> Cecropiam solitam esse dapem dare Minotauro. 
<catvll. carm. 64.80> Quis angusta malis cum moenia uexarentur, 
<catvll. carm. 64.81> Ipse suum Theseus pro caris corpus Athenis 
<catvll. carm. 64.82> Proicere optauit potius quam talia Cretam 
<catvll. carm. 64.83> Funera Cecropiae nec funera portarentur, 
<catvll. carm. 64.84> Atque ita naue leui nitens ac lenibus auris 
<catvll. carm. 64.85> Magnanimum ad Minoa uenit sedesque superbas. 
<catvll. carm. 64.86> Hunc simul ac cupido conspexit lumine uirgo 
<catvll. carm. 64.87> Regia, quam suauis exspirans castus odores 
<catvll. carm. 64.88> Lectulus in molli complexu matris alebat. 
<catvll. carm. 64.89> Quales Eurotae progignunt numina myrtus 
<catvll. carm. 64.90> Auraue distinctos educit uerna colores, 
<catvll. carm. 64.91> Non prius ex illo flagrantia declinauit 
<catvll. carm. 64.92> Lumina, quam cuncto concepit corpore flammam 
<catvll. carm. 64.93> Funditus atque imis exarsit tota medullis. 
<catvll. carm. 64.94> Heu misere exagitans immiti corde furores, 
<catvll. carm. 64.95> Sancte puer, curis hominum qui gaudia misces, 
<catvll. carm. 64.96> Quaeque regis Golgos quaeque Idalium frondosum, 
<catvll. carm. 64.97> Qualibus incensam iactastis mente puellam 
<catvll. carm. 64.98> Fluctibus in flauo saepe hospite suspirantem! 
<catvll. carm. 64.99> Quantos illa tulit languenti corde timores! 
<catvll. carm. 64.100> Quanto saepe magis fulgore expalluit auri, 
<catvll. carm. 64.101> Cum saeuum cupiens contra contendere monstrum 
<catvll. carm. 64.102> Aut mortem appeteret Theseus aut praemia laudis. 
<catvll. carm. 64.103> Non ingrata tamen frustra munuscula diuis 
<catvll. carm. 64.104> Promittens tacito succepit uota labello. 
<catvll. carm. 64.105> Nam uelut in summo quatientem bracchia Tauro 
<catvll. carm. 64.106> Quercum aut conigeram sudanti cortice pinum 
<catvll. carm. 64.107> Indomitus turbo contorquens flamine robur 
<catvll. carm. 64.108> Eruit (illa procul radicitus exturbata 
<catvll. carm. 64.109> Prona cadit, late quaecumuis obuia frangens), 
<catvll. carm. 64.110> Sic domito saeuum prostrauit corpore Theseus 
<catvll. carm. 64.111> Nequiquam uanis iactantem cornua uentis. 
<catvll. carm. 64.112> Inde pedem sospes multa cum laude reflexit 
<catvll. carm. 64.113> Errabunda regens tenui uestigia filo, 
<catvll. carm. 64.114> Ne labyrintheis e flexibus egredientem 
<catvll. carm. 64.115> Tecti frustraretur inobseruabilis error. 
<catvll. carm. 64.116> Sed quid ego a primo digressus carmine plura 
<catvll. carm. 64.117> Commemorem, ut linquens genitoris filia uultum, 
<catvll. carm. 64.118> Vt consanguineae complexum, ut denique matris 
<catvll. carm. 64.119> Quae misera in gnata deperdita laetabatur, 
<catvll. carm. 64.120> Omnibus his Thesei dulcem praeoptarit(==PRA.E.OPTARIT) amorem, 
<catvll. carm. 64.121> Aut ut uecta rati spumosa a litora Diae 
<catvll. carm. 64.122> Venerit, aut ut eam deuinctam lumina somno 
<catvll. carm. 64.123> Liquerit immemori discedens pectore coniunx? 
<catvll. carm. 64.124> Saepe illam perhibent ardenti corde furentem 
<catvll. carm. 64.125> Clarisonas imo fudisse e pectore uoces, 
<catvll. carm. 64.126> Ac tum praeruptos tristem conscendere montes, 
<catvll. carm. 64.127> Vnde aciem in pelagi uastos pertenderet aestus, 
<catvll. carm. 64.128> Tum tremuli salis aduersas procurrere in undas 
<catvll. carm. 64.129> Mollia nudatae tollentem tegmina surae, 
<catvll. carm. 64.130> Atque haec extremis maestam dixisse querelis, 
<catvll. carm. 64.131> Frigidulos udo singultus ore cientem. 
<catvll. carm. 64.132>"Sicine me patriis auectam, perfide, ab aris, 
<catvll. carm. 64.133> Perfide, deserto liquisti in litore, Theseu? 
<catvll. carm. 64.134> Sicine discedens neglecto numine diuum 
<catvll. carm. 64.135> Immemor a! deuota domum periuria portas? 
<catvll. carm. 64.136> Nullane res potuit crudelis flectere mentis 
<catvll. carm. 64.137> Consilium? tibi nulla fuit clementia praesto; 
<catvll. carm. 64.138> Immite ut nostri uellet miserescere pectus? 
<catvll. carm. 64.139> At non haec quondam blanda promissa dedisti 
<catvll. carm. 64.140> Voce mihi, non haec misere sperare iubebas, 
<catvll. carm. 64.141> Sed conubia laeta, sed optatos hymenaeos; 
<catvll. carm. 64.142> Quae cuncta aerii discerpunt irrita uenti. 
<catvll. carm. 64.143> Nunc iam nulla uiro iuranti femina credat, 
<catvll. carm. 64.144> Nulla uiri speret sermones esse fidelis; 
<catvll. carm. 64.145> Quis dum aliquid cupiens animus praegestit apisci, 
<catvll. carm. 64.146> Nil metuunt iurare, nihil promittere parcunt; 
<catvll. carm. 64.147> Sed simul ac cupidae mentis satiata libido est, 
<catvll. carm. 64.148> Dicta nihil metuere, nihil periuria curant. 
<catvll. carm. 64.149> Certe ego te in medio uersantem turbine leti 
<catvll. carm. 64.150> Eripui, et potius germanum amittere creui, 
<catvll. carm. 64.151> Quam tibi fallaci supremo in tempore deessem; 
<catvll. carm. 64.152> Pro quo dilaceranda feris dabor alitibusque 
<catvll. carm. 64.153> Praeda, neque iniacta tumulabor mortua terra. 
<catvll. carm. 64.154> Quaenam te genuit sola sub rupe leaena, 
<catvll. carm. 64.155> Quod mare conceptum spumantibus expuit undis, 
<catvll. carm. 64.156> Quae Syrtis, quae Scylla rapax, quae uasta Charybdis, 
<catvll. carm. 64.157> Talia qui reddis pro dulci praemia uita? 
<catvll. carm. 64.158> Si tibi non cordi fuerant conubia nostra, 
<catvll. carm. 64.159> Saeua quod horrebas prisci praecepta parentis, 
<catvll. carm. 64.160> At tamen in uestras potuisti ducere sedes, 
<catvll. carm. 64.161> Quae tibi iocundo famularer serua labore, 
<catvll. carm. 64.162> Candida permulcens liquidis uestigia lymphis 
<catvll. carm. 64.163> Purpureaue tuum consternens ueste cubile. 
<catvll. carm. 64.164> Sed quid ego ignaris nequiquam conquerar aureis, 
<catvll. carm. 64.165> Externata malo, quae nullis sensibus auctae 
<catvll. carm. 64.166> Nec missas audire queunt nec reddere uoces? 
<catvll. carm. 64.167> Ille autem prope iam mediis uersatur in undis, 
<catvll. carm. 64.168> Nec quisquam apparet uacua mortalis in alga, 
<catvll. carm. 64.169> Sic nimis insultans extremo tempore saeua 
<catvll. carm. 64.170> Fors etiam nostris inuidit questibus aures. 
<catvll. carm. 64.171> Iuppiter omnipotens, utinam ne tempore primo 
<catvll. carm. 64.172> Gnosia Cecropiae tetigissent litora puppes, 
<catvll. carm. 64.173> Indomito nec dira ferens stipendia tauro 
<catvll. carm. 64.174> Perfidus in Creta religasset nauita funem, 
<catvll. carm. 64.175> Nec malus hic celans dulci crudelia forma 
<catvll. carm. 64.176> Consilia in nostris requiesset sedibus hospes! 
<catvll. carm. 64.177> Nam quo me referam? quali spe perdita nitor? 
<catvll. carm. 64.178> Idaeosne petam montes? a! gurgite lato 
<catvll. carm. 64.179> Discernens ponti truculentum ubi diuidit aequor? 
<catvll. carm. 64.180> An patris auxilium sperem? quemne ipsa reliqui, 
<catvll. carm. 64.181> Respersum iuuenem fraterna caede secuta? 
<catvll. carm. 64.182> Coniugis an fido consoler memet amore? 
<catvll. carm. 64.183> Quine fugit lentos incuruans gurgite remos? 
<catvll. carm. 64.184> Praeterea nullo litus, sola insula, tecto, 
<catvll. carm. 64.185> Nec patet egressus pelagi cingentibus undis; 
<catvll. carm. 64.186> Nulla fugae ratio, nulla spes; omnia muta, 
<catvll. carm. 64.187> Omnia sunt deserta, ostentant omnia letum. 
<catvll. carm. 64.188> Non tamen ante mihi languescent lumina morte, 
<catvll. carm. 64.189> Nec prius a fesso secedent corpore sensus, 
<catvll. carm. 64.190> Quam iustam a diuis exposcam prodita multam, 
<catvll. carm. 64.191> Caelestumque fidem postrema comprecer hora. 
<catvll. carm. 64.192> Quare facta uirum multantes uindice poena, 
<catvll. carm. 64.193> Eumenides, quibus anguino redimita capillo 
<catvll. carm. 64.194> Frons exspirantis praeportat pectoris iras, 
<catvll. carm. 64.195> Huc huc aduentate, meas audite querelas, 
<catvll. carm. 64.196> Quas ego uae! misera extremis proferre medullis 
<catvll. carm. 64.197> Cogor inops, ardens, amenti caeca furore. 
<catvll. carm. 64.198> Quae quoniam uerae nascuntur pectore ab imo, 
<catvll. carm. 64.199> Vos nolite pati nostrum uanescere luctum, 
<catvll. carm. 64.200> Sed quali solam Theseus me mente reliquit, 
<catvll. carm. 64.201> Tali mente, deae, funestet seque suosque." 
<catvll. carm. 64.202> Has postquam maesto profudit pectore uoces, 
<catvll. carm. 64.203> Supplicium saeuis exposcens anxia factis, 
<catvll. carm. 64.204> Annuit inuicto caelestum numine rector. 
<catvll. carm. 64.205> Quo motu tellus atque horrida contremuerunt 
<catvll. carm. 64.206> Aequora concussitque micantia sidera mundus. 
<catvll. carm. 64.207> Ipse autem caeca mentem caligine Theseus 
<catvll. carm. 64.208> Consitus oblito dimisit pectore cuncta 
<catvll. carm. 64.209> Quae mandata prius constanti mente tenebat, 
<catvll. carm. 64.210> Dulcia nec maesto sustollens signa parenti 
<catvll. carm. 64.211> Sospitem Erechtheum se ostendit uisere portum. 
<catvll. carm. 64.212> Namque ferunt olim, classi cum moenia diuae 
<catvll. carm. 64.213> Linquentem gnatum uentis concrederet Aegeus, 
<catvll. carm. 64.214> Talia complexum iuueni mandata dedisse. 
<catvll. carm. 64.215>"Gnate mihi longa iocundior unice uita, 
<catvll. carm. 64.216> Gnate, ego quem in dubios cogor dimittere casus, 
<catvll. carm. 64.217> Reddite in extrema nuper mihi fine senectae, 
<catvll. carm. 64.218> Quandoquidem fortuna mea ac tua feruida uirtus 
<catvll. carm. 64.219> Eripit inuito mihi te, cui languida nondum 
<catvll. carm. 64.220> Lumina sunt gnati cara saturata figura; 
<catvll. carm. 64.221> Non ego te gaudens laetanti pectore mittam, 
<catvll. carm. 64.222> Nec te ferre sinam fortunae signa secundae, 
<catvll. carm. 64.223> Sed primum multas expromam mente querelas, 
<catvll. carm. 64.224> Canitiem terra atque infuso puluere foedans, 
<catvll. carm. 64.225> Inde infecta uago suspendam lintea malo, 
<catvll. carm. 64.226> Nostros ut luctus nostraeque incendia mentis 
<catvll. carm. 64.227> Carbasus obscurata dicet ferrugine Hibera. 
<catvll. carm. 64.228> Quod tibi si sancti concesserit incola Itoni, 
<catvll. carm. 64.229> Quae nostrum genus ac sedes defendere Erechthei 
<catvll. carm. 64.230> Annuit, ut tauri respergas sanguine dextram, 
<catvll. carm. 64.231> Tum uero facito ut memori tibi condita corde 
<catvll. carm. 64.232> Haec uigeant mandata, nec ulla obliteret aetas, 
<catvll. carm. 64.233> Vt, simul ac nostros inuisent lumina colles, 
<catvll. carm. 64.234> Funestam antemnae deponant undique uestem, 
<catvll. carm. 64.235> Candidaque intorti substollant uela rudentes, 
<catvll. carm. 64.236> Quam primum cernens ut laeta gaudia mente 
<catvll. carm. 64.237> Agnoscam, cum te reducem aetas prospera sistet. 
<catvll. carm. 64.238> Haec mandata prius constanti mente tenentem 
<catvll. carm. 64.239> Thesea ceu pulsae uentorum flamine nubes 
<catvll. carm. 64.240> Aerium niuei montis liquere cacumen. 
<catvll. carm. 64.241> At pater, ut summa prospectum ex arce petebat, 
<catvll. carm. 64.242> Anxia in assiduos absumens lumina fletus, 
<catvll. carm. 64.243> Cum primum inflati conspexit lintea ueli, 
<catvll. carm. 64.244> Praecipitem sese scopulorum e uertice iecit, 
<catvll. carm. 64.245> Amissum credens immiti Thesea fato. 
<catvll. carm. 64.246> Sic funesta domus ingressus tecta paterna 
<catvll. carm. 64.247> Morte ferox Theseus qualem Minoidi luctum 
<catvll. carm. 64.248> Obtulerat mente immemori talem ipse recepit. 
<catvll. carm. 64.249> Quae tum prospectans cedentem maesta carinam 
<catvll. carm. 64.250> Multiplices animo uoluebat saucia curas. 
<catvll. carm. 64.251> At parte ex alia florens uolitabat Iacchus 
<catvll. carm. 64.252> Cum thiaso Satyrorum et Nysigenis Silenis, 
<catvll. carm. 64.253> Te quaerens, Ariadna, tuoque incensus amore. 
<catvll. carm. 64.254> Quae tum alacres passim lymphata mente furebant 
<catvll. carm. 64.255> Euhoe bacchantes, euhoe capita inflectentes. 
<catvll. carm. 64.256> Harum pars tecta quatiebant cuspide thyrsos, 
<catvll. carm. 64.257> Pars e diuulso iactabant membra iuuenco, 
<catvll. carm. 64.258> Pars sese tortis serpentibus incingebant, 
<catvll. carm. 64.259> Pars obscura cauis celebrabant orgia cistis, 
<catvll. carm. 64.260> Orgia, quae frustra cupiunt audire profani, 
<catvll. carm. 64.261> Plangebant aliae proceris tympana palmis 
<catvll. carm. 64.262> Aut tereti tenuis tinnitus aere ciebant, 
<catvll. carm. 64.263> Multis raucisonos efflabant cornua bombos 
<catvll. carm. 64.264> Barbaraque horribili stridebat tibia cantu. 
<catvll. carm. 64.265> Talibus amplifice uestis decorata figuris 
<catvll. carm. 64.266> Puluinar complexa suo uelabat amictu. 
<catvll. carm. 64.267> Quae postquam cupide spectando Thessala pubes 
<catvll. carm. 64.268> Expletast, sanctis coepit decedere diuis. 
<catvll. carm. 64.269> Hic, qualis flatu placidum mare matutino 
<catvll. carm. 64.270> Horrificans Zephyrus procliuas incitat undas 
<catvll. carm. 64.271> Aurora exoriente uagi sub limina Solis, 
<catvll. carm. 64.272> Quae tarde primum clementi flamine pulsae 
<catvll. carm. 64.273> Procedunt, leuiterque sonant plangore cachinni, 
<catvll. carm. 64.274> Post uento crescente magis magis increbescunt 
<catvll. carm. 64.275> Purpureaque procul nantes a luce refulgent, 
<catvll. carm. 64.276> Sic tum uestibuli linquentis regia tecta 
<catvll. carm. 64.277> Ad se quisque uago passim pede discedebant. 
<catvll. carm. 64.278> Quorum post abitum princeps e uertice Pelei 
<catvll. carm. 64.279> Aduenit Chiron portans siluestria dona; 
<catvll. carm. 64.280> Nam quoscumque ferunt campi, quos Thessala magnis 
<catvll. carm. 64.281> Montibus ora creat, quos propter fluminis undas 
<catvll. carm. 64.282> Aura parit flores tepidi fecunda Fauoni, 
<catvll. carm. 64.283> Hos indistinctis plexos tulit ipse corollis, 
<catvll. carm. 64.284> Quo permulsa domus iocundo risit odore. 
<catvll. carm. 64.285> Confestim Penios adest, uiridantia Tempe, 
<catvll. carm. 64.286> Tempe, quae siluae cingunt super impendentes, 
<catvll. carm. 64.287> Naiasin linquens doris celebranda choreis, 
<catvll. carm. 64.288> Non uacuos: namque ille tulit radicitus altas 
<catvll. carm. 64.289> Fagos ac recto proceras stipite laurus, 
<catvll. carm. 64.290> Non sine nutanti platano lentaque sorore 
<catvll. carm. 64.291> Flammati Phaethontis et aeria cupressu. 
<catvll. carm. 64.292> Haec circum sedes late contexta locauit, 
<catvll. carm. 64.293> Vestibulum ut molli uelatum fronde uireret. 
<catvll. carm. 64.294> Post hunc consequitur sollerti corde Prometheus, 
<catvll. carm. 64.295> Extenuata gerens ueteris uestigia poenae, 
<catvll. carm. 64.296> Quam quondam silici restrictus membra catena 
<catvll. carm. 64.297> Persoluit pendens e uerticibus praeruptis. 
<catvll. carm. 64.298> Inde pater diuum sancta cum coniuge natisque 
<catvll. carm. 64.299> Aduenit, caelo te solum, Phoebe, relinquens 
<catvll. carm. 64.300> Vnigenamque simul cultricem montibus Idri: 
<catvll. carm. 64.301> Pelea nam tecum pariter soror aspernata est 
<catvll. carm. 64.302> Nec Thetidis taedas uoluit(==VOLUIT) celebrare iugalis. 
<catvll. carm. 64.303> Qui postquam niueis flexerunt sedibus artus, 
<catvll. carm. 64.304> Large multiplici constructae sunt dape mensae, 
<catvll. carm. 64.305> Cum interea infirmo quatientes corpora motu 
<catvll. carm. 64.306> Veridicos Parcae coeperunt edere cantus. 
<catvll. carm. 64.307> His corpus tremulum complectens undique uestis 
<catvll. carm. 64.308> Candida purpurea talos incinxerat ora, 
<catvll. carm. 64.309> At roseo niueae residebant uertice uittae, 
<catvll. carm. 64.310> Aeternumque manus carpebant rite laborem. 
<catvll. carm. 64.311> Laeua colum molli lana retinebat amictum, 
<catvll. carm. 64.312> Dextera tum leuiter deducens fila supinis 
<catvll. carm. 64.313> Formabat digitis, tum prono in pollice torquens 
<catvll. carm. 64.314> Libratum tereti uersabat turbine fusum, 
<catvll. carm. 64.315> Atque ita decerpens aequabat semper opus dens, 
<catvll. carm. 64.316> Laneaque aridulis haerebant morsa labellis, 
<catvll. carm. 64.317> Quae prius in leui fuerant extantia filo; 
<catvll. carm. 64.318> Ante pedes autem candentis mollia lanae 
<catvll. carm. 64.319> Vellera uirgati custodibant calathisci. 
<catvll. carm. 64.320> Haec tum clarisona pellentes uellera uoce 
<catvll. carm. 64.321> Talia diuino fuderunt carmine fata, 
<catvll. carm. 64.322> Carmine, perfidiae quod post nulla arguet aetas. 
<catvll. carm. 64.323> O decus eximium magnis uirtutibus augens, 
<catvll. carm. 64.324> Emathiae tutamen opis, clarissime nato, 
<catvll. carm. 64.325> Accipe, quod laeta tibi pandunt luce sorores, 
<catvll. carm. 64.326> Veridicum oraclum. Sed uos, quae fata sequuntur, 
<catvll. carm. 64.327> Currite ducentes subtegmina, currite, fusi. 
<catvll. carm. 64.328> Adueniet tibi iam portans optata maritis 
<catvll. carm. 64.329> Hesperus, adueniet fausto cum sidere coniunx, 
<catvll. carm. 64.330> Quae tibi flexanimo mentem perfundat amore 
<catvll. carm. 64.331> Languidulosque paret tecum coniungere somnos 
<catvll. carm. 64.332> Leuia substernens robusto bracchia collo. 
<catvll. carm. 64.333> Currite ducentes subtegmina, currite, fusi. 
<catvll. carm. 64.334> Nulla domus umquam tales contexit amores, 
<catvll. carm. 64.335> Nullus amor tali coniunxit foedere amantes, 
<catvll. carm. 64.336> Qualis adest Thetidi, qualis concordia Peleo. 
<catvll. carm. 64.337> Currite ducentes subtegmina, currite, fusi. 
<catvll. carm. 64.338> Nascetur uobis expers terroris Achilles, 
<catvll. carm. 64.339> Hostibus haud tergo, sed forti pectore notus, 
<catvll. carm. 64.340> Qui persaepe uago uictor certamine cursus 
<catvll. carm. 64.341> Flammea praeuertet celeris uestigia ceruae. 
<catvll. carm. 64.342> Currite ducentes subtegmina, currite, fusi. 
<catvll. carm. 64.343> Non illi quisquam bello se conferet heros. 
<catvll. carm. 64.344> Cum Phrygiae Teucro manabunt sanguine terrae, 
<catvll. carm. 64.345> Troicaque obsidens longinquo moenia bello 
<catvll. carm. 64.346> Periuri Pelopis uastabit tertius heres. 
<catvll. carm. 64.347> Currite ducentes subtegmina, currite, fusi. 
<catvll. carm. 64.348> Illius egregias uirtutes claraque facta 
<catvll. carm. 64.349> Saepe fatebuntur gnatorum in funere matres, 
<catvll. carm. 64.350> Cum in cinerem canos soluent a uertice crines 
<catvll. carm. 64.351> Putridaque infirmis uariabunt pectora palmis. 
<catvll. carm. 64.352> Currite ducentes subtegmina, currite, fusi. 
<catvll. carm. 64.353> Namque uelut densas praecerpens messor aristas 
<catvll. carm. 64.354> Sole sub ardenti flauentia demetit arua, 
<catvll. carm. 64.355> Troiugenum infesto prosternet corpora ferro. 
<catvll. carm. 64.356> Currite ducentes subtegmina, currite, fusi. 
<catvll. carm. 64.357> Testis erit magnis uirtutibus unda Scamandri, 
<catvll. carm. 64.358> Quae passim rapido diffunditur Hellesponto, 
<catvll. carm. 64.359> Cuius iter caesis angustans corporum aceruis 
<catvll. carm. 64.360> Alta tepefaciet permixta flumina caede. 
<catvll. carm. 64.361> Currite ducentes subtegmina, currite, fusi. 
<catvll. carm. 64.362> Denique testis erit morti quoque reddita praeda, 
<catvll. carm. 64.363> Cum teres excelso coaceruatum aggere bustum 
<catvll. carm. 64.364> Excipiet niueos percussae uirginis artus. 
<catvll. carm. 64.365> Currite ducentes subtegmina, currite, fusi. 
<catvll. carm. 64.366> Nam simul ac fessis dederit fors copiam Achiuis 
<catvll. carm. 64.367> Vrbis Dardaniae Neptunia soluere uincla, 
<catvll. carm. 64.368> Alta Polyxenia madefient caede sepulcra, 
<catvll. carm. 64.369> Quae, uelut ancipiti succumbens uictima ferro, 
<catvll. carm. 64.370> Proiciet truncum summisso poplite corpus. 
<catvll. carm. 64.371> Currite ducentes subtegmina, currite, fusi. 
<catvll. carm. 64.372> Quare agite, optatos, animi coniungite amores. 
<catvll. carm. 64.373> Accipiat coniunx felici foedere diuam, 
<catvll. carm. 64.374> Dedatur cupido iam dudum nupta marito. 
<catvll. carm. 64.375> Currite ducentes subtegmina, currite, fusi. 
<catvll. carm. 64.376> Non illam nutrix orienti luce reuisens 
<catvll. carm. 64.377> Hesterno collum poterit circumdare filo; 
<catvll. carm. 64.378><>
<catvll. carm. 64.379> Anxia nec mater discordis maesta puellae 
<catvll. carm. 64.380> Secubitu caros mittet sperare nepotes. 
<catvll. carm. 64.381> Currite ducentes subtegmina, currite, fusi. 
<catvll. carm. 64.382> Talia praefantes quondam felicia Pelei 
<catvll. carm. 64.383> Carmina diuino cecinere e pectore Parcae. 
<catvll. carm. 64.384> Praesentes namque ante domos inuisere castas 
<catvll. carm. 64.385> Heroum et sese mortali ostendere coetu 
<catvll. carm. 64.386> Caelicolae nondum spreta pietate solebant. 
<catvll. carm. 64.387> Saepe pater diuum templo in fulgente reuisens, 
<catvll. carm. 64.388> Annua cum festis uenissent sacra diebus, 
<catvll. carm. 64.389> Conspexit terra centum procumbere tauros. 
<catvll. carm. 64.390> Saepe uagus Liber Parnasi uertice summo 
<catvll. carm. 64.391> Thyiadas effusis euantis crinibus egit, 
<catvll. carm. 64.392> Cum Delphi tota certatim ex urbe ruentes 
<catvll. carm. 64.393> Acciperent laeti diuum fumantibus aris. 
<catvll. carm. 64.394> Saepe in letifero belli certamine Mauors 
<catvll. carm. 64.395> Aut rapidi Tritonis era aut Rhamnusia uirgo 
<catvll. carm. 64.396> Armatas hominumst praesens hortata cateruas. 
<catvll. carm. 64.397> Sed postquam tellus scelere est imbuta nefando, 
<catvll. carm. 64.398> Iustitiamque omnes cupida de mente fugarunt, 
<catvll. carm. 64.399> Perfudere manus fraterno sanguine fratres, 
<catvll. carm. 64.400> Destitit exstinctos natus lugere parentes, 
<catvll. carm. 64.401> Optauit genitor primaeui funera nati, 
<catvll. carm. 64.402> Liber ut innuptae poteretur flore nouercae, 
<catvll. carm. 64.403> Ignaro mater substernens se impia nato 
<catvll. carm. 64.404> Impia non uerita est diuos scelerare penates; 
<catvll. carm. 64.405> Omnia fanda nefanda malo permixta furore 
<catvll. carm. 64.406> Iustificam nobis mentem auertere deorum. 
<catvll. carm. 64.407> Quare nec talis dignantur uisere coetus, 
<catvll. carm. 64.408> Nec se contingi patiuntur lumine claro. 
<catvll. carm. 65.1> Etsi me assiduo defectum cura dolore
<catvll. carm. 65.2> Seuocat a doctis, Ortale, uirginibus,
<catvll. carm. 65.3> Nec potis est dulcis Musarum expromere fetus
<catvll. carm. 65.4> Mens animi, tantis fluctuat ipsa malis
<catvll. carm. 65.5>(Namque mei nuper Lethaeo gurgite fratris
<catvll. carm. 65.6> Pallidulum manans alluit unda pedem,
<catvll. carm. 65.7> Troia(==TROIA) Rhoeteo quem subter litore tellus
<catvll. carm. 65.8> Ereptum nostris obterit ex oculis;
<catvll. carm. 65.9> Alloquar, audiero numquam tua facta loquentem,
<catvll. carm. 65.10> Numquam ego te, uita frater amabilior,
<catvll. carm. 65.11> Aspiciam posthac, at certe semper amabo,
<catvll. carm. 65.12> Semper maesta tua carmina morte tegam,
<catvll. carm. 65.13> Qualia sub densis ramorum concinit umbris
<catvll. carm. 65.14> Daulias absumpti fata gemens Itylei),
<catvll. carm. 65.15> Sed tamen in tantis maeroribus, Ortale, mitto
<catvll. carm. 65.16> Haec expressa tibi carmina Battiadae,
<catvll. carm. 65.17> Ne tua dicta uagis nequiquam credita uentis
<catvll. carm. 65.18> Effluxisse meo forte putes animo,
<catvll. carm. 65.19> Vt missum sponsi furtiuo munere malum
<catvll. carm. 65.20> Procurrit casto uirginis e gremio,
<catvll. carm. 65.21> Quod miserae oblitae molli sub ueste locatum,
<catvll. carm. 65.22> Dum aduentu matris prosilit, excutitur;
<catvll. carm. 65.23> Atque illud prono praeceps agitur decursu,
<catvll. carm. 65.24> Huic manat tristi conscius ore rubor.
<catvll. carm. 66.1> Omnia qui magni dispexit lumina mundi,
<catvll. carm. 66.2> Qui stellarum ortus comperit atque obitus
<catvll. carm. 66.3> Flammeus ut rapidi solis nitor obscuretur,
<catvll. carm. 66.4> Vt cedant certis sidera temporibus,
<catvll. carm. 66.5> Vt Triuiam furtim sub Latmia saxa relegans
<catvll. carm. 66.6> Dulcis amor gyro deuocet aerio,
<catvll. carm. 66.7> Idem me ille Conon caelesti in lumine uidit
<catvll. carm. 66.8> E Beroniceo uertice caesariem
<catvll. carm. 66.9> Fulgentem clare, quam multis illa dearum
<catvll. carm. 66.10> Leuia protendens brachia pollicita est,
<catvll. carm. 66.11> Qua rex tempestate nouo auctus hymenaeo
<catvll. carm. 66.12> Vastatum finis iuerat Assyrios,
<catvll. carm. 66.13> Dulcia nocturnae portans uestigia rixae,
<catvll. carm. 66.14> Quam de uirgineis gesserat exuuiis.
<catvll. carm. 66.15> Estne nouis nuptis odio Venus? atque parentum
<catvll. carm. 66.16> Frustrantur falsis gaudia lacrimulis,
<catvll. carm. 66.17> Vbertim thalami quas intra limina fundunt.
<catvll. carm. 66.18> Non, ita me diui, uera gemunt, iuerint.
<catvll. carm. 66.19> Id mea me multis docuit regina querellis
<catvll. carm. 66.20> Inuisente nouo proelia torua uiro.
<catvll. carm. 66.21> At tu non orbum luxti deserta cubile,
<catvll. carm. 66.22> Sed fratris cari flebile discidium
<catvll. carm. 66.23> Cum penitus maestas exedit cura medullas.
<catvll. carm. 66.24> Vt tibi tunc toto pectore sollicitae
<catvll. carm. 66.25> Sensibus ereptis mens excidit! At te ego certe
<catvll. carm. 66.26> Cognoram a parua uirgine magnanimam.
<catvll. carm. 66.27> Anne bonum oblita es facinus, cum regium adepta es
<catvll. carm. 66.28> Coniugium, quod non fortior ausit alis?
<catvll. carm. 66.29> Sed tum maesta uirum emittens quae uerba locuta es!
<catvll. carm. 66.30> Iuppiter, ut tristi lumina saepe manu!
<catvll. carm. 66.31> Quis te mutauit tantus deus? An quod amantes
<catvll. carm. 66.32> Non longe a caro corpore abesse uolunt?
<catvll. carm. 66.33> Atque ibi me cunctis pro dulci coniuge diuis
<catvll. carm. 66.34> Non sine taurino sanguine pollicita es
<catvll. carm. 66.35> Sei reditum tetulisset. Is haut in tempore longo
<catvll. carm. 66.36> Captam Asiam Aegypti finibus addiderat.
<catvll. carm. 66.37> Quis ego pro factis caelesti reddita coetu
<catvll. carm. 66.38> Pristina uota nouo munere dissoluo(==DISSOLUO).
<catvll. carm. 66.39> Inuita, o regina, tuo de uertice cessi,
<catvll. carm. 66.40> Inuita; adiuro teque tuumque caput,
<catvll. carm. 66.41> Digna ferat quod si quis inaniter adiurarit;
<catvll. carm. 66.42> Sed qui se ferro postulet esse parem?
<catvll. carm. 66.43> Ille quoque euersus mons est, quem maximum in oris
<catvll. carm. 66.44> Progenies Thiae clara superuehitur,
<catvll. carm. 66.45> Cum Medi peperere nouum mare, cumque iuuentus
<catvll. carm. 66.46> Per medium classi barbara nauit Athon.
<catvll. carm. 66.47> Quid facient crines, cum ferro talia cedant?
<catvll. carm. 66.48> Iuppiter, ut Chalybon omne genus pereat,
<catvll. carm. 66.49> Et qui principio sub terra quaerere uenas
<catvll. carm. 66.50> Institit ac ferri fingere duritiem!
<catvll. carm. 66.51> Abiunctae paulo ante comae mea fata sorores
<catvll. carm. 66.52> Lugebant, cum se Memnonis Aethiopis
<catvll. carm. 66.53> Vnigena impellens nutantibus aera pennis
<catvll. carm. 66.54> Obtulit Arsinoes Locricus ales equos,
<catvll. carm. 66.55> Isque per aetherias me tollens auolat umbras
<catvll. carm. 66.56> Et Veneris casto collocat in gremio.
<catvll. carm. 66.57> Ipsa suum Zephyritis eo famulum legarat
<catvll. carm. 66.58> Graiia Canopitis incola litoribus.
<catvll. carm. 66.59> Hic dii uario ne solum in lumine caeli
<catvll. carm. 66.60> Ex Ariadneis aurea temporibus
<catvll. carm. 66.61> Fixa corona foret, sed nos quoque fulgeremus
<catvll. carm. 66.62> Deuotae flaui uerticis exuuiae,
<catvll. carm. 66.63> Vuidulam a fluctu cedentem ad templa deum me
<catvll. carm. 66.64> Sidus in antiquis diua nouum posuit;
<catvll. carm. 66.65> Virginis et saeui contingens namque Leonis
<catvll. carm. 66.66> Lumina, Callisto iuncta Lycaoniae,
<catvll. carm. 66.67> Vertor in occasum, tardum dux ante Booten,
<catvll. carm. 66.68> Qui uix sero alto mergitur Oceano.
<catvll. carm. 66.69> Sed quamquam me nocte premunt uestigia diuum,
<catvll. carm. 66.70> Lux autem canae Tethyi restituit
<catvll. carm. 66.71>(Pace tua fari hic liceat, Rhamnusia uirgo;
<catvll. carm. 66.72> Namque ego non ullo uera timore tegam,
<catvll. carm. 66.73> Nec si me infestis discerpent sidera dictis,
<catvll. carm. 66.74> Condita quin uere pectoris euoluo(==EVOLUO)),
<catvll. carm. 66.75> Non his tam laetor rebus quam me afore, semper
<catvll. carm. 66.76> Afore me a dominae uertice discrucior,
<catvll. carm. 66.77> Quicum ego, dum uirgo quondam fuit, omnibus expers
<catvll. carm. 66.78> Vnguentis nuptae, uilia multa bibi.
<catvll. carm. 66.79> Nunc uos, optato quas iunxit lumine taeda,
<catvll. carm. 66.80> Non prius unanimis corpora coniugibus
<catvll. carm. 66.81> Tradite nudantes reiecta ueste papillas
<catvll. carm. 66.82> Quam iucunda mihi munera libet onyx,
<catvll. carm. 66.83> Vester onyx, casto colitis quae iura cubili.
<catvll. carm. 66.84> Sed quae se impuro dedit(==DE+DIT) adulterio,
<catvll. carm. 66.85> Illius a! mala dona leuis bibat irrita puluis;
<catvll. carm. 66.86> Namque ego ab indignis praemia nulla peto.
<catvll. carm. 66.87> Sed magis, o nuptae, semper concordia uestras
<catvll. carm. 66.88> Semper Amor sedes incolat assiduus.
<catvll. carm. 66.89> Tu uero, regina, tuens cum sidera diuam
<catvll. carm. 66.90> Placabis festis luminibus Venerem,
<catvll. carm. 66.91> Sanguinis expertem non siris esse tuam me,
<catvll. carm. 66.92> Sed potius largis effice muneribus
<catvll. carm. 66.93>(Sidera cur iterem?) iterum coma regia fiam,
<catvll. carm. 66.94> Proximus Hydrochoi fulgeret Oarion!
<catvll. carm. 67.1> O dulci iucunda uiro, iucunda parenti,
<catvll. carm. 67.2> Salue, teque bona Iuppiter auctet ope,
<catvll. carm. 67.3> Ianua, quam Balbo dicunt seruisse benigne
<catvll. carm. 67.4> Olim, cum sedes ipse senex tenuit,
<catvll. carm. 67.5> Quamque ferunt rursus nato seruisse maligne,
<catvll. carm. 67.6> Postquam es porrecto facta marita sene.
<catvll. carm. 67.7> Dic agedum nobis, quare mutata feraris
<catvll. carm. 67.8> In dominum ueterem deseruisse fidem.
<catvll. carm. 67.9> Non (ita Caecilio placeam, cui tradita nunc sum)
<catvll. carm. 67.10> Culpa mea est, quamquam dicitur esse mea,
<catvll. carm. 67.11> Nec peccatum a me quisquam pote dicere quicquam;
<catvll. carm. 67.12> Verum istis populis ianua quidque facit,
<catvll. carm. 67.13> Qui, quacumque aliquid reperitur non bene factum,
<catvll. carm. 67.14> Ad me omnes clamant: "Ianua, culpa tua est".
<catvll. carm. 67.15> Non istuc satis est uno te dicere uerbo,
<catvll. carm. 67.16> Sed facere ut quiuis sentiat et uideat.
<catvll. carm. 67.17> Qui possum? Nemo quaerit nec scire laborat.
<catvll. carm. 67.18> Nos uolumus; nobis dicere ne dubita.
<catvll. carm. 67.19> Primum igitur, uirgo quod fertur tradita nobis,
<catvll. carm. 67.20> Falsum est. Non illam uir prior attigerit,
<catvll. carm. 67.21> Languidior tenera cui pendens sicula beta
<catvll. carm. 67.22> Numquam se mediam sustulit ad tunicam;
<catvll. carm. 67.23> Sed pater illius gnati uiolasse cubile
<catvll. carm. 67.24> Dicitur et miseram conscelerasse domum,
<catvll. carm. 67.25> Siue quod impia mens caeco flagrabat amore,
<catvll. carm. 67.26> Seu quod iners sterili semine natus erat
<catvll. carm. 67.27> Et quaerendus is unde foret neruosius illud
<catvll. carm. 67.28> Quod posset zonam soluere uirgineam.
<catvll. carm. 67.29> Egregium narras mira pietate parentem,
<catvll. carm. 67.30> Qui ipse sui gnati minxerit in gremium.
<catvll. carm. 67.31> Atqui non solum hoc dicit se cognitum habere
<catvll. carm. 67.32> Brixia, Chinea sub positum specula,
<catvll. carm. 67.33> Flauus qua molli percurrit flumine Mella,
<catvll. carm. 67.34> Brixia Veronae mater amata meae,
<catvll. carm. 67.35> Sed de Postumio et Corneli narrat amore,
<catvll. carm. 67.36> Cum quibus illa malum fecit adulterium.
<catvll. carm. 67.37> Dixerit hic aliquis: "Quid tu istaec, ianua, nosti,
<catvll. carm. 67.38> Cui numquam domini limine abesse licet,
<catvll. carm. 67.39> Nec populum auscultare, sed heic suffixa tigillo
<catvll. carm. 67.40> Tantum operire soles aut aperire domum?".
<catvll. carm. 67.41>"Saepe illam audiui furtiua uoce loquentem
<catvll. carm. 67.42> Solam cum ancillis haec sua flagitia,
<catvll. carm. 67.43> Nomine dicentem quos diximus, ut pote quae mi
<catvll. carm. 67.44> Speret nec linguam esse nec auriculam.
<catvll. carm. 67.45> Praeterea addebat quendam, quem dicere nolo
<catvll. carm. 67.46> Nomine, ne tollat rubra supercilia.
<catvll. carm. 67.47> Longus homo est, magnas cui lites intulit olim
<catvll. carm. 67.48> Falsum mendaci uentre puerperium."
<catvll. carm. 68.1> Quod mihi fortuna casuque oppressus acerbo
<catvll. carm. 68.2> Conscriptum hoc lacrimis mittis epistolium,
<catvll. carm. 68.3> Naufragum ut eiectum spumantibus aequoris undis
<catvll. carm. 68.4> Subleuem et a mortis limine restituam,
<catvll. carm. 68.5> Quem neque sancta Venus molli requiescere somno
<catvll. carm. 68.6> Desertum in lecto caelibe perpetitur,
<catvll. carm. 68.7> Nec ueterum dulci scriptorum carmine Musae
<catvll. carm. 68.8> Oblectant, cum mens anxia peruigilat,
<catvll. carm. 68.9> Id gratum est mihi, me quoniam tibi dicis amicum,
<catvll. carm. 68.10> Muneraque et Musarum hinc petis et Veneris.
<catvll. carm. 68.11> Sed tibi ne mea sint ignota incommoda, Manli,
<catvll. carm. 68.12> Neu me odisse putes hospitis officium,
<catvll. carm. 68.13> Accipe, quis merser fortunae fluctibus ipse,
<catvll. carm. 68.14> Ne amplius a misero dona beata petas.
<catvll. carm. 68.15> Tempore quo primum uestis mihi tradita pura est,
<catvll. carm. 68.16> Iucundum cum aetas florida uer ageret,
<catvll. carm. 68.17> Multa satis lusi; non est dea nescia nostri,
<catvll. carm. 68.18> Quae dulcem curis miscet amaritiem;
<catvll. carm. 68.19> Sed totum hoc studium luctu fraterna mihi mors
<catvll. carm. 68.20> Abstulit. O misero frater adempte mihi,
<catvll. carm. 68.21> Tu mea tu moriens fregisti commoda, frater,
<catvll. carm. 68.22> Tecum una tota est nostra sepulta domus,
<catvll. carm. 68.23> Omnia tecum una perierunt gaudia nostra,
<catvll. carm. 68.24> Quae tuus in uita dulcis alebat amor.
<catvll. carm. 68.25> Cuius ego interitu tota de mente fugaui
<catvll. carm. 68.26> Haec studia atque omnes delicias animi.
<catvll. carm. 68.27> Quare, quod scribis: "Veronae turpe, Catulle,
<catvll. carm. 68.28> Esse, quod hic quisquis de meliore nota
<catvll. carm. 68.29> Frigida deserto tepefaxit membra cubili",
<catvll. carm. 68.30> Id, Manli, non est turpe, magis miserum est.
<catvll. carm. 68.31> Ignosces igitur, si, quae mihi luctus ademit,
<catvll. carm. 68.32> Haec tibi non tribuo munera, cum nequeo.
<catvll. carm. 68.33> Nam, quod scriptorum non magna est copia apud me,
<catvll. carm. 68.34> Hoc fit, quod Romae uiuimus; illa domus,
<catvll. carm. 68.35> Illa mihi sedes, illic mea carpitur aetas;
<catvll. carm. 68.36> Huc una ex multis capsula me sequitur.
<catvll. carm. 68.37> Quod cum ita sit, nolim statuas nos mente maligna
<catvll. carm. 68.38> Id facere aut animo non satis ingenuo,
<catvll. carm. 68.39> Quod tibi non utriusque petenti copia posta est;
<catvll. carm. 68.40> Vltro ego deferrem, copia si qua foret.
<catvll. carm. 68.41> Non possum reticere, deae, qua me Allius in re
<catvll. carm. 68.42> Iuuerit aut quantis iuuerit officiis,
<catvll. carm. 68.43> Ne fugiens saeclis obliuiscentibus aetas
<catvll. carm. 68.44> Illius hoc caeca nocte tegat studium;
<catvll. carm. 68.45> Sed dicam uobis, uos porro dicite multis
<catvll. carm. 68.46> Milibus et facite haec carta loquatur anus,
<catvll. carm. 68.47>...
<catvll. carm. 68.48> Notescatque magis mortuus atque magis,
<catvll. carm. 68.49> Nec tenuem texens sublimis aranea telam
<catvll. carm. 68.50> In deserto Alli nomine opus faciat.
<catvll. carm. 68.51> Nam, mihi quam dederit duplex Amathusia curam,
<catvll. carm. 68.52> Scitis, et in quo me torruerit genere,
<catvll. carm. 68.53> Cum tantum arderem quantum Trinacria rupes
<catvll. carm. 68.54> Lymphaque in Oetaeis Malia Thermopylis,
<catvll. carm. 68.55> Maesta neque assiduo tabescere lumina fletu
<catvll. carm. 68.56> Cessarent tristique imbre madere genae.
<catvll. carm. 68.57> Qualis in aerii perlucens uertice montis
<catvll. carm. 68.58> Riuus muscoso prosilit e lapide,
<catvll. carm. 68.59> Qui cum de prona praeceps est ualle uolutus,
<catvll. carm. 68.60> Per medium densi transit iter populi,
<catvll. carm. 68.61> Dulce uiatori lasso in sudore leuamen,
<catvll. carm. 68.62> Cum grauis exustos aestus hiulcat agros,
<catvll. carm. 68.63> Hic, uelut in nigro iactatis turbine nautis
<catvll. carm. 68.64> Lenius aspirans aura secunda uenit
<catvll. carm. 68.65> Iam prece Pollucis, iam Castoris implorata,
<catvll. carm. 68.66> Tale fuit nobis Allius auxilium.
<catvll. carm. 68.67> Is clausum lato patefecit limite campum,
<catvll. carm. 68.68> Isque domum nobis isque dedit dominam
<catvll. carm. 68.69> Ad quam communes exerceremus amores.
<catvll. carm. 68.70> Quo mea se molli candida diua pede
<catvll. carm. 68.71> Intulit et trito fulgentem in limine plantam
<catvll. carm. 68.72> Innixa arguta constituit solea,
<catvll. carm. 68.73> Coniugis ut quondam flagrans aduenit amore
<catvll. carm. 68.74> Protesilaeam Laodamia domum
<catvll. carm. 68.75> Inceptam frustra, nondum cum sanguine sacro
<catvll. carm. 68.76> Hostia caelestis pacificasset eros.
<catvll. carm. 68.77> Nil mihi tam ualde placeat, Rhamnusia uirgo,
<catvll. carm. 68.78> Quod temere inuitis suscipiatur eris!
<catvll. carm. 68.79> Quam ieiuna pium desideret ara cruorem,
<catvll. carm. 68.80> Docta est amisso Laodamia uiro,
<catvll. carm. 68.81> Coniugis ante coacta noui dimittere collum,
<catvll. carm. 68.82> Quam ueniens una atque altera rursus hiems
<catvll. carm. 68.83> Noctibus in longis auidum saturasset amorem,
<catvll. carm. 68.84> Posset ut abrupto uiuere coniugio,
<catvll. carm. 68.85> Quod scibant Parcae non longo tempore abisse,
<catvll. carm. 68.86> Si miles muros isset ad Iliacos.
<catvll. carm. 68.87> Nam tum Helenae raptu primores Argiuorum
<catvll. carm. 68.88> Coeperat ad sese Troia ciere uiros,
<catvll. carm. 68.89> Troia (nefas!) commune sepulcrum Asiae Europaeque,
<catvll. carm. 68.90> Troia uirum et uirtutum omnium acerba cinis
<catvll. carm. 68.91> Quaene etiam nostro letum miserabile fratri
<catvll. carm. 68.92> Attulit. Ei misero frater adempte mihi!
<catvll. carm. 68.93> Ei misero fratri iucundum lumen ademptum!
<catvll. carm. 68.94> Tecum una tota est nostra sepulta domus,
<catvll. carm. 68.95> Omnia tecum una perierunt gaudia nostra,
<catvll. carm. 68.96> Quae tuus in uita dulcis alebat amor.
<catvll. carm. 68.97> Quem nunc tam longe non inter nota sepulcra
<catvll. carm. 68.98> Nec prope cognatos compositum cineris,
<catvll. carm. 68.99> Sed Troia obscena, Troia infelice sepultum
<catvll. carm. 68.100> Detinet extremo terra aliena solo.
<catvll. carm. 68.101> Ad quam tum properans fertur simul undique pubes
<catvll. carm. 68.102> Graeca penetralis deseruisse focos,
<catvll. carm. 68.103> Ne Paris abducta gauisus libera moecha
<catvll. carm. 68.104> Otia pacato degeret in thalamo.
<catvll. carm. 68.105> Quo tibi tum casu, pulcerrima Laodamia,
<catvll. carm. 68.106> Ereptum est uita dulcius atque anima
<catvll. carm. 68.107> Coniugium: tanto te absorbens uertice amoris
<catvll. carm. 68.108> Aestus in abruptum detulerat barathrum,
<catvll. carm. 68.109> Quale ferunt Grai Pheneum prope Cylleneum
<catvll. carm. 68.110> Siccare emulsa pingue palude solum,
<catvll. carm. 68.111> Quod quondam caesis montis fodisse medullis
<catvll. carm. 68.112> Audit falsiparens Amphitryoniades,
<catvll. carm. 68.113> Tempore quo certa Stymphalia monstra sagitta
<catvll. carm. 68.114> Perculit imperio deterioris eri,
<catvll. carm. 68.115> Pluribus ut caeli tereretur ianua diuis,
<catvll. carm. 68.116> Hebe nec longa uirginitate foret.
<catvll. carm. 68.117> Sed tuus altus amor barathro fuit altior illo,
<catvll. carm. 68.118> Qui tamen indomitam ferre iugum docuit;
<catvll. carm. 68.119> Nam nec tam carum confecto aetate parenti
<catvll. carm. 68.120> Vna caput seri nata nepotis alit,
<catvll. carm. 68.121> Qui, cum diuitiis uix tandem inuentus auitis
<catvll. carm. 68.122> Nomen testatas intulit in tabulas,
<catvll. carm. 68.123> Impia derisi gentilis gaudia tollens
<catvll. carm. 68.124> Suscitat a cano uulturium capiti;
<catvll. carm. 68.125> Nec tantum niueo gauisa est ulla columbo
<catvll. carm. 68.126> Compar, quae multo dicitur improbius
<catvll. carm. 68.127> Oscula mordenti semper decerpere rostro
<catvll. carm. 68.128> Quam quae praecipue multiuola est mulier;
<catvll. carm. 68.129> Sed tu horum magnos uicisti sola furores,
<catvll. carm. 68.130> Vt semel es flauo conciliata uiro.
<catvll. carm. 68.131> Aut nihil aut paulo cui tum concedere digna
<catvll. carm. 68.132> Lux mea se nostrum contulit in gremium,
<catvll. carm. 68.133> Quam circumcursans hinc illinc saepe Cupido
<catvll. carm. 68.134> Fulgebat crocina candidus in tunica.
<catvll. carm. 68.135> Quae tamen etsi uno non est contenta Catullo,
<catvll. carm. 68.136> Rara uerecundae furta feremus erae,
<catvll. carm. 68.137> Ne nimium simus stultorum more molesti.
<catvll. carm. 68.138> Saepe etiam Iuno, maxima caelicolum,
<catvll. carm. 68.139> Coniugis in culpa flagrantem cohibuit(==CO.H.IBUIT) iram,
<catvll. carm. 68.140> Noscens omniuoli plurima furta Iouis.
<catvll. carm. 68.141> Atqui nec diuis homines componere aequum est.
<catvll. carm. 68.142>...
<catvll. carm. 68.143>...
<catvll. carm. 68.144> Ingratum tremuli tolle parentis onus,
<catvll. carm. 68.145> Nec tamen illa mihi dextra deducta paterna
<catvll. carm. 68.146> Fragrantem Assyrio uenit odore domum,
<catvll. carm. 68.147> Sed furtiua dedit mira munuscula nocte,
<catvll. carm. 68.148> Ipsius ex ipso dempta uiri gremio.
<catvll. carm. 68.149> Quare illud satis est, si nobis is datur unis
<catvll. carm. 68.150> Quem lapide illa dies candidiore notat.
<catvll. carm. 68.151> Hoc tibi, quod potui, confectum carmine munus
<catvll. carm. 68.152> Pro multis, Alli, redditur officiis,
<catvll. carm. 68.153> Ne uestrum scabra tangat rubigine nomen
<catvll. carm. 68.154> Haec atque illa dies atque alia atque alia.
<catvll. carm. 68.155> Huc addent diui quam plurima, quae Themis olim
<catvll. carm. 68.156> Antiquis solita est munera ferre piis;
<catvll. carm. 68.157> Sitis felices et tu simul et mea uita
<catvll. carm. 68.158> Et domus ipsa in qua lusimus et domina,
<catvll. carm. 68.159> Et qui principio nobis terram dedit auspex,
<catvll. carm. 68.160> A quo sunt primo omnia nata bona,
<catvll. carm. 68.161> Et longe ante omnes mihi quae me carior ipso est,
<catvll. carm. 68.162> Lux mea, qua uiua uiuere dulce mihi est.
<catvll. carm. 69.1> Noli admirari quare tibi femina nulla,
<catvll. carm. 69.2> Rufe, uelit tenerum supposuisse femur,
<catvll. carm. 69.3> Non si illam rarae labefactes munere uestis
<catvll. carm. 69.4> Aut perluciduli deliciis lapidis.
<catvll. carm. 69.5> Laedit te quaedam mala fabula, qua tibi fertur
<catvll. carm. 69.6> Valle sub alarum trux habitare caper.
<catvll. carm. 69.7> Hunc metuunt omnes. Neque mirum: nam mala ualde est
<catvll. carm. 69.8> Bestia, nec quicum bella puella cubet.
<catvll. carm. 69.9> Quare aut crudelem nasorum interfice pestem,
<catvll. carm. 69.10> Aut admirari desine cur fugiunt.
<catvll. carm. 70.1> Nulli se dicit mulier mea nubere malle
<catvll. carm. 70.2> Quam mihi, non si se Iuppiter ipse petat.
<catvll. carm. 70.3> Dicit; sed mulier cupido quod dicit amanti
<catvll. carm. 70.4> In uento et rapida scribere oportet aqua.
<catvll. carm. 71.1> Si quoi iure bono sacer alarum obstitit hircus,
<catvll. carm. 71.2> Aut si quem merito tarda podagra secat,
<catvll. carm. 71.3> Aemulus iste tuus, qui uestrum exercet amorem,
<catvll. carm. 71.4> Mirifice est a te nactus utrumque malum.
<catvll. carm. 71.5> Nam quotiens futuit, totiens ulciscitur ambos:
<catvll. carm. 71.6> Illam affligit odore, ipse perit podagra.
<catvll. carm. 72.1> Dicebas quondam solum te nosse Catullum,
<catvll. carm. 72.2> Lesbia, nec prae me uelle tenere Iouem.
<catvll. carm. 72.3> Dilexi tum te non tantum ut uulgus amicam,
<catvll. carm. 72.4> Sed pater ut gnatos diligit et generos.
<catvll. carm. 72.5> Nunc te cognoui; quare etsi impensius uror,
<catvll. carm. 72.6> Multo mi tamen es uilior et leuior.
<catvll. carm. 72.7>"Qui potis est?" inquis. Quod amantem iniuria talis
<catvll. carm. 72.8> Cogit amare magis, sed bene uelle minus.
<catvll. carm. 73.1> Desine de quoquam quicquam bene uelle mereri
<catvll. carm. 73.2> Aut aliquem fieri posse putare pium.
<catvll. carm. 73.3> Omnia sunt ingrata. Nihil fecisse benigne;
<catvll. carm. 73.4> Immo etiam taedet, taedet obestque magis,
<catvll. carm. 73.5> Vt mihi, quem nemo grauius nec acerbius urget
<catvll. carm. 73.6> Quam modo qui me unum atque unicum amicum habuit.
<catvll. carm. 74.1> Gellius audierat patruum obiurgare solere, 
<catvll. carm. 74.2> Si quis delicias diceret aut faceret. 
<catvll. carm. 74.3> Hoc ne ipsi accideret, patrui perdepsuit ipsam 
<catvll. carm. 74.4> Vxorem et patruum reddidit Arpocratem. 
<catvll. carm. 74.5> Quod uoluit(==VOLUIT) fecit: nam, quamuis irrumet ipsum 
<catvll. carm. 74.6> Nunc patruum, uerbum non faciet patruus. 
<catvll. carm. 75.1> Huc est mens deducta tua, mea Lesbia, culpa,
<catvll. carm. 75.2> Atque ita se officio perdidit ipsa suo,
<catvll. carm. 75.3> Vt iam nec bene uelle queat tibi, si optuma fias,
<catvll. carm. 75.4> Nec desistere amare, omnia si facias.
<catvll. carm. 76.1> Si qua recordanti benefacta priora uoluptas
<catvll. carm. 76.2> Est homini, cum se cogitat esse pium,
<catvll. carm. 76.3> Nec sanctam uiolasse fidem, nec foedere nullo
<catvll. carm. 76.4> Diuum ad fallendos numine abusum homines,
<catvll. carm. 76.5> Multa parata manent in longa aetate, Catulle,
<catvll. carm. 76.6> Ex hoc ingrato gaudia amore tibi.
<catvll. carm. 76.7> Nam quaecumque homines bene cuiquam aut dicere possunt
<catvll. carm. 76.8> Aut facere, haec a te dictaque factaque sunt:
<catvll. carm. 76.9> Omnia quae ingratae perierunt credita menti.
<catvll. carm. 76.10> Quare cur te iam amplius excrucies?
<catvll. carm. 76.11> Quin tu animo offirmas atque istinc teque reducis
<catvll. carm. 76.12> Et deis inuitis desinis esse miser?
<catvll. carm. 76.13> Difficile est longum subito deponere amorem;
<catvll. carm. 76.14> Difficile est, uerum hoc qua lubet efficias.
<catvll. carm. 76.15> Vna salus haec est, hoc est tibi peruincendum;
<catvll. carm. 76.16> Hoc facias, siue id non pote siue pote.
<catvll. carm. 76.17> O di, si uestrum est misereri, aut si quibus umquam
<catvll. carm. 76.18> Extremam iam ipsa in morte tulistis opem,
<catvll. carm. 76.19> Me miserum aspicite et, si uitam puriter egi,
<catvll. carm. 76.20> Eripite hanc pestem perniciemque mihi,
<catvll. carm. 76.21> Quae mihi surrepens imos ut torpor in artus
<catvll. carm. 76.22> Expulit ex omni pectore laetitias.
<catvll. carm. 76.23> Non iam illud quaero, contra me ut diligat illa,
<catvll. carm. 76.24> Aut (quod non potis est) esse pudica uelit;
<catvll. carm. 76.25> Ipse ualere opto et taetrum hunc deponere morbum.
<catvll. carm. 76.26> O di, reddite mi hoc pro pietate mea.
<catvll. carm. 77.1> Rufe, mihi frustra ac nequiquam credite amice
<catvll. carm. 77.2>(Frustra? immo magno cum pretio atque malo),
<catvll. carm. 77.3> Sicine surrepsti mi, atque intestina perurens
<catvll. carm. 77.4> Sic misero eripuisti omnia nostra bona?
<catvll. carm. 77.5> Eripuisti, heu heu nostrae crudele uenenum
<catvll. carm. 77.6> Vitae, heu heu nostrae pestis amicitiae.
<catvll. carm. 78.1> Gallus habet fratres, quorum est lepidissima coniunx
<catvll. carm. 78.2> Alterius, lepidus filius alterius.
<catvll. carm. 78.3> Gallus homo est bellus; nam dulces iungit amores,
<catvll. carm. 78.4> Cum puero ut bello bella puella cubet.
<catvll. carm. 78.5> Gallus homo est stultus nec se uidet esse maritum,
<catvll. carm. 78.6> Qui patruus patrui monstret adulterium.
<catvll. carm. 78.7> Sed nunc id doleo, quod purae pura puellae
<catvll. carm. 78.8> Sauia comminxit spurca saliua tua.
<catvll. carm. 78.9> Verum id non impune feres; nam te omnia saecla
<catvll. carm. 78.10> Noscent et qui sis fama loquetur anus.
<catvll. carm. 79.1> Lesbius est pulcer; quid ni? quem Lesbia malit
<catvll. carm. 79.2> Quam te cum tota gente, Catulle, tua.
<catvll. carm. 79.3> Sed tamen hic pulcer uendat cum gente Catullum,
<catvll. carm. 79.4> Si tria notorum sauia reppererit.
<catvll. carm. 80.1> Quid dicam, Gelli, quare rosea ista labella
<catvll. carm. 80.2> Hiberna fiant candidiora niue,
<catvll. carm. 80.3> Mane domo cum exis et cum te octaua quiete
<catvll. carm. 80.4> E molli longo suscitat hora die?
<catvll. carm. 80.5>"Nescio quid certe est." An uere fama susurrat
<catvll. carm. 80.6> Grandia te medii tenta uorare uiri?
<catvll. carm. 80.7> Sic certe est: clamant Victoris rupta miselli
<catvll. carm. 80.8> Ilia et emulso labra notata sero.
<catvll. carm. 81.1> Nemone in tanto potuit populo esse, Iuuenti,
<catvll. carm. 81.2> Bellus homo, quem tu diligere inciperes,
<catvll. carm. 81.3> Praeterquam iste tuus moribunda ab sede Pisauri
<catvll. carm. 81.4> Hospes inaurata pallidior statua,
<catvll. carm. 81.5> Qui tibi nunc cordi est, quem tu praeponere nobis
<catvll. carm. 81.6> Audes et nescis quid facinus facias?
<catvll. carm. 82.1> Quinti, si tibi uis oculos debere Catullum
<catvll. carm. 82.2> Aut aliud, si quid carius est oculis,
<catvll. carm. 82.3> Eripere ei noli multo quod carius illi
<catvll. carm. 82.4> Est oculis, seu quid carius est oculis.
<catvll. carm. 83.1> Lesbia mi praesente uiro mala plurima dicit;
<catvll. carm. 83.2> Haec illi fatuo maxima laetitia est.
<catvll. carm. 83.3> Mule, nihil sentis! Si nostri oblita taceret,
<catvll. carm. 83.4> Sana esset; nunc quod gannit et obloquitur,
<catvll. carm. 83.5> Non solum meminit, sed, quae multo acrior est res,
<catvll. carm. 83.6> Irata est; hoc est, uritur et loquitur.
<catvll. carm. 84.1> Chommoda dicebat, si quando commoda uellet
<catvll. carm. 84.2> Dicere, et insidias Arrius hinsidias,
<catvll. carm. 84.3> Et tum mirifice sperabat se esse locutum,
<catvll. carm. 84.4> Cum quantum poterat dixerat hinsidias.
<catvll. carm. 84.5> Credo, sic mater, sic liber auunculus eius,
<catvll. carm. 84.6> Sic maternus auus dixerat atque auia.
<catvll. carm. 84.7> Hoc misso in Syriam requierant omnibus aures;
<catvll. carm. 84.8> Audibant eadem haec leniter et leuiter,
<catvll. carm. 84.9> Nec sibi postilla metuebant talia uerba,
<catvll. carm. 84.10> Cum subito affertur nuntius horribilis,
<catvll. carm. 84.11> Ionios fluctus, postquam illuc Arrius isset,
<catvll. carm. 84.12> Iam non Ionios esse, sed Hionios.
<catvll. carm. 85.1> Odi et amo. Quare id faciam, fortasse requiris.
<catvll. carm. 85.2> Nescio, sed fieri sentio et excrucior.
<catvll. carm. 86.1> Quintia formosa est multis, mihi candida, longa,
<catvll. carm. 86.2> Recta est. Haec ego sic singula confiteor,
<catvll. carm. 86.3> Totum illud "formosa" nego: nam nulla uenustas,
<catvll. carm. 86.4> Nulla in tam magno est corpore mica salis.
<catvll. carm. 86.5> Lesbia formosast, quae cum pulcerrima tota est,
<catvll. carm. 86.6> Tum omnibus una omnis subripuit ueneres.
<catvll. carm. 87.1> Nulla potest mulier tantum se dicere amatam
<catvll. carm. 87.2> Vere, quantum a me Lesbia amata mea est.
<catvll. carm. 87.3> Nulla fides ullo fuit umquam foedere tanta
<catvll. carm. 87.4> Quanta in amore tuo ex parte reperta mea est.
<catvll. carm. 88.1> Quid facit is, Gelli, qui cum matre atque sorore
<catvll. carm. 88.2> Prurit et abiectis peruigilat tunicis?
<catvll. carm. 88.3> Quid facit is patruum qui non sinit esse maritum?
<catvll. carm. 88.4> Ecquid scis quantum suscipiat sceleris?
<catvll. carm. 88.5> Suscipit, o Gelli, quantum non ultima Tethys
<catvll. carm. 88.6> Nec genitor Nympharum abluit Oceanus;
<catvll. carm. 88.7> Nam nihil est quicquam sceleris quo prodeat ultra,
<catvll. carm. 88.8> Non si demisso se ipse uoret capite.
<catvll. carm. 89.1> Gellius est tenuis. "quid ni?" cui tam bona mater
<catvll. carm. 89.2> Tamque ualens uiuat tamque uenusta soror,
<catvll. carm. 89.3> Tamque bonus patruus, tamque omnia plena puellis
<catvll. carm. 89.4> Cognatis, quare is desinat esse macer?
<catvll. carm. 89.5> Qui ut nihil attingat nisi quod fas tangere non est,
<catvll. carm. 89.6> Quantumuis quare fit macer inuenies.
<catvll. carm. 90.1> Nascatur magus ex Gelli matrisque nefando
<catvll. carm. 90.2> Coniugio et discat Persicum haruspicium;
<catvll. carm. 90.3> Nam magus ex matre et gnato gignatur oportet,
<catvll. carm. 90.4> Si uera est Persarum impia relligio,
<catvll. carm. 90.5> Gnatus ut accepto ueneretur carmine diuos,
<catvll. carm. 90.6> Omentum in flamma pingue liquefaciens.
<catvll. carm. 91.1> Non ideo, Gelli, sperabam te mihi fidum
<catvll. carm. 91.2> In misero hoc nostro, hoc perdito amore fore,
<catvll. carm. 91.3> Quod te cognossem bene constantemue putarem
<catvll. carm. 91.4> Aut posse a turpi mentem inhibere probro,
<catvll. carm. 91.5> Sed neque quod matrem nec germanam esse uidebam
<catvll. carm. 91.6> Hanc tibi, cuius me magnus edebat amor,
<catvll. carm. 91.7> Et quamuis tecum multo coniungerer usu,
<catvll. carm. 91.8> Non satis id causae credideram esse tibi.
<catvll. carm. 91.9> Tu satis id duxti: tantum tibi gaudium in omni
<catvll. carm. 91.10> Culpa est, in quacumque est aliquid sceleris.
<catvll. carm. 92.1> Lesbia mi dicit semper male nec tacet umquam
<catvll. carm. 92.2> De me; Lesbia me dispeream nisi amat.
<catvll. carm. 92.3>"Quo signo?" Quia sunt totidem mea; deprecor illam
<catvll. carm. 92.4> Assidue, uerum dispeream nisi amo!
<catvll. carm. 93.1> Nil nimium studeo, Caesar, tibi uelle placere,
<catvll. carm. 93.2> Nec scire utrum sis albus an ater homo.
<catvll. carm. 94.1> Mentula moechatur. "Moechatur mentula?" Certe
<catvll. carm. 94.2> Hoc est quod dicunt, ipsa olera olla legit.
<catvll. carm. 95.1> Zmyrna mei Cinnae nonam post denique messem
<catvll. carm. 95.2> Quam coepta est nonamque edita post hiemem,
<catvll. carm. 95.3> Milia cum interea quingenta Hortensius uno
<catvll. carm. 95.4>...
<catvll. carm. 95.5> Zmyrna cauas Satrachi penitus mittetur ad undas,
<catvll. carm. 95.6> Zmyrnam cana diu saecula peruoluent(==PERVOLUENT).
<catvll. carm. 95.7> At Volusi Annales Paduam morientur ad ipsam
<catvll. carm. 95.8> Et laxas scombris saepe dabunt tunicas.
<catvll. carm. 95.9> Parua mei mihi sint cordi monumenta sodalis,
<catvll. carm. 95.10> At populus tumido gaudeat Antimacho.
<catvll. carm. 96.1> Si quicquam mutis gratum acceptumue sepulcris
<catvll. carm. 96.2> Accidere a nostro, Calue, dolore potest
<catvll. carm. 96.3>(Quo desiderio ueteres renouamus amores
<catvll. carm. 96.4> Atque olim missas flemus amicitias),
<catvll. carm. 96.5> Certe non tanto mors immatura dolorist
<catvll. carm. 96.6> Quintiliae, quantum gaudet amore tuo.
<catvll. carm. 97.1> Non, ita me di ament, quicquam referre putaui,
<catvll. carm. 97.2> Vtrum os an culum(==CULUM_) olfacerem Aemilio.
<catvll. carm. 97.3> Nilo mundius hoc, nihiloque immundius illud,
<catvll. carm. 97.4> Verum etiam culus mundior et melior;
<catvll. carm. 97.5> Nam sine dentibus hic. Dentis os sesquipedalis,
<catvll. carm. 97.6> Gingiuas uero ploxeni habet ueteris,
<catvll. carm. 97.7> Praeterea rictum qualem diffissus in aestu
<catvll. carm. 97.8> Meientis mulae cunnus habere solet.
<catvll. carm. 97.9> Hic futuit multas et se facit esse uenustum;
<catvll. carm. 97.10> Et non pistrino traditur atque asino?
<catvll. carm. 97.11> Quem si qua attingit, non illam posse putemus
<catvll. carm. 97.12> Aegroti culum lingere carnificis?
<catvll. carm. 98.1> In te, si in quemquam, dici pote, putide Victi,
<catvll. carm. 98.2> Id quod uerbosis dicitur et fatuis;
<catvll. carm. 98.3> Ista cum lingua, si usus ueniat tibi, possis
<catvll. carm. 98.4> Culos et crepidas lingere carpatinas.
<catvll. carm. 98.5> Si nos omnino uis omnes perdere, Victi,
<catvll. carm. 98.6> Hiscas; omnino quod cupis efficies.
<catvll. carm. 99.1> Surripui tibi, dum ludis, mellite Iuuenti,
<catvll. carm. 99.2> Sauiolum dulci dulcius ambrosia.
<catvll. carm. 99.3> Verum id non impune tuli; namque amplius horam
<catvll. carm. 99.4> Suffixum in summa me memini esse cruce,
<catvll. carm. 99.5> Dum tibi me purgo nec possum fletibus ullis
<catvll. carm. 99.6> Tantillum uestrae demere saeuitiae.
<catvll. carm. 99.7> Nam simul id factum est, multis diluta labella
<catvll. carm. 99.8> Guttis abstersti omnibus articulis,
<catvll. carm. 99.9> Ne quicquam nostro contractum ex ore maneret,
<catvll. carm. 99.10> Tamquam commictae spurca saliua lupae.
<catvll. carm. 99.11> Praeterea infesto miserum me tradere Amori
<catvll. carm. 99.12> Non cessasti omnique excruciare modo,
<catvll. carm. 99.13> Vt mi ex ambrosia mutatum iam foret illud
<catvll. carm. 99.14> Sauiolum tristi tristius elleboro.
<catvll. carm. 99.15> Quam quoniam poenam misero proponis amori,
<catvll. carm. 99.16> Numquam iam posthac basia surripiam.
<catvll. carm. 100.1> Caelius Aufillenum et Quintius Aufillenam
<catvll. carm. 100.2> Flos Veronensum depereunt iuuenum,
<catvll. carm. 100.3> Hic fratrem, ille sororem. Hoc est, quod dicitur, illud
<catvll. carm. 100.4> Fraternum uere dulce sodalicium.
<catvll. carm. 100.5> Cui faueam potius? Caeli, tibi; nam tua nobis
<catvll. carm. 100.6> Perspecta ex igni est unica amicitia,
<catvll. carm. 100.7> Cum uesana meas torreret flamma medullas;
<catvll. carm. 100.8> Sis felix, Caeli, sis in amore potens.
<catvll. carm. 101.1> Multas per gentes et multa per aequora uectus
<catvll. carm. 101.2> Aduenio has miseras, frater, ad inferias,
<catvll. carm. 101.3> Vt te postremo donarem munere mortis
<catvll. carm. 101.4> Et mutam nequiquam alloquerer cinerem,
<catvll. carm. 101.5> Quandoquidem fortuna mihi tete abstulit ipsum,
<catvll. carm. 101.6> Heu miser indigne frater adempte mihi!
<catvll. carm. 101.7> Nunc tamen interea haec, prisco quae more parentum
<catvll. carm. 101.8> Tradita sunt tristi munere ad inferias,
<catvll. carm. 101.9> Accipe fraterno multum manantia fletu,
<catvll. carm. 101.10> Atque in perpetuum, frater, aue atque uale!
<catvll. carm. 102.1> Si quicquam tacito commissum est fido ab amico,
<catvll. carm. 102.2> Cuius sit penitus nota fides animi,
<catvll. carm. 102.3> Meque esse inuenies illorum iure sacratum,
<catvll. carm. 102.4> Corneli, et factum me esse puta Arpocratem.
<catvll. carm. 103.1> Aut, sodes, mihi redde decem sestertia, Silo,
<catvll. carm. 103.2> Deinde esto quamuis saeuus et indomitus;
<catvll. carm. 103.3> Aut, si te nummi delectant, desine, quaeso,
<catvll. carm. 103.4> Leno esse atque idem saeuus et indomitus.
<catvll. carm. 104.1> Credis me potuisse meae maledicere uitae,
<catvll. carm. 104.2> Ambobus mihi quae carior est oculis?
<catvll. carm. 104.3> Non potui, nec, si possem, tam perdite amarem;
<catvll. carm. 104.4> Sed tu cum Tappone omnia monstra facis.
<catvll. carm. 105.1> Mentula conatur Pipleum scandere montem;
<catvll. carm. 105.2> Musae furcillis praecipitem eiciunt.
<catvll. carm. 106.1> Cum puero bello praeconem qui uidet esse,
<catvll. carm. 106.2> Quid credat nisi se uendere discupere?
<catvll. carm. 107.1> Si quicquam cupido optantique obtigit umquam
<catvll. carm. 107.2> Insperanti, hoc est gratum animo proprie.
<catvll. carm. 107.3> Quare hoc est gratum, nobis quoque carius auro,
<catvll. carm. 107.4> Quod te restituis, Lesbia, mi cupido,
<catvll. carm. 107.5> Restituis cupido, atque insperanti ipsa refers te
<catvll. carm. 107.6> Nobis. O lucem candidiore nota!
<catvll. carm. 107.7> Quis me uno uiuit felicior? aut "Magis hac est
<catvll. carm. 107.8> Optandum uita" dicere quis poterit?
<catvll. carm. 108.1> Si, Comini, populi arbitrio tua cana senectus
<catvll. carm. 108.2> Spurcata impuris moribus intereat,
<catvll. carm. 108.3> Non equidem dubito quin primum inimica bonorum
<catvll. carm. 108.4> Lingua exsecta auido sit data uulturio,
<catvll. carm. 108.5> Effossos oculos uoret atro gutture coruus,
<catvll. carm. 108.6> Intestina canes; cetera membra lupi.
<catvll. carm. 109.1> Iucundum, mea uita, mihi proponis amorem
<catvll. carm. 109.2> Hunc nostrum inter nos perpetuumque fore.
<catvll. carm. 109.3> Di magni, facite ut uere promittere possit,
<catvll. carm. 109.4> Atque id sincere dicat et ex animo,
<catvll. carm. 109.5> Vt liceat nobis tota perducere uita
<catvll. carm. 109.6> Aeternum hoc sanctae foedus amicitiae.
<catvll. carm. 110.1> Aufillena, bonae semper laudantur amicae;
<catvll. carm. 110.2> Accipiunt pretium, quae facere instituunt.
<catvll. carm. 110.3> Tu quod promisti mihi, quod mentita inimica es,
<catvll. carm. 110.4> Quod nec das et fers saepe, facis facinus.
<catvll. carm. 110.5> Aut facere ingenuae est, aut non promisse pudicae,
<catvll. carm. 110.6> Aufillena, fuit; sed data corripere
<catvll. carm. 110.7> Fraudando officiis plus quam meretricis auarae,
<catvll. carm. 110.8> Quae sese toto corpore prostituit.
<catvll. carm. 111.1> Aufilena, uiro contentam uiuere solo,
<catvll. carm. 111.2> Nuptarum laus ex laudibus eximiis;
<catvll. carm. 111.3> Sed cuiuis quamuis potius succumbere par est
<catvll. carm. 111.4> Quam matrem fratres te parere ex patruo.
<catvll. carm. 112.1> Multus homo es, Naso, neque tecum multus homost qui
<catvll. carm. 112.2> Descendit: Naso, multus es et pathicus.
<catvll. carm. 113.1> Consule Pompeio primum duo, Cinna, solebant
<catvll. carm. 113.2> Maeciliam; facto consule nunc iterum
<catvll. carm. 113.3> Manserunt duo, sed creuerunt milia in unum
<catvll. carm. 113.4> Singula. Fecundum semen adulterio.
<catvll. carm. 114.1> Firmanus saltus non falso, Mentula, diues
<catvll. carm. 114.2> Fertur, qui tot res in se habet egregias,
<catvll. carm. 114.3> Aucupium omne genus, piscis, prata, arua ferasque.
<catvll. carm. 114.4> Nequiquam: fructus sumptibus exsuperat.
<catvll. carm. 114.5> Quare concedo sit diues, dum omnia desint;
<catvll. carm. 114.6> Saltum laudemus, dum modo(==MO-DO+) ipse egeat.
<catvll. carm. 115.1> Mentula habet instar triginta iugera prati,
<catvll. carm. 115.2> Quadraginta arui; cetera sunt maria.
<catvll. carm. 115.3> Cur non diuitiis Croesum superare potis sit,
<catvll. carm. 115.4> Vno qui in saltu tot bona possideat,
<catvll. carm. 115.5> Prata, arua, ingentis siluas saltusque paludesque
<catvll. carm. 115.6> Vsque ad Hyperboreos et mare ad Oceanum?
<catvll. carm. 115.7> Omnia magna haec sunt, tamen ipsest maximus ultro,
<catvll. carm. 115.8> Non homo, sed uero mentula magna minax.
<catvll. carm. 116.1> Saepe tibi studioso animo ueni ante requirens
<catvll. carm. 116.2> Carmina uti possem mittere Battiadae,
<catvll. carm. 116.3> Qui te lenirem nobis neu conarere
<catvll. carm. 116.4> Tela infesta mihi mittere in usque caput,
<catvll. carm. 116.5> Hunc uideo mihi nunc frustra sumptum esse laborem,
<catvll. carm. 116.6> Gelli, nec nostras hic ualuisse preces.
<catvll. carm. 116.7> Contra nos tela ista tua euitamus amictu;
<catvll. carm. 116.8> Affixus nostris tu dabis(==DABI') supplicium.
