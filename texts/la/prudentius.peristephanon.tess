<prvd. perist. 1.1> Scripta sunt caelo duorum martyrum uocabula,
<prvd. perist. 1.2> Aureis quae Christus illic adnotauit litteris,
<prvd. perist. 1.3> Sanguinis notis eadem scripta terris tradidit.
<prvd. perist. 1.4> Pollet hoc felix per orbem terra Hibera stemmate,
<prvd. perist. 1.5_5> Hic locus dignus tenendis ossibus uisus deo
<prvd. perist. 1.6> Qui beatorum pudicus esset hospes corporum.
<prvd. perist. 1.7> Hic calentes hausit undas caede tinctus duplici,
<prvd. perist. 1.8> Inlitas cruore sancto nunc harenas incolae
<prvd. perist. 1.9> Confrequentant obsecrantes uoce uotis munere.
<prvd. perist. 1.10_10> Exteri nec non et orbis huc colonus aduenit,
<prvd. perist. 1.11> Fama nam terras in omnes percucurrit proditrix
<prvd. perist. 1.12> Hic patronos esse mundi quos precantes ambiant.
<prvd. perist. 1.13> Nemo puras hic rogando frustra congessit preces,
<prvd. perist. 1.14> Laetus hinc tersis reuertit supplicator fletibus
<prvd. perist. 1.15_15> Omne quod iustum poposcit inpetratum sentiens.
<prvd. perist. 1.16> Tanta pro nostris periclis cura suffragantium est,
<prvd. perist. 1.17> Non sinunt inane ut ullus uoce murmur fuderit;
<prvd. perist. 1.18> Audiunt statimque ad aurem regis aeterni ferunt.
<prvd. perist. 1.19> Inde larga fonte ab ipso dona terris influunt,
<prvd. perist. 1.20_20> Supplicum causas petitis quae medellis inrigant;
<prvd. perist. 1.21> Nil suis bonus negauit Christus umquam testibus,
<prvd. perist. 1.22> Testibus quos nec catenae dura nec mors terruit
<prvd. perist. 1.23> Vnicum deum fateri sanguinis dispendio,
<prvd. perist. 1.24> Sanguinis sed tale damnum lux rependit longior.
<prvd. perist. 1.25_25> Hoc genus mortis decorum, hoc probis dignum uiris,
<prvd. perist. 1.26> Membra morbis exedenda texta uenis languidis
<prvd. perist. 1.27> Hostico donare ferro morte et hostem uincere.
<prvd. perist. 1.28> Pulchra res ictum sub ense persecutoris pati,
<prvd. perist. 1.29> Nobilis per uulnus amplum porta iustis panditur,
<prvd. perist. 1.30_30> Lota mens in fonte rubro sede cordis exilit.
<prvd. perist. 1.31> Nec rudem crudi laboris ante uitam duxerant
<prvd. perist. 1.32> Milites quos ad perenne cingulum Christus uocat,
<prvd. perist. 1.33> Sueta uirtus bello et armis nunc fidei militat.
<prvd. perist. 1.34> Caesaris uexilla linquunt, eligunt signum crucis
<prvd. perist. 1.35_35> Proque uentosis draconum quos gerebant palliis
<prvd. perist. 1.36> Praeferunt insigne lignum quod draconem subdidit.
<prvd. perist. 1.37> Vile censent expeditis ferre dextris spicula,
<prvd. perist. 1.38> Machinis murum ferire, castra fossis cingere,
<prvd. perist. 1.39> Inpias manus cruentis inquinare stragibus.
<prvd. perist. 1.40_40> Forte tunc atrox secundos Istrahelis posteros
<prvd. perist. 1.41> Ductor aulae mundialis ire ad aram iusserat
<prvd. perist. 1.42> Idolis litare nigris esse Christi defugas.
<prvd. perist. 1.43> Liberam succincta ferro pestis urgebat fidem,
<prvd. perist. 1.44> Illa uirgas et secures et bisulcas ungulas
<prvd. perist. 1.45_45> Vltro fortis expetebat Christi amore interrita.
<prvd. perist. 1.46> Carcer inligata duris colla bacis inpedit,
<prvd. perist. 1.47> Barbaras forum per omne tortor exercet manus,
<prvd. perist. 1.48> Veritas crimen putatur, uox fidelis plectitur.
<prvd. perist. 1.49> Tunc et ense caesa uirtus triste percussit solum
<prvd. perist. 1.50_50> Et rogis ingesta maestis ore flammas sorbuit,
<prvd. perist. 1.51> Dulce tunc iustis cremari, dulce ferrum perpeti.
<prvd. perist. 1.52> Hic duorum cara fratrum concalescunt pectora,
<prvd. perist. 1.53> Fida quos per omne tempus iunxerat sodalitas,
<prvd. perist. 1.54> Stant parati ferre quidquid sors tulisset ultima,
<prvd. perist. 1.55_55> Seu foret praebenda ceruix ad bipennem publicam
<prvd. perist. 1.56> Verberum post uim crepantum, post catastas igneas,
<prvd. perist. 1.57> Siue pardis offerendum pectus aut leonibus.
<prvd. perist. 1.58>"Nosne Christo procreati mammonae dicabimur
<prvd. perist. 1.59> Et dei formam gerentes seruiemus saeculo?
<prvd. perist. 1.60_60> Absit ut caelestis ignis se tenebris misceat.
<prvd. perist. 1.61>"Sit satis quod capta primo uita sub chirografo
<prvd. perist. 1.62> Debitum persoluit omne functa rebus Caesaris,
<prvd. perist. 1.63> Tempus est deo rependi quidquid est proprium dei.
<prvd. perist. 1.64>"Ite, signorum magistri, et uos, tribuni, absistite,
<prvd. perist. 1.65_65> Aureos auferte torques, sauciorum praemia,
<prvd. perist. 1.66> Clara nos hinc angelorum iam uocant stipendia.
<prvd. perist. 1.67>"Christus illic candidatis praesidet cohortibus
<prvd. perist. 1.68> Et throno regnans ab alto damnat infames deos
<prvd. perist. 1.69> Vosque qui ridenda uobis monstra diuos fingitis."
<prvd. perist. 1.70_70> Haec loquentes obruuntur mille poenis martyres,
<prvd. perist. 1.71> Nexibus manus utrasque flexus inuoluit rigor
<prvd. perist. 1.72> Et chalybs adtrita colla grauibus ambit circulis.
<prvd. perist. 1.73> O uetustatis silentis obsoleta obliuio!
<prvd. perist. 1.74> Inuidentur ista nobis fama et ipsa extinguitur,
<prvd. perist. 1.75_75> Chartulas blasfemus olim nam satelles abstulit,
<prvd. perist. 1.76> Ne tenacibus libellis erudita saecula
<prvd. perist. 1.77> Ordinem tempus modumque passionis proditum
<prvd. perist. 1.78> Dulcibus linguis per aures posterorum spargerent.
<prvd. perist. 1.79> Hoc tamen solum uetusta subtrahunt silentia,
<prvd. perist. 1.80_80> Iugibus longum catenis an capillum pauerint,
<prvd. perist. 1.81> Quo uiros dolore tortor quaue pompa ornauerit.
<prvd. perist. 1.82> Illa laus occulta non est nec senescit tempore,
<prvd. perist. 1.83> Missa quod sursum per auras euolarunt munera
<prvd. perist. 1.84> Quae uiam patere caeli praemicando ostenderent.
<prvd. perist. 1.85_85> Illius fidem figurans nube fertur anulus,
<prvd. perist. 1.86> Hic sui dat pignus oris ut ferunt orarium,
<prvd. perist. 1.87> Quae superno rapta flatu lucis intrant intimum.
<prvd. perist. 1.88> Per poli liquentis axem fulgor auri absconditur
<prvd. perist. 1.89> Ac diu uisum sequacem textilis candor fugit,
<prvd. perist. 1.90_90> Subuehuntur usque in astra nec uidentur amplius.
<prvd. perist. 1.91> Vidit hoc conuentus adstans, ipse uidit carnifex
<prvd. perist. 1.92> Et manum repressit haerens ac stupore oppalluit,
<prvd. perist. 1.93> Sed tamen peregit ictum, ne periret gloria.
<prvd. perist. 1.94> Iamne credis, bruta quondam Vasconum gentilitas,
<prvd. perist. 1.95_95> Quam sacrum crudelis error immolarit sanguinem?
<prvd. perist. 1.96> Credis in deum relatos hostiarum spiritus?
<prvd. perist. 1.97> Cerne quam palam feroces hic domentur daemones,
<prvd. perist. 1.98> Qui lupino capta ritu deuorant praecordia,
<prvd. perist. 1.99> Strangulant mentes et ipsas seque miscent sensibus.
<prvd. perist. 1.100_100> Tunc suo iam plenus hoste sistitur furens homo
<prvd. perist. 1.101> Spumeas efflans saliuas, cruda torquens lumina,
<prvd. perist. 1.102> Expiandus quaestione non suorum criminum.
<prvd. perist. 1.103> Audias, nec tortor adstat, heiulatus flebiles,
<prvd. perist. 1.104> Scinditur per flagra corpus, nec flagellum cernitur,
<prvd. perist. 1.105_105> Crescit et suspensus ipse uinculis latentibus.
<prvd. perist. 1.106> His modis spurcum latronem martyrum uirtus quatit,
<prvd. perist. 1.107> Haec coercet torquet urit, haec catenas incutit,
<prvd. perist. 1.108> Praedo uexatus relictis se medullis exuit.
<prvd. perist. 1.109> Linquit inlaesam rapinam, faucibus siccis fugit,
<prvd. perist. 1.110_110> Vngue ab imo usque ad capillum salua reddit omnia
<prvd. perist. 1.111> Confitens ardere sese; nam gehennae est incola.
<prvd. perist. 1.112> Quid loquar purgata longis alba morbis corpora,
<prvd. perist. 1.113> Algidus cum decoloros horror artus concutit?
<prvd. perist. 1.114> Hic tumor uultum relinquit, hic color uerus redit.
<prvd. perist. 1.115_115> Hoc bonum saluator ipse quo fruamur praestitit,
<prvd. perist. 1.116> Martyrum cum membra nostro consecrauit oppido,
<prvd. perist. 1.117> Sospitant quae nunc colonos quos Hiberus adluit.
<prvd. perist. 1.118> State nunc, hymnite, matres, pro receptis paruulis!
<prvd. perist. 1.119> Coniugum salute laeta uox maritarum strepat!
<prvd. perist. 1.120_120> Sit dies haec festa nobis, sit sacratum gaudium!
<prvd. perist. 2.1> Antiqua fanorum parens
<prvd. perist. 2.2> Iam Roma Christo dedita,
<prvd. perist. 2.3> Laurentio uictrix duce
<prvd. perist. 2.4> Ritum triumphas barbarum.
<prvd. perist. 2.5_5> Reges superbos uiceras
<prvd. perist. 2.6> Populosque frenis presseras,
<prvd. perist. 2.7> Nunc monstruosis idolis
<prvd. perist. 2.8> Inponis imperii iugum.
<prvd. perist. 2.9> Haec sola derat gloria
<prvd. perist. 2.10_10> Vrbis togatae insignibus,
<prvd. perist. 2.11> Feritate capta gentium
<prvd. perist. 2.12> Domaret ut spurcum Iouem,
<prvd. perist. 2.13> Non turbulentis uiribus
<prvd. perist. 2.14> Cossi Camilli aut Caesaris,
<prvd. perist. 2.15_15> Sed martyris Laurentii
<prvd. perist. 2.16> Non incruento proelio.
<prvd. perist. 2.17> Armata pugnauit fides
<prvd. perist. 2.18> Proprii cruoris prodiga;
<prvd. perist. 2.19> Nam morte mortem diruit
<prvd. perist. 2.20_20> Ac semet inpendit sibi.
<prvd. perist. 2.21> Fore hoc sacerdos dixerat
<prvd. perist. 2.22> Iam Xystus adfixus cruci
<prvd. perist. 2.23> Laurentium flentem uidens
<prvd. perist. 2.24> Crucis sub ipso stipite:
<prvd. perist. 2.25_25>"Desiste discessu meo
<prvd. perist. 2.26> Fletum dolenter fundere!
<prvd. perist. 2.27> Praecedo, frater; tu quoque
<prvd. perist. 2.28> Post hoc sequeris triduum."
<prvd. perist. 2.29> Extrema uox episcopi,
<prvd. perist. 2.30_30> Praenuntiatrix gloriae,
<prvd. perist. 2.31> Nihil fefellit; nam dies
<prvd. perist. 2.32> Praedicta palmam praestitit.
<prvd. perist. 2.33> Qua uoce, quantis laudibus
<prvd. perist. 2.34> Celebrabo mortis ordinem?
<prvd. perist. 2.35_35> Quo passionem carmine
<prvd. perist. 2.36> Digne retexens concinam?
<prvd. perist. 2.37> Hic primus e septem uiris
<prvd. perist. 2.38> Qui stant ad aram proximi,
<prvd. perist. 2.39> Leuuita sublimis gradu
<prvd. perist. 2.40_40> Et ceteris praestantior,
<prvd. perist. 2.41> Claustris sacrorum praeerat
<prvd. perist. 2.42> Caelestis arcanum domus
<prvd. perist. 2.43> Fidis gubernans clauibus
<prvd. perist. 2.44> Votasque dispensans opes.
<prvd. perist. 2.45_45> Versat famem pecuniae
<prvd. perist. 2.46> Praefectus urbi regiae,
<prvd. perist. 2.47> Minister insani ducis
<prvd. perist. 2.48> Exactor auri et sanguinis,
<prvd. perist. 2.49> Qua ui latentes eruat
<prvd. perist. 2.50_50> Nummos operta existimans
<prvd. perist. 2.51> Talenta sub sacrariis
<prvd. perist. 2.52> Cumulosque congestos tegi.
<prvd. perist. 2.53> Laurentium sisti iubet,
<prvd. perist. 2.54> Exquirit arcam ditibus
<prvd. perist. 2.55_55> Massis refertam et fulgidae
<prvd. perist. 2.56> Montes monetae conditos.
<prvd. perist. 2.57>"Soletis" inquit "conqueri
<prvd. perist. 2.58> Saeuire nos iusto amplius,
<prvd. perist. 2.59> Cum christiana corpora
<prvd. perist. 2.60_60> Plus quam cruente scindimus.
<prvd. perist. 2.61>"Abest atrocioribus
<prvd. perist. 2.62> Censura feruens motibus
<prvd. perist. 2.63> Blande et quiete efflagito
<prvd. perist. 2.64> Quod sponte obire debeas.
<prvd. perist. 2.65_65>"Hunc esse uestris orgiis
<prvd. perist. 2.66> Moremque et artem proditum est
<prvd. perist. 2.67> Hanc disciplinam foederis,
<prvd. perist. 2.68> Libent ut auro antistites.
<prvd. perist. 2.69>"Argenteis scyfis ferunt
<prvd. perist. 2.70_70> Fumare sacrum sanguinem
<prvd. perist. 2.71> Auroque nocturnis sacris
<prvd. perist. 2.72> Adstare fixos cereos.
<prvd. perist. 2.73>"Tum summa cura est fratribus,
<prvd. perist. 2.74> Vt sermo testatur loquax,
<prvd. perist. 2.75_75> Offerre fundis uenditis
<prvd. perist. 2.76> Sestertiorum milia.
<prvd. perist. 2.77>"Addicta auorum praedia
<prvd. perist. 2.78> Foedis sub auctionibus
<prvd. perist. 2.79> Successor exheres gemit
<prvd. perist. 2.80_80> Sanctis egens parentibus.
<prvd. perist. 2.81>"Haec occuluntur abditis
<prvd. perist. 2.82> Ecclesiarum in angulis
<prvd. perist. 2.83> Et summa pietas creditur
<prvd. perist. 2.84> Nudare dulces liberos.
<prvd. perist. 2.85_85>"Deprome thensauros, malis
<prvd. perist. 2.86> Suadendo quos praestigiis
<prvd. perist. 2.87> Exaggeratos obtines,
<prvd. perist. 2.88> Nigrante quos claudis specu.
<prvd. perist. 2.89>"Hoc poscit usus publicus,
<prvd. perist. 2.90_90> Hoc fiscus, hoc aerarium,
<prvd. perist. 2.91> Vt dedita stipendiis
<prvd. perist. 2.92> Ducem iuuet pecunia.
<prvd. perist. 2.93>"Sic dogma uestrum est, audio:
<prvd. perist. 2.94> Suum quibusque reddito.
<prvd. perist. 2.95_95> En Caesar agnoscit suum
<prvd. perist. 2.96> Nomisma nummis inditum.
<prvd. perist. 2.97>"Quod Caesaris scis, Caesari
<prvd. perist. 2.98> Da, nempe iustum postulo.
<prvd. perist. 2.99> Ni fallor, haud ullam tuus
<prvd. perist. 2.100_100> Signat deus pecuniam,
<prvd. perist. 2.101>"Nec, cum ueniret, aureos
<prvd. perist. 2.102> Secum Filippos detulit,
<prvd. perist. 2.103> Praecepta sed uerbis dedit
<prvd. perist. 2.104> Inanis a marsuppio.
<prvd. perist. 2.105_105>"Inplete dictorum fidem,
<prvd. perist. 2.106> Qua uos per orbem uenditis,
<prvd. perist. 2.107> Nummos libenter reddite,
<prvd. perist. 2.108> Estote uerbis diuites!"
<prvd. perist. 2.109> Nil asperum Laurentius
<prvd. perist. 2.110_110> Refert ad ista aut turbidum,
<prvd. perist. 2.111> Sed ut paratus obsequi
<prvd. perist. 2.112> Obtemperanter adnuit.
<prvd. perist. 2.113>"Est diues" inquit "non nego,
<prvd. perist. 2.114> Habetque nostra ecclesia
<prvd. perist. 2.115_115> Opumque et auri plurimum
<prvd. perist. 2.116> Nec quisquam in orbe est ditior.
<prvd. perist. 2.117>"Is ipse tantum non habet
<prvd. perist. 2.118> Argenteorum enigmatum
<prvd. perist. 2.119> Augustus arcem possidens,
<prvd. perist. 2.120_120> Cui nummus omnis scribitur.
<prvd. perist. 2.121>"Sed nec recuso prodere
<prvd. perist. 2.122> Locupletis arcam numinis,
<prvd. perist. 2.123> Vulgabo cuncta et proferam
<prvd. perist. 2.124> Pretiosa quae Christus tenet.
<prvd. perist. 2.125_125>"Vnum sed orans flagito:
<prvd. perist. 2.126> Indutiarum paululum
<prvd. perist. 2.127> Quo fungar efficacius
<prvd. perist. 2.128> Promissionis munere,
<prvd. perist. 2.129>"Dum tota digestim mihi
<prvd. perist. 2.130_130> Christi supellex scribitur;
<prvd. perist. 2.131> Nam calculanda primitus,
<prvd. perist. 2.132> Tum subnotanda est summula."
<prvd. perist. 2.133> Laetus tumescit gaudio
<prvd. perist. 2.134> Praefectus ac spem deuorat,
<prvd. perist. 2.135_135> Aurum uelut iam conditum
<prvd. perist. 2.136> Domi maneret gestiens.
<prvd. perist. 2.137> Pepigere tempus tridui,
<prvd. perist. 2.138> Laudatus inde absoluitur
<prvd. perist. 2.139> Laurentius, sponsor sui
<prvd. perist. 2.140_140> Et sponsor ingentis lucri.
<prvd. perist. 2.141> Tribus per urbem cursitat
<prvd. perist. 2.142> Diebus infirma agmina
<prvd. perist. 2.143> Omnesque qui poscunt stipem
<prvd. perist. 2.144> Cogens in unum et congregans.
<prvd. perist. 2.145_145> Illic utrisque obtutibus
<prvd. perist. 2.146> Orbes cauatos praeferens
<prvd. perist. 2.147> Baculo regebat praeuio
<prvd. perist. 2.148> Errore nutantem gradum
<prvd. perist. 2.149> Et claudus infracto genu
<prvd. perist. 2.150_150> Vel crure trunco semipes
<prvd. perist. 2.151> Breuiorue planta ex altera
<prvd. perist. 2.152> Gressum trahebat inparem.
<prvd. perist. 2.153> Est ulcerosis artubus
<prvd. perist. 2.154> Qui tabe corrupta fluat,
<prvd. perist. 2.155_155> Est cuius arens dextera
<prvd. perist. 2.156> Neruos in ulnam contrahat.
<prvd. perist. 2.157> Tales plateis omnibus
<prvd. perist. 2.158> Exquirit adsuetos ali
<prvd. perist. 2.159> Ecclesiae matris penu,
<prvd. perist. 2.160_160> Quos ipse promus nouerat.
<prvd. perist. 2.161> Recenset exim singulos
<prvd. perist. 2.162> Scribens uiritim nomina,
<prvd. perist. 2.163> Longo et locatos ordine
<prvd. perist. 2.164> Adstare pro templo iubet.
<prvd. perist. 2.165_165> Praescriptus et iam fluxerat
<prvd. perist. 2.166> Dies, furebat feruido
<prvd. perist. 2.167> Iudex auarus spiritu
<prvd. perist. 2.168> Promissa solui efflagitans.
<prvd. perist. 2.169> Tum martyr: "Adsistas uelim
<prvd. perist. 2.170_170> Coramque dispositas opes
<prvd. perist. 2.171> Mirere quas noster deus
<prvd. perist. 2.172> Praediues in sanctis habet.
<prvd. perist. 2.173>"Videbis ingens atrium
<prvd. perist. 2.174> Fulgere uasis aureis
<prvd. perist. 2.175_175> Et per patentes porticus
<prvd. perist. 2.176> Structos talentis ordines."
<prvd. perist. 2.177> It ille nec pudet sequi.
<prvd. perist. 2.178> Ventum ad sacratam ianuam,
<prvd. perist. 2.179> Stabant cateruae pauperum
<prvd. perist. 2.180_180> Inculta uisu examina.
<prvd. perist. 2.181> Fragor rogantum tollitur,
<prvd. perist. 2.182> Praefectus horrescit stupens,
<prvd. perist. 2.183> Conuersus in Laurentium
<prvd. perist. 2.184> Oculisque turbatis minax.
<prvd. perist. 2.185_185> Contra ille: "Quid frendens" ait
<prvd. perist. 2.186>"Minitaris aut quid displicet?
<prvd. perist. 2.187> Num sordida haec aut uilia?
<prvd. perist. 2.188> Num despuenda existimas?
<prvd. perist. 2.189>"Aurum, quod ardenter sitis,
<prvd. perist. 2.190_190> Effossa gignunt rudera
<prvd. perist. 2.191> Et de metallis squalidis
<prvd. perist. 2.192> Poenalis excudit labor,
<prvd. perist. 2.193>"Torrens uel amnis turbidis
<prvd. perist. 2.194> Voluens harenis inplicat,
<prvd. perist. 2.195_195> Quod terrulentum ac sordidum
<prvd. perist. 2.196> Flammis necesse est decoqui.
<prvd. perist. 2.197>"Pudor per aurum soluitur,
<prvd. perist. 2.198> Violatur auro integritas,
<prvd. perist. 2.199> Pax occidit, fides perit,
<prvd. perist. 2.200_200> Leges et ipsae intercidunt.
<prvd. perist. 2.201>"Quid tu uenenum gloriae
<prvd. perist. 2.202> Extollis et magni putas?
<prvd. perist. 2.203> Si quaeris aurum uerius,
<prvd. perist. 2.204> Lux est et humanum genus.
<prvd. perist. 2.205_205>"Hi sunt alumni luminis,
<prvd. perist. 2.206> Quos corpus artat debile,
<prvd. perist. 2.207> Ne per salutem uiscerum
<prvd. perist. 2.208> Mens insolescat turgida.
<prvd. perist. 2.209>"Cum membra morbus dissicit,
<prvd. perist. 2.210_210> Animus uiget robustior,
<prvd. perist. 2.211> Membris uicissim fortibus
<prvd. perist. 2.212> Vis sauciatur sensuum.
<prvd. perist. 2.213>"Nam sanguis in culpam calens
<prvd. perist. 2.214> Minus ministrat uirium
<prvd. perist. 2.215_215> Si feruor effetus malis
<prvd. perist. 2.216> Elumbe uirus contrahat.
<prvd. perist. 2.217>"Si forte detur optio,
<prvd. perist. 2.218> Malim dolore asperrimo
<prvd. perist. 2.219> Fragmenta membrorum pati
<prvd. perist. 2.220_220> Et pulcher intus uiuere.
<prvd. perist. 2.221>"Committe formas pestium
<prvd. perist. 2.222> Et confer alternas lues;
<prvd. perist. 2.223> Carnisne morbus foedior
<prvd. perist. 2.224> An mentis et morum ulcera?
<prvd. perist. 2.225_225>"Nostri per artus debiles
<prvd. perist. 2.226> Intus decoris integri
<prvd. perist. 2.227> Sensum uenusti innoxium
<prvd. perist. 2.228> Langoris expertes gerunt,
<prvd. perist. 2.229>"Vestros ualentes corpore
<prvd. perist. 2.230_230> Interna corrumpit lepra
<prvd. perist. 2.231> Errorque mancum claudicat
<prvd. perist. 2.232> Et caeca fraus nihil uidet.
<prvd. perist. 2.233>"Quemuis tuorum diuitum
<prvd. perist. 2.234> Qui ueste et ore praenitent
<prvd. perist. 2.235_235> Magis probabo debilem
<prvd. perist. 2.236> Quam quis meorum est pauperum.
<prvd. perist. 2.237>"Hunc qui superbit serico
<prvd. perist. 2.238> Quem currus inflatum uehit
<prvd. perist. 2.239> Hydrops aquosus lucido
<prvd. perist. 2.240_240> Tendit ueneno intrinsecus.
<prvd. perist. 2.241>"Ast hic auarus contrahit
<prvd. perist. 2.242> Manus recuruas et uolam
<prvd. perist. 2.243> Plicans aduncis unguibus
<prvd. perist. 2.244> Laxare neruos non ualet.
<prvd. perist. 2.245_245>"Istum libido faetida
<prvd. perist. 2.246> Per scorta tractum publica
<prvd. perist. 2.247> Luto et cloacis inquinat
<prvd. perist. 2.248> Dum spurca mendicat stupra.
<prvd. perist. 2.249>"Quid? Ille feruens ambitu
<prvd. perist. 2.250_250> Sitimque honoris aestuans
<prvd. perist. 2.251> Mersisne anhelat febribus
<prvd. perist. 2.252> Atque igne uenarum furit?
<prvd. perist. 2.253>"Quisquis tacendi intemperans
<prvd. perist. 2.254> Silenda prurit prodere,
<prvd. perist. 2.255_255> Vexatur et scalpit iecur
<prvd. perist. 2.256> Scabiemque cordis sustinet.
<prvd. perist. 2.257>"Quid inuidorum pectorum
<prvd. perist. 2.258> Strumas retexam turgidas,
<prvd. perist. 2.259> Quid purulenta et liuida
<prvd. perist. 2.260_260> Malignitatum uulnera?
<prvd. perist. 2.261>"Tute ipse qui Romam regis
<prvd. perist. 2.262> Contemptor aeterni dei,
<prvd. perist. 2.263> Dum daemonum sordes colis,
<prvd. perist. 2.264> Morbo laboras regio.
<prvd. perist. 2.265_265>"Hi quos superbus despicis,
<prvd. perist. 2.266> Quos execrandos iudicas,
<prvd. perist. 2.267> Breui ulcerosos exuent
<prvd. perist. 2.268> Artus et incolumes erunt,
<prvd. perist. 2.269>"Cum carne corruptissima
<prvd. perist. 2.270_270> Tandem soluti ac liberi
<prvd. perist. 2.271> Pulcherrimo uitae statu
<prvd. perist. 2.272> In arce lucebunt patris,
<prvd. perist. 2.273>"Non sordidati aut debiles
<prvd. perist. 2.274> Sicut uidentur interim,
<prvd. perist. 2.275_275> Sed purpurantibus stolis
<prvd. perist. 2.276> Clari et coronis aureis.
<prvd. perist. 2.277>"Tunc, si facultas subpetat,
<prvd. perist. 2.278> Coram tuis obtutibus
<prvd. perist. 2.279> Istos potentes saeculi
<prvd. perist. 2.280_280> Velim recensendos dari.
<prvd. perist. 2.281>"Pannis uideres obsitos
<prvd. perist. 2.282> Et mucculentis naribus,
<prvd. perist. 2.283> Mentum saliuis uuidum
<prvd. perist. 2.284> Lipposque palfebra putri.
<prvd. perist. 2.285_285>"Peccante nil est taetrius,
<prvd. perist. 2.286> Nil tam leprosum aut putidum,
<prvd. perist. 2.287> Cruda est cicatrix criminum
<prvd. perist. 2.288> Oletque ut antrum tartari.
<prvd. perist. 2.289>"Animabus inuersa uice
<prvd. perist. 2.290_290> Corrupta forma infligitur,
<prvd. perist. 2.291> Quas pulcher aspectus prius
<prvd. perist. 2.292> In corpore oblectauerat.
<prvd. perist. 2.293>"En ergo nummos aureos
<prvd. perist. 2.294> Quos proxime spoponderam,
<prvd. perist. 2.295_295> Quos nec fauillis obruat
<prvd. perist. 2.296> Ruina nec fur subtrahat.
<prvd. perist. 2.297>"Nunc addo gemmas nobiles,
<prvd. perist. 2.298> Ne pauperem Christum putes,
<prvd. perist. 2.299> Gemmas corusci luminis,
<prvd. perist. 2.300_300> Ornatur hoc templum quibus.
<prvd. perist. 2.301>"Cernis sacratas uirgines
<prvd. perist. 2.302> Miraris intactas anus
<prvd. perist. 2.303> Primique post damnum tori
<prvd. perist. 2.304> Ignis secundi nescias.
<prvd. perist. 2.305_305>"Hoc est monile ecclesiae,
<prvd. perist. 2.306> His illa gemmis comitur,
<prvd. perist. 2.307> Dotata sic Christo placet,
<prvd. perist. 2.308> Sic ornat altum uerticem.
<prvd. perist. 2.309>"Eccum talenta, suscipe,
<prvd. perist. 2.310_310> Ornabis urbem Romulam
<prvd. perist. 2.311> Ditabis et rem principis,
<prvd. perist. 2.312> Fies et ipse ditior."
<prvd. perist. 2.313>"Ridemur" exclamat fremens
<prvd. perist. 2.314> Praefectus "ac miris modis
<prvd. perist. 2.315_315> Per tot figuras ludimur,
<prvd. perist. 2.316> Et uiuit insanum caput!
<prvd. perist. 2.317>"Inpune tantas, furcifer,
<prvd. perist. 2.318> Strofas cauillo mimico
<prvd. perist. 2.319> Te nexuisse existimas,
<prvd. perist. 2.320_320> Dum scurra saltas fabulam?
<prvd. perist. 2.321>"Concinna uisa urbanitas
<prvd. perist. 2.322> Tractare nosmet ludicris
<prvd. perist. 2.323> Egon cachinnis uenditus
<prvd. perist. 2.324> Acroma festiuum fui?
<prvd. perist. 2.325_325>"Adeone nulla austeritas,
<prvd. perist. 2.326> Censura nulla est fascibus,
<prvd. perist. 2.327> Adeon securem publicam
<prvd. perist. 2.328> Mollis retudit lenitas?
<prvd. perist. 2.329>"Dicis: Libenter oppetam,
<prvd. perist. 2.330_330> Votiua mors est martyri.
<prvd. perist. 2.331> Est ista uobis, nouimus,
<prvd. perist. 2.332> Persuasionis uanitas.
<prvd. perist. 2.333>"Sed non uolenti inpertiam
<prvd. perist. 2.334> Praestetur ut mortis citae
<prvd. perist. 2.335_335> Conpendiosus exitus,
<prvd. perist. 2.336> Perire raptim non dabo.
<prvd. perist. 2.337>"Vitam tenebo et differam
<prvd. perist. 2.338> Poenis morarum iugibus
<prvd. perist. 2.339> Et mors inextricabilis
<prvd. perist. 2.340_340> Longos dolores protrahet.
<prvd. perist. 2.341>"Prunas tepentes sternite,
<prvd. perist. 2.342> Ne feruor ignitus nimis
<prvd. perist. 2.343> Os contumacis occupet
<prvd. perist. 2.344> Et cordis intret abdita.
<prvd. perist. 2.345_345>"Vapor senescens langueat
<prvd. perist. 2.346> Qui fusus adflatu leui
<prvd. perist. 2.347> Tormenta sensim temperet
<prvd. perist. 2.348> Semustulati corporis.
<prvd. perist. 2.349>"Bene est quod ipse ex omnibus
<prvd. perist. 2.350_350> Mysteriarches incidit,
<prvd. perist. 2.351> Hic solus exemplum dabit
<prvd. perist. 2.352> Quid mox timere debeant.
<prvd. perist. 2.353>"Conscende constratum rogum
<prvd. perist. 2.354> Decumbe digno lectulo,
<prvd. perist. 2.355_355> Tunc si libebit disputa
<prvd. perist. 2.356> Nil esse Vulcanum meum!"
<prvd. perist. 2.357> Haec fante praefecto truces
<prvd. perist. 2.358> Hinc inde tortores parant
<prvd. perist. 2.359> Nudare amictu martyrem,
<prvd. perist. 2.360_360> Vincire membra et tendere.
<prvd. perist. 2.361> Illi os decore splenduit
<prvd. perist. 2.362> Fulgorque circumfusus est;
<prvd. perist. 2.363> Talem reuertens legifer
<prvd. perist. 2.364> De monte uultum detulit,
<prvd. perist. 2.365_365> Iudaea quem plebs aureo
<prvd. perist. 2.366> Boue inquinata et decolor
<prvd. perist. 2.367> Expauit et faciem retro
<prvd. perist. 2.368> Detorsit inpatiens dei.
<prvd. perist. 2.369> Talemque et ille praetulit
<prvd. perist. 2.370_370> Oris corusci gloriam
<prvd. perist. 2.371> Stephanus per imbrem saxeum
<prvd. perist. 2.372> Caelos apertos intuens.
<prvd. perist. 2.373> Inluminatum hoc eminus
<prvd. perist. 2.374> Recens piatis fratribus,
<prvd. perist. 2.375_375> Baptisma quos nuper datum
<prvd. perist. 2.376> Christi capaces fecerat.
<prvd. perist. 2.377> Ast inpiorum caecitas
<prvd. perist. 2.378> Os oblitum noctis situ
<prvd. perist. 2.379> Nigrante sub uelamine
<prvd. perist. 2.380_380> Obducta clarum non uidet,
<prvd. perist. 2.381> Aegyptiae plagae in modum,
<prvd. perist. 2.382> Quae, cum tenebris barbaros
<prvd. perist. 2.383> Damnaret, Hebraeis diem
<prvd. perist. 2.384> Sudo exhibebat lumine.
<prvd. perist. 2.385_385> Quin ipsa odoris qualitas,
<prvd. perist. 2.386> Adusta quam reddit cutis,
<prvd. perist. 2.387> Diuersa utrosque permouet;
<prvd. perist. 2.388> His nidor, illis nectar est.
<prvd. perist. 2.389> Idemque sensus dispari
<prvd. perist. 2.390_390> Variatus aura aut adficit
<prvd. perist. 2.391> Horrore nares uindice
<prvd. perist. 2.392> Aut mulcet oblectamine.
<prvd. perist. 2.393> Sic ignis aeternus deus
<prvd. perist. 2.394>(Nam Christus ignis uerus est)
<prvd. perist. 2.395_395> Is ipse conplet lumine
<prvd. perist. 2.396> Iustos et urit noxios.
<prvd. perist. 2.397> Postquam uapor diutinus
<prvd. perist. 2.398> Decoxit exustum latus,
<prvd. perist. 2.399> Vltro e catasta iudicem
<prvd. perist. 2.400_400> Conpellat adfatu breui:
<prvd. perist. 2.401>"Conuerte partem corporis
<prvd. perist. 2.402> Satis crematam iugiter
<prvd. perist. 2.403> Et fac periclum quid tuus
<prvd. perist. 2.404> Vulcanus ardens egerit."
<prvd. perist. 2.405_405> Praefectus inuerti iubet.
<prvd. perist. 2.406> Tunc ille: "Coctum est deuora
<prvd. perist. 2.407> Et experimentum cape
<prvd. perist. 2.408> Sit crudum an assum suauius!"
<prvd. perist. 2.409> Haec ludibundus dixerat
<prvd. perist. 2.410_410> Caelum deinde suspicit
<prvd. perist. 2.411> Et congemescens obsecrat
<prvd. perist. 2.412> Miseratus urbem Romulam:
<prvd. perist. 2.413>"O Christe, nomen unicum,
<prvd. perist. 2.414> O splendor, o uirtus patris,
<prvd. perist. 2.415_415> O factor orbis et poli
<prvd. perist. 2.416> Atque auctor horum moenium,
<prvd. perist. 2.417>"Qui sceptra Romae in uertice
<prvd. perist. 2.418> Rerum locasti, sanciens
<prvd. perist. 2.419> Mundum Quirinali togae
<prvd. perist. 2.420_420> Seruire et armis cedere,
<prvd. perist. 2.421>"Vt discrepantum gentium
<prvd. perist. 2.422> Mores et obseruantiam
<prvd. perist. 2.423> Linguasque et ingenia et sacra
<prvd. perist. 2.424> Vnis domares legibus!
<prvd. perist. 2.425_425>"En omne sub regnum Remi
<prvd. perist. 2.426> Mortale concessit genus,
<prvd. perist. 2.427> Idem loquuntur dissoni
<prvd. perist. 2.428> Ritus, id ipsum sentiunt.
<prvd. perist. 2.429>"Hoc destinatum quo magis
<prvd. perist. 2.430_430> Ius christiani nominis
<prvd. perist. 2.431> Quodcumque terrarum iacet
<prvd. perist. 2.432> Vno inligaret uinculo.
<prvd. perist. 2.433>"Da, Christe, Romanis tuis
<prvd. perist. 2.434> Sit christiana ut ciuitas
<prvd. perist. 2.435_435> Per quam dedisti ut ceteris
<prvd. perist. 2.436> Mens una sacrorum foret!
<prvd. perist. 2.437>"Confoederantur omnia
<prvd. perist. 2.438> Hinc inde membra in symbolum,
<prvd. perist. 2.439> Mansuescit orbis subditus,
<prvd. perist. 2.440_440> Mansuescat et summum caput.
<prvd. perist. 2.441>"Aduertat abiunctas plagas
<prvd. perist. 2.442> Coire in unam gratiam,
<prvd. perist. 2.443> Fiat fidelis Romulus
<prvd. perist. 2.444> Et ipse iam credat Numa.
<prvd. perist. 2.445_445>"Confundit error Troicus
<prvd. perist. 2.446> Adhuc Catonum curiam
<prvd. perist. 2.447> Veneratus occultis focis
<prvd. perist. 2.448> Frygum penates exules.
<prvd. perist. 2.449>"Ianum bifrontem et Sterculum
<prvd. perist. 2.450_450> Colit senatus, horreo
<prvd. perist. 2.451> Tot monstra patrum dicere
<prvd. perist. 2.452> Et festa Saturni senis.
<prvd. perist. 2.453>"Absterge, Christe, hoc dedecus,
<prvd. perist. 2.454> Emitte Gabriel tuum,
<prvd. perist. 2.455_455> Agnoscat ut uerum deum
<prvd. perist. 2.456> Errans Iuli caecitas!
<prvd. perist. 2.457>"Et iam tenemus obsides
<prvd. perist. 2.458> Fidissimos huius spei,
<prvd. perist. 2.459> Hic nempe iam regnant duo
<prvd. perist. 2.460_460> Apostolorum principes,
<prvd. perist. 2.461>"Alter uocator gentium
<prvd. perist. 2.462> Alter cathedram possidens
<prvd. perist. 2.463> Primam recludit creditas
<prvd. perist. 2.464> Aeternitatis ianuas.
<prvd. perist. 2.465_465>"Discede, adulter Iuppiter
<prvd. perist. 2.466> Stupro sororis oblite,
<prvd. perist. 2.467> Relinque Romam liberam
<prvd. perist. 2.468> Plebemque iam Christi fuge!
<prvd. perist. 2.469>"Te Paulus hinc exterminat,
<prvd. perist. 2.470_470> Te sanguis exturbat Petri,
<prvd. perist. 2.471> Tibi id quod ipse armaueras
<prvd. perist. 2.472> Factum Neronis officit.
<prvd. perist. 2.473>"Video futurum principem
<prvd. perist. 2.474> Quandoque qui seruus dei
<prvd. perist. 2.475_475> Taetris sacrorum sordibus
<prvd. perist. 2.476> Seruire Romam non sinat,
<prvd. perist. 2.477>"Qui templa claudat uectibus,
<prvd. perist. 2.478> Valuas eburnas obstruat
<prvd. perist. 2.479> Nefasta damnet limina
<prvd. perist. 2.480_480> Obdens aenos pessulos.
<prvd. perist. 2.481>"Tunc pura ab omni sanguine
<prvd. perist. 2.482> Tandem nitebunt marmora,
<prvd. perist. 2.483> Stabunt et aera innoxia,
<prvd. perist. 2.484> Quae nunc habentur idola."
<prvd. perist. 2.485_485> Hic finis orandi fuit
<prvd. perist. 2.486> Et finis idem uinculi
<prvd. perist. 2.487> Carnalis; erupit uolens
<prvd. perist. 2.488> Vocem secutus spiritus.
<prvd. perist. 2.489> Vexere corpus subditis
<prvd. perist. 2.490_490> Ceruicibus quidam patres,
<prvd. perist. 2.491> Quos mira libertas uiri
<prvd. perist. 2.492> Ambire Christum suaserat.
<prvd. perist. 2.493> Repens medullas indoles
<prvd. perist. 2.494> Adflarat et coegerat
<prvd. perist. 2.495_495> Amore sublimis dei
<prvd. perist. 2.496> Odisse nugas pristinas.
<prvd. perist. 2.497> Refrixit ex illo die
<prvd. perist. 2.498> Cultus deorum turpium;
<prvd. perist. 2.499> Plebs in sacellis rarior,
<prvd. perist. 2.500_500> Christi ad tribunal curritur.
<prvd. perist. 2.501> Sic dimicans Laurentius
<prvd. perist. 2.502> Non ense praecinxit latus,
<prvd. perist. 2.503> Hostile sed ferrum retro
<prvd. perist. 2.504> Torquens in auctorem tulit.
<prvd. perist. 2.505_505> Dum daemon inuictum dei
<prvd. perist. 2.506> Testem lacessit proelio,
<prvd. perist. 2.507> Perfossus ipse concidit
<prvd. perist. 2.508> Et stratus aeternum iacet.
<prvd. perist. 2.509> Mors illa sancti martyris
<prvd. perist. 2.510_510> Mors uera templorum fuit
<prvd. perist. 2.511> Tunc Vesta Palladios lares
<prvd. perist. 2.512> Inpune sensit deseri.
<prvd. perist. 2.513> Quidquid Quiritum sueuerat
<prvd. perist. 2.514> Orare simpuuium Numae,
<prvd. perist. 2.515_515> Christi frequentans atria
<prvd. perist. 2.516> Hymnis resultat martyrem.
<prvd. perist. 2.517> Ipsa et senatus lumina,
<prvd. perist. 2.518> Quondam luperci aut flamines,
<prvd. perist. 2.519> Apostolorum et martyrum
<prvd. perist. 2.520_520> Exosculantur limina.
<prvd. perist. 2.521> Videmus inlustres domos
<prvd. perist. 2.522> Sexu ex utroque nobiles
<prvd. perist. 2.523> Offerre uotis pignera
<prvd. perist. 2.524> Clarissimorum liberum.
<prvd. perist. 2.525_525> Vittatus olim pontifex
<prvd. perist. 2.526> Adscitur in signum crucis
<prvd. perist. 2.527> Aedemque, Laurenti, tuam
<prvd. perist. 2.528> Vestalis intrat Claudia.
<prvd. perist. 2.529> O ter quaterque et septies
<prvd. perist. 2.530_530> Beatus urbis incola
<prvd. perist. 2.531> Qui te ac tuorum comminus
<prvd. perist. 2.532> Sedem celebrat ossuum,
<prvd. perist. 2.533> Cui propter aduolui licet,
<prvd. perist. 2.534> Qui fletibus spargit locum,
<prvd. perist. 2.535_535> Qui pectus in terram premit,
<prvd. perist. 2.536> Qui uota fundit murmure!
<prvd. perist. 2.537> Nos Vasco Hiberus diuidit
<prvd. perist. 2.538> Binis remotos Alpibus
<prvd. perist. 2.539> Trans Cottianorum iuga
<prvd. perist. 2.540_540> Trans et Pyrenas ninguidos.
<prvd. perist. 2.541> Vix fama nota est abditis
<prvd. perist. 2.542> Quam plena sanctis Roma sit.
<prvd. perist. 2.543> Quam diues urbanum solum
<prvd. perist. 2.544> Sacris sepulcris floreat.
<prvd. perist. 2.545_545> Sed qui caremus his bonis
<prvd. perist. 2.546> Nec sanguinis uestigia
<prvd. perist. 2.547> Videre coram possumus,
<prvd. perist. 2.548> Caelum intuemur eminus.
<prvd. perist. 2.549> Sic, sancte Laurenti, tuam
<prvd. perist. 2.550_550> Nos passionem quaerimus,
<prvd. perist. 2.551> Est aula nam duplex tibi,
<prvd. perist. 2.552> Hic corporis, mentis polo.
<prvd. perist. 2.553> Illic inenarrabili
<prvd. perist. 2.554> Adlectus urbi municeps
<prvd. perist. 2.555_555> Aeternae in arce curiae
<prvd. perist. 2.556> Gestas coronam ciuicam.
<prvd. perist. 2.557> Videor uidere inlustribus
<prvd. perist. 2.558> Gemmis coruscantem uirum,
<prvd. perist. 2.559> Quem Roma caelestis sibi
<prvd. perist. 2.560_560> Legit perennem consulem.
<prvd. perist. 2.561> Quae sit potestas credita
<prvd. perist. 2.562> Et muneris quantum datum
<prvd. perist. 2.563> Probant Quiritum gaudia
<prvd. perist. 2.564> Quibus rogatus adnuis.
<prvd. perist. 2.565_565> Quod quisque supplex postulat
<prvd. perist. 2.566> Fert inpetratum prospere;
<prvd. perist. 2.567> Poscunt iocantur indicant
<prvd. perist. 2.568> Et tristis haud ullus redit,
<prvd. perist. 2.569> Ceu praesto semper adsies
<prvd. perist. 2.570_570> Tuosque alumnos urbicos
<prvd. perist. 2.571> Laetante conplexus sinu
<prvd. perist. 2.572> Paterno amore nutrias.
<prvd. perist. 2.573> Hos inter, o Christi decus,
<prvd. perist. 2.574> Audi poetam rusticum
<prvd. perist. 2.575_575> Cordis fatentem crimina
<prvd. perist. 2.576> Et facta prodentem sua.
<prvd. perist. 2.577> Indignus agnosco et scio
<prvd. perist. 2.578> Quem Christus ipse exaudiat,
<prvd. perist. 2.579> Sed per patronos martyras
<prvd. perist. 2.580_580> Potest medellam consequi.
<prvd. perist. 2.581> Audi benignus supplicem
<prvd. perist. 2.582> Christi reum Prudentium
<prvd. perist. 2.583> Et seruientem corpori
<prvd. perist. 2.584> Absolue uinclis saeculi!
<prvd. perist. 3.1> Germine nobilis Eulalia
<prvd. perist. 3.2> Mortis et indole nobilior
<prvd. perist. 3.3> Emeritam sacra uirgo suam
<prvd. perist. 3.4> Cuius ab ubere progenita est
<prvd. perist. 3.5_5> Ossibus ornat amore colit.
<prvd. perist. 3.6> Proximus occiduo locus est
<prvd. perist. 3.7> Qui tulit hoc decus egregium
<prvd. perist. 3.8> Vrbe potens populis locuples
<prvd. perist. 3.9> Sed mage sanguine martyrii
<prvd. perist. 3.10_10> Virgineoque potens titulo.
<prvd. perist. 3.11> Curriculis tribus atque nouem
<prvd. perist. 3.12> Tris hiemes quater attigerat,
<prvd. perist. 3.13> Cum crepitante pyra trepidos
<prvd. perist. 3.14> Terruit aspera carnifices
<prvd. perist. 3.15_15> Supplicium sibi dulce rata.
<prvd. perist. 3.16> Iam dederat prius indicium
<prvd. perist. 3.17> Tendere se patris ad solium
<prvd. perist. 3.18> Nec sua membra dicata toro;
<prvd. perist. 3.19> Ipsa crepundia reppulerat
<prvd. perist. 3.20_20> Ludere nescia pusiola.
<prvd. perist. 3.21> Spernere sucina, flere rosas,
<prvd. perist. 3.22> Fulua monilia respuere,
<prvd. perist. 3.23> Ore seuera, modesta gradu,
<prvd. perist. 3.24> Moribus et nimium teneris
<prvd. perist. 3.25_25> Canitiem meditata senum.
<prvd. perist. 3.26> Ast ubi se furiata luis
<prvd. perist. 3.27> Excitat in famulos domini
<prvd. perist. 3.28> Christicolasque cruenta iubet
<prvd. perist. 3.29> Tura cremare iecur pecudis
<prvd. perist. 3.30_30> Mortiferis adolere deis,
<prvd. perist. 3.31> Infremuit sacer Eulaliae
<prvd. perist. 3.32> Spiritus ingeniique ferox
<prvd. perist. 3.33> Turbida frangere bella parat
<prvd. perist. 3.34> Et rude pectus anhela deo
<prvd. perist. 3.35_35> Femina prouocat arma uirum.
<prvd. perist. 3.36> Sed pia cura parentis agit,
<prvd. perist. 3.37> Virgo animosa domi ut lateat
<prvd. perist. 3.38> Abdita rure et ab urbe procul,
<prvd. perist. 3.39> Ne fera sanguinis in pretium
<prvd. perist. 3.40_40> Mortis amore puella ruat.
<prvd. perist. 3.41> Illa perosa quietis opem
<prvd. perist. 3.42> Degeneri tolerare mora
<prvd. perist. 3.43> Nocte fores sine teste mouet
<prvd. perist. 3.44> Saeptaque claustra fugax aperit,
<prvd. perist. 3.45_45> Inde per inuia carpit iter.
<prvd. perist. 3.46> Ingreditur pedibus laceris
<prvd. perist. 3.47> Per loca senta situ et uepribus
<prvd. perist. 3.48> Angelico comitata choro
<prvd. perist. 3.49> Et, licet horrida nox sileat,
<prvd. perist. 3.50_50> Lucis habet tamen illa ducem.
<prvd. perist. 3.51> Sic habuit generosa patrum
<prvd. perist. 3.52> Turba columniferum radium,
<prvd. perist. 3.53> Scindere qui tenebrosa potens
<prvd. perist. 3.54> Nocte uiam face perspicua
<prvd. perist. 3.55_55> Praestitit intereunte chao.
<prvd. perist. 3.56> Non aliter pia uirgo uiam
<prvd. perist. 3.57> Nocte secuta diem meruit
<prvd. perist. 3.58> Nec tenebris adoperta fuit,
<prvd. perist. 3.59> Regna Canopica cum fugeret
<prvd. perist. 3.60_60> Et super astra pararet iter.
<prvd. perist. 3.61> Illa gradu cita peruigili
<prvd. perist. 3.62> Milia multa prius peragit
<prvd. perist. 3.63> Quam plaga pandat Eoa polum;
<prvd. perist. 3.64> Mane superba tribunal adit
<prvd. perist. 3.65_65> Fascibus adstat et in mediis
<prvd. perist. 3.66> Vociferans: "Rogo, quis furor est
<prvd. perist. 3.67> Perdere praecipites animas
<prvd. perist. 3.68> Et male prodiga corda sui
<prvd. perist. 3.69> Sternere rasilibus scopulis
<prvd. perist. 3.70_70> Omnipatremque negare deum?
<prvd. perist. 3.71>"Quaeritis, o miseranda manus
<prvd. perist. 3.72> Christicolum genus? en ego sum.
<prvd. perist. 3.73> Daemonicis inimica sacris
<prvd. perist. 3.74> Idola protero sub pedibus,
<prvd. perist. 3.75_75> Pectore et ore deum fateor.
<prvd. perist. 3.76>"Isis Apollo Venus nihil est
<prvd. perist. 3.77> Maximianus et ipse nihil;
<prvd. perist. 3.78> Illa nihil quia facta manu,
<prvd. perist. 3.79> Hic manuum quia facta colit
<prvd. perist. 3.80_80> Friuola utraque et utraque nihil.
<prvd. perist. 3.81>"Maximianus, opum dominus
<prvd. perist. 3.82> Et tamen ipse cliens lapidum,
<prvd. perist. 3.83> Prostituat uoueatque suis
<prvd. perist. 3.84> Numinibus caput ipse suum,
<prvd. perist. 3.85_85> Pectora cur generosa quatit?
<prvd. perist. 3.86>"Dux bonus, arbiter egregius,
<prvd. perist. 3.87> Sanguine pascitur innocuo
<prvd. perist. 3.88> Corporibusque piis inhians
<prvd. perist. 3.89> Viscera sobria dilacerat
<prvd. perist. 3.90_90> Gaudet et excruciare fidem.
<prvd. perist. 3.91>"Ergo age, tortor, adure seca
<prvd. perist. 3.92> Diuide membra coacta luto!
<prvd. perist. 3.93> Soluere rem fragilem facile est,
<prvd. perist. 3.94> Non penetrabitur interior
<prvd. perist. 3.95_95> Exagitante dolore animus."
<prvd. perist. 3.96> Talibus excitus in furias
<prvd. perist. 3.97> Praetor ait: "Rape praecipitem,
<prvd. perist. 3.98> Lictor, et obrue suppliciis!
<prvd. perist. 3.99> Sentiat esse deos patrios
<prvd. perist. 3.100_100> Nec leue principis imperium.
<prvd. perist. 3.101>"Quam cuperem tamen ante necem,
<prvd. perist. 3.102> Si potis est, reuocare tuam,
<prvd. perist. 3.103> Torua puellula, nequitiam!
<prvd. perist. 3.104> Respice gaudia quanta metas
<prvd. perist. 3.105_105> Quae tibi fert genialis honor!
<prvd. perist. 3.106>"Te lacrimis labefacta domus
<prvd. perist. 3.107> Prosequitur generisque tui
<prvd. perist. 3.108> Ingemit anxia nobilitas
<prvd. perist. 3.109> Sole quod occidis in tenero
<prvd. perist. 3.110_110> Proxima dotibus et thalamo.
<prvd. perist. 3.111>"Non mouet aurea pompa tori,
<prvd. perist. 3.112> Non pietas ueneranda senum
<prvd. perist. 3.113> Quos temeraria debilitas?
<prvd. perist. 3.114> Ecce parata ministeria
<prvd. perist. 3.115_115> Excruciabilis exitii.
<prvd. perist. 3.116>"Aut gladio feriere caput
<prvd. perist. 3.117> Aut laniabere membra feris
<prvd. perist. 3.118> Aut facibus data fumificis
<prvd. perist. 3.119> Flebiliterque ululanda tuis
<prvd. perist. 3.120_120> In cineres resoluta flues.
<prvd. perist. 3.121>"Haec, rogo, quis labor est fugere?
<prvd. perist. 3.122> Si modicum salis eminulis
<prvd. perist. 3.123> Turis et exiguum digitis
<prvd. perist. 3.124> Tangere, uirgo, benigna uelis,
<prvd. perist. 3.125_125> Poena grauis procul afuerit."
<prvd. perist. 3.126> Martyr ad ista nihil, sed enim
<prvd. perist. 3.127> Infremit inque tyranni oculos
<prvd. perist. 3.128> Sputa iacit, simulacra dehinc
<prvd. perist. 3.129> Dissipat inpositamque molam
<prvd. perist. 3.130_130> Turibulis pede prosubigit.
<prvd. perist. 3.131> Nec mora, carnifices gemini
<prvd. perist. 3.132> Iuncea pectora dilacerant
<prvd. perist. 3.133> Et latus ungula uirgineum
<prvd. perist. 3.134> Pulsat utrimque et ad ossa secat
<prvd. perist. 3.135_135> Eulalia numerante notas.
<prvd. perist. 3.136>"Scriberis ecce mihi, domine.
<prvd. perist. 3.137> Quam iuuat hos apices legere,
<prvd. perist. 3.138> Qui tua, Christe, tropaea notant.
<prvd. perist. 3.139> Nomen et ipsa sacrum loquitur
<prvd. perist. 3.140_140> Purpura sanguinis eliciti."
<prvd. perist. 3.141> Haec sine fletibus et gemitu
<prvd. perist. 3.142> Laeta canebat et intrepida.
<prvd. perist. 3.143> Dirus abest dolor ex animo
<prvd. perist. 3.144> Membraque picta cruore nouo
<prvd. perist. 3.145_145> Fonte cutem recalente lauant.
<prvd. perist. 3.146> Vltima carnificina dehinc,
<prvd. perist. 3.147> Non laceratio uulnifica
<prvd. perist. 3.148> Crate tenus nec arata cutis,
<prvd. perist. 3.149> Flamma sed undique lampadibus
<prvd. perist. 3.150_150> In latera stomachumque furit.
<prvd. perist. 3.151> Crinis odorus ut in iugulos
<prvd. perist. 3.152> Fluxerat inuolitans umeris,
<prvd. perist. 3.153> Quo pudibunda pudicitia
<prvd. perist. 3.154> Virgineusque lateret honos
<prvd. perist. 3.155_155> Tegmine uerticis opposito,
<prvd. perist. 3.156> Flamma crepans uolat in faciem
<prvd. perist. 3.157> Perque comas uegetata caput
<prvd. perist. 3.158> Occupat exsuperatque apicem.
<prvd. perist. 3.159> Virgo citum cupiens obitum
<prvd. perist. 3.160_160> Adpetit et bibit ore rogum.
<prvd. perist. 3.161> Emicat inde columba repens
<prvd. perist. 3.162> Martyris os niue candidior
<prvd. perist. 3.163> Visa relinquere et astra sequi;
<prvd. perist. 3.164> Spiritus hic erat Eulaliae
<prvd. perist. 3.165_165> Lacteolus celer innocuus.
<prvd. perist. 3.166> Colla fluunt abeunte anima
<prvd. perist. 3.167> Et rogus igneus emoritur,
<prvd. perist. 3.168> Pax datur artubus exanimis,
<prvd. perist. 3.169> Flatus in aethere plaudit ouans
<prvd. perist. 3.170_170> Templaque celsa petit uolucer.
<prvd. perist. 3.171> Vidit et ipse satelles auem
<prvd. perist. 3.172> Feminae ab ore meare palam,
<prvd. perist. 3.173> Obstupefactus et attonitus
<prvd. perist. 3.174> Prosilit et sua gesta fugit,
<prvd. perist. 3.175_175> Lictor et ipse fugit pauidus.
<prvd. perist. 3.176> Ecce niuem glacialis hiems
<prvd. perist. 3.177> Ingerit et tegit omne forum,
<prvd. perist. 3.178> Membra tegit simul Eulaliae
<prvd. perist. 3.179> Axe iacentia sub gelido
<prvd. perist. 3.180_180> Pallioli uice linteoli.
<prvd. perist. 3.181> Cedat amor lacrimantum hominum,
<prvd. perist. 3.182> Qui celebrare suprema solent,
<prvd. perist. 3.183> Flebile cedat et officium
<prvd. perist. 3.184> Ipsa elementa iubente deo
<prvd. perist. 3.185_185> Exequias tibi, uirgo, ferunt.
<prvd. perist. 3.186> Nunc locus Emerita est tumulo,
<prvd. perist. 3.187> Clara colonia Vettoniae
<prvd. perist. 3.188> Quam memorabilis amnis Ana
<prvd. perist. 3.189> Praeterit et uiridante rapax
<prvd. perist. 3.190_190> Gurgite moenia pulchra lauit.
<prvd. perist. 3.191> Hic, ubi marmore perspicuo
<prvd. perist. 3.192> Atria luminat alma nitor
<prvd. perist. 3.193> Et peregrinus et indigena,
<prvd. perist. 3.194> Reliquias cineresque sacros
<prvd. perist. 3.195_195> Seruat humus ueneranda sinu.
<prvd. perist. 3.196> Tecta corusca super rutilant
<prvd. perist. 3.197> De laquearibus aureolis
<prvd. perist. 3.198> Saxaque caesa solum uariant,
<prvd. perist. 3.199> Floribus ut rosulenta putes
<prvd. perist. 3.200_200> Prata rubescere multimodis.
<prvd. perist. 3.201> Carpite purpureas uiolas
<prvd. perist. 3.202> Sanguineosque crocos metite!
<prvd. perist. 3.203> Non caret his genialis hiems,
<prvd. perist. 3.204> Laxat et arua tepens glacies,
<prvd. perist. 3.205_205> Floribus ut cumulet calathos.
<prvd. perist. 3.206> Ista comantibus e foliis
<prvd. perist. 3.207> Munera, uirgo puerque, date!
<prvd. perist. 3.208> Ast ego serta choro in medio
<prvd. perist. 3.209> Texta feram pede dactylico
<prvd. perist. 3.210_210> Vilia marcida, festa tamen.
<prvd. perist. 3.211> Sic uenerarier ossa libet
<prvd. perist. 3.212> Ossibus altar et inpositum
<prvd. perist. 3.213> Illa dei sita sub pedibus
<prvd. perist. 3.214> Prospicit haec populosque suos
<prvd. perist. 3.215_215> Carmine propitiata fouet.
<prvd. perist. 4.1> Bis nouem noster populus sub uno
<prvd. perist. 4.2> Martyrum seruat cineres sepulcro,
<prvd. perist. 4.3> Caesaraugustam uocitamus urbem
<prvd. perist. 4.4> Res cui tanta est.
<prvd. perist. 4.5_5> Plena magnorum domus angelorum
<prvd. perist. 4.6> Non timet mundi fragilis ruinam
<prvd. perist. 4.7> Tot sinu gestans simul offerenda
<prvd. perist. 4.8> Munera Christo.
<prvd. perist. 4.9> Cum deus dextram quatiens coruscam
<prvd. perist. 4.10_10> Nube subnixus ueniet rubente
<prvd. perist. 4.11> Gentibus iustam positurus aequo
<prvd. perist. 4.12> Pondere libram,
<prvd. perist. 4.13> Orbe de magno caput excitata
<prvd. perist. 4.14> Obuiam Christo properanter ibit
<prvd. perist. 4.15_15> Ciuitas quaeque pretiosa portans
<prvd. perist. 4.16> Dona canistris.
<prvd. perist. 4.17> Afra Carthago tua promet ossa,
<prvd. perist. 4.18> Ore facundo Cypriane doctor.
<prvd. perist. 4.19> Corduba Acisclum dabit et Zoellum
<prvd. perist. 4.20_20> Tresque coronas.
<prvd. perist. 4.21> Tu tribus gemmis diadema pulchrum
<prvd. perist. 4.22> Offeres Christo, genetrix piorum
<prvd. perist. 4.23> Tarraco, intexit cui Fructuosus
<prvd. perist. 4.24> Sutile uinclum.
<prvd. perist. 4.25_25> Nomen hoc gemmae strofio inligatae est,
<prvd. perist. 4.26> Emicant iuxta lapides gemelli
<prvd. perist. 4.27> Ardet et splendor parilis duorum
<prvd. perist. 4.28> Igne corusco.
<prvd. perist. 4.29> Parua Felicis decus exhibebit
<prvd. perist. 4.30_30> Artubus sanctis locuples Gerunda.
<prvd. perist. 4.31> Nostra gestabit Calagurris ambos
<prvd. perist. 4.32> Quos ueneramur.
<prvd. perist. 4.33> Barchinon claro Cucufate freta
<prvd. perist. 4.34> Surget et Paulo speciosa Narbo,
<prvd. perist. 4.35_35> Teque praepollens Arelas habebit,
<prvd. perist. 4.36> Sancte Genesi.
<prvd. perist. 4.37> Lusitanorum caput oppidorum
<prvd. perist. 4.38> Vrbs adoratae cineres puellae
<prvd. perist. 4.39> Obuiam Christo rapiens ad aram
<prvd. perist. 4.40_40> Porriget ipsam.
<prvd. perist. 4.41> Sanguinem Iusti, cui Pastor haeret,
<prvd. perist. 4.42> Ferculum duplex geminumque donum
<prvd. perist. 4.43> Ferre Conplutum gremio iuuabit
<prvd. perist. 4.44> Membra duorum.
<prvd. perist. 4.45_45> Ingeret Tingis sua Cassianum,
<prvd. perist. 4.46> Festa Massylum monumenta regum,
<prvd. perist. 4.47> Qui cinis gentes domitas coegit
<prvd. perist. 4.48> Ad iuga Christi.
<prvd. perist. 4.49> Singulis paucae, tribus aut duobus,
<prvd. perist. 4.50_50> Forsan et quinis aliquae placebunt
<prvd. perist. 4.51> Testibus Christi prius hostiarum
<prvd. perist. 4.52> Pignere functae.
<prvd. perist. 4.53> Tu decem sanctos reuehes et octo,
<prvd. perist. 4.54> Caesaraugusta studiosa Christo,
<prvd. perist. 4.55_55> Verticem flauis oleis reuincta,
<prvd. perist. 4.56> Pacis honore.
<prvd. perist. 4.57> Sola in occursum numerosiores
<prvd. perist. 4.58> Martyrum turbas domino parasti,
<prvd. perist. 4.59> Sola praediues pietate multa
<prvd. perist. 4.60_60> Luce frueris.
<prvd. perist. 4.61> Vix parens orbis populosa Poeni,
<prvd. perist. 4.62> Ipsa uix Roma in solio locata
<prvd. perist. 4.63> Te, decus nostrum, superare in isto
<prvd. perist. 4.64> Munere digna est.
<prvd. perist. 4.65_65> Omnibus portis sacer inmolatus
<prvd. perist. 4.66> Sanguis exclusit genus inuidorum
<prvd. perist. 4.67> Daemonum et nigras pepulit tenebras
<prvd. perist. 4.68> Vrbe piata.
<prvd. perist. 4.69> Nullus umbrarum latet intus horror,
<prvd. perist. 4.70_70> Pulsa nam pestis populum refugit;
<prvd. perist. 4.71> Christus in totis habitat plateis,
<prvd. perist. 4.72> Christus ubique est.
<prvd. perist. 4.73> Martyrum credas patriam coronis
<prvd. perist. 4.74> Debitam sacris, chorus unde surgens
<prvd. perist. 4.75_75> Tendit in caelum niueus togatae
<prvd. perist. 4.76> Nobilitatis.
<prvd. perist. 4.77> Inde, Vincenti, tua palma nata est,
<prvd. perist. 4.78> Clerus hic tantum peperit triumphum,
<prvd. perist. 4.79> Hic sacerdotum domus infulata
<prvd. perist. 4.80_80> Valeriorum.
<prvd. perist. 4.81> Saeuus antiquis quotiens procellis
<prvd. perist. 4.82> Turbo uexatum tremefecit orbem,
<prvd. perist. 4.83> Tristior templum rabies in istud
<prvd. perist. 4.84> Intulit iras.
<prvd. perist. 4.85_85> Nec furor quisquam sine laude nostrum
<prvd. perist. 4.86> Cessit aut clari uacuus cruoris,
<prvd. perist. 4.87> Martyrum semper numerus sub omni
<prvd. perist. 4.88> Grandine creuit.
<prvd. perist. 4.89> Nonne, Vincenti, peregri necandus
<prvd. perist. 4.90_90> Martyr his terris tenui notasti
<prvd. perist. 4.91> Sanguinis rore speciem futuri
<prvd. perist. 4.92> Morte propinqua?
<prvd. perist. 4.93> Hoc colunt ciues, uelut ipsa membra
<prvd. perist. 4.94> Caespes includat suus et paterno
<prvd. perist. 4.95_95> Seruet amplectens tumulo beati
<prvd. perist. 4.96> Martyris ossa.
<prvd. perist. 4.97> Noster est, quamuis procul hinc in urbe
<prvd. perist. 4.98> Passus ignota dederit sepulcri
<prvd. perist. 4.99> Gloriam uictor prope litus altae
<prvd. perist. 4.100_100> Forte Sagynti.
<prvd. perist. 4.101> Noster et nostra puer in palestra
<prvd. perist. 4.102> Arte uirtutis fideique oliuo
<prvd. perist. 4.103> Vnctus horrendum didicit domare
<prvd. perist. 4.104> Viribus hostem.
<prvd. perist. 4.105_105> Nouerat templo celebres in isto
<prvd. perist. 4.106> Octies partas deciesque palmas,
<prvd. perist. 4.107> Laureis doctus patriis eadem
<prvd. perist. 4.108> Laude cucurrit.
<prvd. perist. 4.109> Hic et, Encrati, recubant tuarum
<prvd. perist. 4.110_110> Ossa uirtutum, quibus efferati
<prvd. perist. 4.111> Spiritum mundi, uiolenta uirgo,
<prvd. perist. 4.112> Dedecorasti.
<prvd. perist. 4.113> Martyrum nulli remanente uita
<prvd. perist. 4.114> Contigit terris habitare nostris,
<prvd. perist. 4.115_115> Sola tu morti propriae superstes
<prvd. perist. 4.116> Viuis in orbe.
<prvd. perist. 4.117> Viuis ac poenae seriem retexis,
<prvd. perist. 4.118> Carnis et caesae spolium retentans
<prvd. perist. 4.119> Taetra quam sulcos habeant amaros
<prvd. perist. 4.120_120> Vulnera narras.
<prvd. perist. 4.121> Barbarus tortor latus omne carpsit,
<prvd. perist. 4.122> Sanguis inpensus, lacerata membra,
<prvd. perist. 4.123> Pectus abscisa patuit papilla
<prvd. perist. 4.124> Corde sub ipso.
<prvd. perist. 4.125_125> Iam minus mortis pretium peractae est,
<prvd. perist. 4.126> Quae uenenatos abolens dolores
<prvd. perist. 4.127> Concitam membris tribuit quietem
<prvd. perist. 4.128> Fine soporo.
<prvd. perist. 4.129> Cruda te longum tenuit cicatrix
<prvd. perist. 4.130_130> Et diu uenis dolor haesit ardens,
<prvd. perist. 4.131> Dum putrescentes tenuat medullas
<prvd. perist. 4.132> Tabidus umor.
<prvd. perist. 4.133> Inuidus quamuis obitum supremum
<prvd. perist. 4.134> Persecutoris gladius negarit,
<prvd. perist. 4.135_135> Plena te, martyr, tamen ut peremptam
<prvd. perist. 4.136> Poena coronat.
<prvd. perist. 4.137> Vidimus partem iecoris reuulsam
<prvd. perist. 4.138> Vngulis longe iacuisse pressis,
<prvd. perist. 4.139> Mors habet pallens aliquid tuorum
<prvd. perist. 4.140_140> Te quoque uiua.
<prvd. perist. 4.141> Hunc nouum nostrae titulum fruendum
<prvd. perist. 4.142> Caesaraugustae dedit ipse Christus
<prvd. perist. 4.143> Iuge uiuentis domus ut dicata
<prvd. perist. 4.144> Martyris esset.
<prvd. perist. 4.145_145> Ergo ter senis sacra candidatis
<prvd. perist. 4.146> Diues Optato simul et Luperco
<prvd. perist. 4.147> Perge conscriptum tibimet senatum
<prvd. perist. 4.148> Pangere psalmis.
<prvd. perist. 4.149> Ede Successum, cane Martialem,
<prvd. perist. 4.150_150> Mors et Vrbani tibi concinatur,
<prvd. perist. 4.151> Iuliam cantus resonet simulque
<prvd. perist. 4.152> Quintilianum.
<prvd. perist. 4.153> Publium pangat chorus et reuoluat
<prvd. perist. 4.154> Quale Frontonis fuerit tropaeum,
<prvd. perist. 4.155_155> Quid bonus Felix tulerit, quid acer
<prvd. perist. 4.156> Caecilianus,
<prvd. perist. 4.157> Quantus, Euoti, tua bella sanguis
<prvd. perist. 4.158> Tinxerit, quantus tua, Primitiue,
<prvd. perist. 4.159> Tum tuos uiuax recolat triumphos
<prvd. perist. 4.160_160> Laus, Apodemi.
<prvd. perist. 4.161> Quattuor posthinc superest uirorum
<prvd. perist. 4.162> Nomen extolli renuente metro,
<prvd. perist. 4.163> Quos Saturninos memorat uocatos
<prvd. perist. 4.164> Prisca uetustas.
<prvd. perist. 4.165_165> Carminis leges amor aureorum
<prvd. perist. 4.166> Nominum parui facit et loquendi
<prvd. perist. 4.167> Cura de sanctis uitiosa non est
<prvd. perist. 4.168> Nec rudis umquam.
<prvd. perist. 4.169> Plenus est artis modus adnotatas
<prvd. perist. 4.170_170> Nominum formas recitare Christo,
<prvd. perist. 4.171> Quas tenet caeli liber explicandus
<prvd. perist. 4.172> Tempore iusto.
<prvd. perist. 4.173> Octo tunc sanctos recolet decemque
<prvd. perist. 4.174> Angelus coram patre filioque
<prvd. perist. 4.175_175> Vrbis unius regimen tenentes
<prvd. perist. 4.176> Iure sepulcri.
<prvd. perist. 4.177> Quin ad antiquum numerum trahentur
<prvd. perist. 4.178> Viua post poenae specimen puella
<prvd. perist. 4.179> Morsque Vincenti, cui sanguis hinc es
<prvd. perist. 4.180_180> Fons et honoris,
<prvd. perist. 4.181> Additis Gaio (nec enim silendi)
<prvd. perist. 4.182> Teque, Crementi, quibus incruentum
<prvd. perist. 4.183> Ferre prouenit decus ex secundo
<prvd. perist. 4.184> Laudis agone.
<prvd. perist. 4.185_185> Ambo confessi dominum steterunt
<prvd. perist. 4.186> Acriter contra fremitum latronum,
<prvd. perist. 4.187> Ambo gustarunt leuiter saporem
<prvd. perist. 4.188> Martyriorum.
<prvd. perist. 4.189> Haec sub altari sita sempiterno
<prvd. perist. 4.190_190> Lapsibus nostris ueniam precatur
<prvd. perist. 4.191> Turba quam seruat procerum creatrix
<prvd. perist. 4.192> Purpureorum.
<prvd. perist. 4.193> Nos pio fletu, date, perluamus
<prvd. perist. 4.194> Marmorum sulcos quibus est operta
<prvd. perist. 4.195_195> Spes ut absoluam retinaculorum
<prvd. perist. 4.196> Vincla meorum.
<prvd. perist. 4.197> Sterne te totam generosa sanctis
<prvd. perist. 4.198> Ciuitas mecum tumulis, deinde
<prvd. perist. 4.199> Mox resurgentes animas et artus
<prvd. perist. 4.200_200> Tota sequeris.
<prvd. perist. 5.1> Beate martyr, prospera
<prvd. perist. 5.2> Diem triumphalem tuum
<prvd. perist. 5.3> Quo sanguinis merces tibi
<prvd. perist. 5.4> Corona, Vincenti, datur.
<prvd. perist. 5.5_5> Hic te ex tenebris saeculi
<prvd. perist. 5.6> Tortore uicto et iudice
<prvd. perist. 5.7> Euexit ad caelum dies
<prvd. perist. 5.8> Christoque ouantem reddidit.
<prvd. perist. 5.9> Nunc angelorum particeps
<prvd. perist. 5.10_10> Conlucis insigni stola
<prvd. perist. 5.11> Quam testis indomabilis
<prvd. perist. 5.12> Riuis cruoris laueras,
<prvd. perist. 5.13> Cum te satelles idoli
<prvd. perist. 5.14> Praecinctus atris legibus
<prvd. perist. 5.15_15> Litare diuis gentium
<prvd. perist. 5.16> Ferro et catenis cogeret.
<prvd. perist. 5.17> Ac uerba primum mollia
<prvd. perist. 5.18> Suadendo blande effuderat
<prvd. perist. 5.19> Captator ut uitulum lupus
<prvd. perist. 5.20_20> Rapturus adludit prius.
<prvd. perist. 5.21>"Rex" inquit "orbis maximus,
<prvd. perist. 5.22> Qui sceptra gestat Romula
<prvd. perist. 5.23> Seruire sanxit omnia
<prvd. perist. 5.24> Priscis deorum cultibus.
<prvd. perist. 5.25_25>"Vos, Nazareni, adsistite
<prvd. perist. 5.26> Rudemque ritum spernite.
<prvd. perist. 5.27> Haec saxa quae princeps colit
<prvd. perist. 5.28> Placate fumo et uictima."
<prvd. perist. 5.29> Exclamat hic Vincentius,
<prvd. perist. 5.30_30> Leuuita de tribu sacra,
<prvd. perist. 5.31> Minister altaris dei
<prvd. perist. 5.32> Septem ex columnis lacteis:
<prvd. perist. 5.33>"Tibi ista praesint numina,
<prvd. perist. 5.34> Tu saxa, tu lignum colas,
<prvd. perist. 5.35_35> Tu mortuorum mortuus
<prvd. perist. 5.36> Fias deorum pontifex;
<prvd. perist. 5.37>"Nos lucis auctorem patrem
<prvd. perist. 5.38> Eiusque Christum filium,
<prvd. perist. 5.39> Qui solus ac uerus deus,
<prvd. perist. 5.40_40> Datiane, confitebimur."
<prvd. perist. 5.41> Hic ille iam commotior:
<prvd. perist. 5.42>"Audesne non felix" ait
<prvd. perist. 5.43>"Ius hoc deorum et principum
<prvd. perist. 5.44> Violare uerbis asperis,
<prvd. perist. 5.45_45>"Ius et sacratum et publicum,
<prvd. perist. 5.46> Cui cedit humanum genus,
<prvd. perist. 5.47> Nec te iuuentae feruidae
<prvd. perist. 5.48> Instans periclum permouet?
<prvd. perist. 5.49>"Hoc namque decretum cape.
<prvd. perist. 5.50_50> Aut ara ture et caespite
<prvd. perist. 5.51> Precanda iam nunc est tibi
<prvd. perist. 5.52> Aut mors luenda est sanguine."
<prvd. perist. 5.53> Respondit ille altrinsecus:
<prvd. perist. 5.54>"Age ergo quidquid uirium
<prvd. perist. 5.55_55> Quidquid potestatis tibi est,
<prvd. perist. 5.56> Palam reluctor, exere!
<prvd. perist. 5.57>"Vox nostra quae sit, accipe.
<prvd. perist. 5.58> Est Christus et pater deus;
<prvd. perist. 5.59> Serui huius et testes sumus
<prvd. perist. 5.60_60> Extorque si potes fidem!
<prvd. perist. 5.61>"Tormenta carcer ungulae
<prvd. perist. 5.62> Stridensque flammis lammina
<prvd. perist. 5.63> Atque ipsa poenarum ultima
<prvd. perist. 5.64> Mors christianis ludus est.
<prvd. perist. 5.65_65>"O uestra inanis uanitas
<prvd. perist. 5.66> Scitumque brutum Caesaris!
<prvd. perist. 5.67> Condigna uestris sensibus
<prvd. perist. 5.68> Coli iubetis numina
<prvd. perist. 5.69>"Excisa fabrili manu
<prvd. perist. 5.70_70> Cauis recocta et follibus,
<prvd. perist. 5.71> Quae uoce, quae gressu carent,
<prvd. perist. 5.72> Inmota caeca elinguia.
<prvd. perist. 5.73>"His sumptuosa splendido
<prvd. perist. 5.74> Delubra crescunt marmore
<prvd. perist. 5.75_75> His colla mugientium
<prvd. perist. 5.76> Percussa taurorum cadunt.
<prvd. perist. 5.77>- At sunt et illic spiritus. -
<prvd. perist. 5.78> Sunt; sed magistri criminum
<prvd. perist. 5.79> Vestrae et salutis aucipes,
<prvd. perist. 5.80_80> Vagi inpotentes sordidi,
<prvd. perist. 5.81>"Qui uos latenter incitos
<prvd. perist. 5.82> In omne conpellunt nefas,
<prvd. perist. 5.83> Vastare iustos caedibus
<prvd. perist. 5.84> Plebem piorum carpere.
<prvd. perist. 5.85_85>"Norunt et ipsi ac sentiunt
<prvd. perist. 5.86> Pollere Christum et uiuere
<prvd. perist. 5.87> Eiusque iam iamque adfore
<prvd. perist. 5.88> Regnum tremendum perfidis.
<prvd. perist. 5.89>"Clamant fatentes denique
<prvd. perist. 5.90_90> Pulsi ex latebris uiscerum
<prvd. perist. 5.91> Virtute Christi et nomine
<prvd. perist. 5.92> Diuique et idem daemones."
<prvd. perist. 5.93> His intonantem martyrem
<prvd. perist. 5.94> Iudex profanus non tulit,
<prvd. perist. 5.95_95> Conclamat: "Os obtrudite
<prvd. perist. 5.96> Ne plura iactet inprobus!
<prvd. perist. 5.97>"Vocem loquentis claudite
<prvd. perist. 5.98> Raptimque lictores date,
<prvd. perist. 5.99> Illos reorum carnibus
<prvd. perist. 5.100_100> Pastos manuque exercitos.
<prvd. perist. 5.101>"Iam faxo ius praetorium
<prvd. perist. 5.102> Conuiciator sentiat,
<prvd. perist. 5.103> Inpune ne nostris sibi
<prvd. perist. 5.104> Dis destruendis luserit.
<prvd. perist. 5.105_105>"Tibi ergo soli, contumax,
<prvd. perist. 5.106> Tarpeia calcentur sacra,
<prvd. perist. 5.107> Tu porro solus obteras
<prvd. perist. 5.108> Romam senatum Caesarem?
<prvd. perist. 5.109>"Vinctum retortis bracchiis
<prvd. perist. 5.110_110> Sursum ac deorsum extendite,
<prvd. perist. 5.111> Conpago donec ossuum
<prvd. perist. 5.112> Diuulsa membratim crepet.
<prvd. perist. 5.113>"Posthinc hiulcis ictibus
<prvd. perist. 5.114> Nudate costarum abdita
<prvd. perist. 5.115_115> Vt per lacunas uulnerum
<prvd. perist. 5.116> Iecur retectum palpitet."
<prvd. perist. 5.117> Ridebat haec miles dei
<prvd. perist. 5.118> Manus cruentas increpans
<prvd. perist. 5.119> Quod fixa non profundius
<prvd. perist. 5.120_120> Intraret artus ungula.
<prvd. perist. 5.121> Ac iam omne robur fortium
<prvd. perist. 5.122> Euiscerando cesserat
<prvd. perist. 5.123> Nisusque anhelus soluerat
<prvd. perist. 5.124> Fessos lacertorum toros,
<prvd. perist. 5.125_125> Ast ille tanto laetior
<prvd. perist. 5.126> Omni uacantem nubilo
<prvd. perist. 5.127> Frontem serenam luminat
<prvd. perist. 5.128> Te, Christe, praesentem uidens.
<prvd. perist. 5.129>"Quis uultus iste? Pro pudor!"
<prvd. perist. 5.130_130> Datianus aiebat furens.
<prvd. perist. 5.131>"Gaudet renidet prouocat
<prvd. perist. 5.132> Tortore tortus acrior!
<prvd. perist. 5.133>"Nil illa uis exercita
<prvd. perist. 5.134> Tot noxiorum mortibus
<prvd. perist. 5.135_135> Agone in isto proficit,
<prvd. perist. 5.136> Ars et dolorum uincitur.
<prvd. perist. 5.137>"Sed uos, alumni carceris
<prvd. perist. 5.138> Par semper inuictum mihi,
<prvd. perist. 5.139> Cohibete paulum dexteras,
<prvd. perist. 5.140_140> Respiret ut lassus uigor.
<prvd. perist. 5.141>"Praesicca rursus ulcera,
<prvd. perist. 5.142> Dum se cicatrix colligit
<prvd. perist. 5.143> Refrigerati sanguinis,
<prvd. perist. 5.144> Manus resulcans diruet."
<prvd. perist. 5.145_145> His contra leuuites refert:
<prvd. perist. 5.146>"Si iam tuorum perspicis
<prvd. perist. 5.147> Languere uirtutem canum,
<prvd. perist. 5.148> Age, ipse maior carnifex,
<prvd. perist. 5.149>"Ostende quo pacto queant
<prvd. perist. 5.150_150> Imos recessus scindere,
<prvd. perist. 5.151> Manus et ipse intersere
<prvd. perist. 5.152> Riuosque feruentes bibe!
<prvd. perist. 5.153>"Erras, cruente, si meam
<prvd. perist. 5.154> Te rere poenam sumere,
<prvd. perist. 5.155_155> Cum membra morti obnoxia
<prvd. perist. 5.156> Dilancinata interficis.
<prvd. perist. 5.157>"Est alter, est intrinsecus
<prvd. perist. 5.158> Violare quem nullus potest,
<prvd. perist. 5.159> Liber quietus integer
<prvd. perist. 5.160_160> Exsors dolorum tristium.
<prvd. perist. 5.161>"Hoc quod laboras perdere
<prvd. perist. 5.162> Tantis furoris uiribus
<prvd. perist. 5.163> Vas est solutum ac fictile
<prvd. perist. 5.164> Quocumque frangendum modo.
<prvd. perist. 5.165_165>"Quin immo nunc enitere
<prvd. perist. 5.166> Illum secare ac plectere
<prvd. perist. 5.167> Qui perstat intus, qui tuam
<prvd. perist. 5.168> Calcat, tyranne, insaniam!
<prvd. perist. 5.169>"Hunc, hunc lacesse, hunc discute,
<prvd. perist. 5.170_170> Inuictum inexsuperabilem
<prvd. perist. 5.171> Nullis procellis subditum
<prvd. perist. 5.172> Solique subiectum deo!"
<prvd. perist. 5.173> Haec fatur et stridentibus
<prvd. perist. 5.174> Laniatur uncis denuo;
<prvd. perist. 5.175_175> Cui praetor ore subdolo
<prvd. perist. 5.176> Anguina uerba exsibilat:
<prvd. perist. 5.177>"Si tanta callum pectoris
<prvd. perist. 5.178> Praedurat obstinatio,
<prvd. perist. 5.179> Puluinar ut nostrum manu
<prvd. perist. 5.180_180> Abomineris tangere,
<prvd. perist. 5.181>"Saltem latentes paginas
<prvd. perist. 5.182> Librosque opertos detege,
<prvd. perist. 5.183> Quo secta prauum seminans
<prvd. perist. 5.184> Iustis cremetur ignibus."
<prvd. perist. 5.185_185> His martyr auditis ait:
<prvd. perist. 5.186>"Quem tu, maligne, mysticis
<prvd. perist. 5.187> Minitaris ignem litteris,
<prvd. perist. 5.188> Flagrabis ipse hoc iustius.
<prvd. perist. 5.189>"Romfea nam caelestium
<prvd. perist. 5.190_190> Vindex erit uoluminum
<prvd. perist. 5.191> Tanti ueneni interpretem
<prvd. perist. 5.192> Linguam perurens fulmine.
<prvd. perist. 5.193>"Vides fauillas indices
<prvd. perist. 5.194> Gomorreorum criminum,
<prvd. perist. 5.195_195> Sodomita nec latet cinis
<prvd. perist. 5.196> Testis perennis funeris.
<prvd. perist. 5.197>"Exemplar hoc, serpens, tuum est,
<prvd. perist. 5.198> Fuligo quem mox sulpuris
<prvd. perist. 5.199> Bitumen et mixtum pice
<prvd. perist. 5.200_200> Imo inplicabunt tartaro."
<prvd. perist. 5.201> His persecutor saucius
<prvd. perist. 5.202> Pallet rubescit aestuat
<prvd. perist. 5.203> Insana torquens lumina
<prvd. perist. 5.204> Spumasque frendens egerit.
<prvd. perist. 5.205_205> Tum deinde cunctatus diu
<prvd. perist. 5.206> Decernit: "Extrema omnium
<prvd. perist. 5.207> Igni grabato et lamminis
<prvd. perist. 5.208> Exerceatur quaestio."
<prvd. perist. 5.209> Haec ille sese ad munera
<prvd. perist. 5.210_210> Gradu citato proripit
<prvd. perist. 5.211> Ipsosque pernix gaudio
<prvd. perist. 5.212> Poenae ministros praeuenit.
<prvd. perist. 5.213> Ventum ad palestram gloriae,
<prvd. perist. 5.214> Spes certat et crudelitas,
<prvd. perist. 5.215_215> Luctamen anceps conserunt
<prvd. perist. 5.216> Hinc martyr illinc carnifex.
<prvd. perist. 5.217> Serrata lectum regula
<prvd. perist. 5.218> Dente infrequenti exasperat,
<prvd. perist. 5.219> Cui multa carbonum strues
<prvd. perist. 5.220_220> Viuum uaporat halitum.
<prvd. perist. 5.221> Hunc sponte conscendit rogum
<prvd. perist. 5.222> Vir sanctus ore interrito,
<prvd. perist. 5.223> Ceu iam coronae conscius
<prvd. perist. 5.224> Celsum tribunal scanderet.
<prvd. perist. 5.225_225> Subter crepante aspergine
<prvd. perist. 5.226> Scintillat excussus salis
<prvd. perist. 5.227> Punctisque feruens stridulis
<prvd. perist. 5.228> Sparsim per artus figitur.
<prvd. perist. 5.229> Aruina posthinc igneum
<prvd. perist. 5.230_230> Inpressa cauterem lauit,
<prvd. perist. 5.231> Vis unde roris fumidi
<prvd. perist. 5.232> In membra sensim liquitur.
<prvd. perist. 5.233> Haec inter inmotus manet
<prvd. perist. 5.234> Tamquam dolorum nescius
<prvd. perist. 5.235_235> Tenditque in altum lumina,
<prvd. perist. 5.236> Nam uincla palmas presserant.
<prvd. perist. 5.237> Sublatus inde fortior
<prvd. perist. 5.238> Lugubre in antrum truditur,
<prvd. perist. 5.239> Ne liber usus luminis
<prvd. perist. 5.240_240> Animaret altum spiritum.
<prvd. perist. 5.241> Est intus imo ergastulo
<prvd. perist. 5.242> Locus tenebris nigrior,
<prvd. perist. 5.243> Quem saxa mersi fornicis
<prvd. perist. 5.244> Angusta clausum strangulant.
<prvd. perist. 5.245_245> Aeterna nox illic latet
<prvd. perist. 5.246> Expers diurni sideris,
<prvd. perist. 5.247> Hic carcer horrendus suos
<prvd. perist. 5.248> Habere fertur inferos.
<prvd. perist. 5.249> In hoc baratrum conicit
<prvd. perist. 5.250_250> Truculentus hostis martyrem
<prvd. perist. 5.251> Lignoque plantas inserit
<prvd. perist. 5.252> Diuaricatis cruribus.
<prvd. perist. 5.253> Quin addit et poenam nouam
<prvd. perist. 5.254> Crucis peritus artifex
<prvd. perist. 5.255_255> Nulli tyranno cognitam
<prvd. perist. 5.256> Nec fando conpertam retro.
<prvd. perist. 5.257> Fragmenta testarum iubet
<prvd. perist. 5.258> Hirta inpolitis angulis
<prvd. perist. 5.259> Acuminata informia
<prvd. perist. 5.260_260> Tergo iacentis sternerent.
<prvd. perist. 5.261> Totum cubile spiculis
<prvd. perist. 5.262> Armant dolores anxii,
<prvd. perist. 5.263> Insomne qui subter latus
<prvd. perist. 5.264> Mucrone pulsent obuio.
<prvd. perist. 5.265_265> Haec ille uersutus uafra
<prvd. perist. 5.266> Meditatus arte struxerat,
<prvd. perist. 5.267> Sed Belzebulis callida
<prvd. perist. 5.268> Commenta Christus destruit.
<prvd. perist. 5.269> Nam carceralis caecitas
<prvd. perist. 5.270_270> Splendore lucis fulgurat
<prvd. perist. 5.271> Duplexque morsus stipitis
<prvd. perist. 5.272> Ruptis cauernis dissilit.
<prvd. perist. 5.273> Agnoscit hic Vincentius
<prvd. perist. 5.274> Adesse quod sperauerat
<prvd. perist. 5.275_275> Tanti laboris praemium
<prvd. perist. 5.276> Christum datorem luminis.
<prvd. perist. 5.277> Cernit deinde fragmina
<prvd. perist. 5.278> Iam testularum mollibus
<prvd. perist. 5.279> Vestire semet floribus
<prvd. perist. 5.280_280> Redolente nectar carcere.
<prvd. perist. 5.281> Quin et frequentes angeli
<prvd. perist. 5.282> Stant ac loquuntur comminus,
<prvd. perist. 5.283> Quorum unus ore augustior
<prvd. perist. 5.284> Conpellat his dictis uirum:
<prvd. perist. 5.285_285>"Exsurge, martyr inclyte,
<prvd. perist. 5.286> Exsurge securus tui,
<prvd. perist. 5.287> Exsurge et almis coetibus
<prvd. perist. 5.288> Noster sodalis addere!
<prvd. perist. 5.289>"Decursa iam satis tibi
<prvd. perist. 5.290_290> Poenae minacis munia
<prvd. perist. 5.291> Pulchroque mortis exitu
<prvd. perist. 5.292> Omnis peracta est passio.
<prvd. perist. 5.293>"O miles inuictissime,
<prvd. perist. 5.294> Fortissimorum fortior,
<prvd. perist. 5.295_295> Iam te ipsa saeua et aspera
<prvd. perist. 5.296> Tormenta uictorem tremunt.
<prvd. perist. 5.297>"Spectator haec Christus deus
<prvd. perist. 5.298> Conpensat aeuo intermino
<prvd. perist. 5.299> Propriaeque collegam crucis
<prvd. perist. 5.300_300> Larga coronat dextera.
<prvd. perist. 5.301>"Pone hoc caducum uasculum
<prvd. perist. 5.302> Conpage textum terrea,
<prvd. perist. 5.303> Quod dissipatum soluitur,
<prvd. perist. 5.304> Et liber in caelum ueni!"
<prvd. perist. 5.305_305> Haec ille; sed clausas fores
<prvd. perist. 5.306> Interna rumpunt lumina
<prvd. perist. 5.307> Tenuisque per rimas nitor
<prvd. perist. 5.308> Lucis latentis proditur.
<prvd. perist. 5.309> Hoc cum stuperet territus
<prvd. perist. 5.310_310> Obsessor atri liminis,
<prvd. perist. 5.311> Quem cura pernox manserat
<prvd. perist. 5.312> Seruare feralem domum,
<prvd. perist. 5.313> Psallentis audit insuper
<prvd. perist. 5.314> Praedulce carmen martyris,
<prvd. perist. 5.315_315> Cui uocis instar aemulae
<prvd. perist. 5.316> Conclaue reddit concauum.
<prvd. perist. 5.317> Pauens deinde introspicit,
<prvd. perist. 5.318> Admota quantum postibus
<prvd. perist. 5.319> Acies per artas cardinum
<prvd. perist. 5.320_320> Intrare iuncturas potest.
<prvd. perist. 5.321> Vernare multis floribus
<prvd. perist. 5.322> Stramenta testarum uidet
<prvd. perist. 5.323> Ipsumque uulsis nexibus
<prvd. perist. 5.324> Obambulantem pangere.
<prvd. perist. 5.325_325> Inplentur aures turbidi
<prvd. perist. 5.326> Praetoris hoc miraculo,
<prvd. perist. 5.327> Flet uictus et uoluit gemens
<prvd. perist. 5.328> Iram dolorem dedecus.
<prvd. perist. 5.329>"Exemptus" inquit "carceri
<prvd. perist. 5.330_330> Paulum benignis fotibus
<prvd. perist. 5.331> Recreetur, ut pastum nouum
<prvd. perist. 5.332> Poenis refectus praebeat."
<prvd. perist. 5.333> Coire toto ex oppido
<prvd. perist. 5.334> Turbam fidelem cerneres
<prvd. perist. 5.335_335> Mollire praefultum torum
<prvd. perist. 5.336> Siccare cruda uulnera.
<prvd. perist. 5.337> Ille ungularum duplices
<prvd. perist. 5.338> Sulcos pererrat osculis,
<prvd. perist. 5.339> Hic purpurantem corporis
<prvd. perist. 5.340_340> Gaudet cruorem lambere.
<prvd. perist. 5.341> Cui recta celso tramite
<prvd. perist. 5.342> Reseratur ad patrem uia
<prvd. perist. 5.343> Quam fratre caesus inpio
<prvd. perist. 5.344> Plerique uestem linteam
<prvd. perist. 5.345_345> Stillante tingunt sanguine,
<prvd. perist. 5.346> Tutamen ut sacrum suis
<prvd. perist. 5.347> Domi reseruent posteris.
<prvd. perist. 5.348> Tunc ipse manceps carceris
<prvd. perist. 5.349> Et uinculorum ianitor,
<prvd. perist. 5.350_350> Vt fert uetustas conscia,
<prvd. perist. 5.351> Repente Christum credidit.
<prvd. perist. 5.352> Hic obseratis uectibus
<prvd. perist. 5.353> Densae specum caliginis
<prvd. perist. 5.354> Splendore lucis aduenae
<prvd. perist. 5.355_355> Micuisse clausum uiderat.
<prvd. perist. 5.356> At uero postquam lectuli
<prvd. perist. 5.357> Martyr quietem contigit
<prvd. perist. 5.358> Aeger morarum taedio
<prvd. perist. 5.359> Et mortis incensus siti,
<prvd. perist. 5.360_360> Si mors habenda eiusmodi est
<prvd. perist. 5.361> Quae corporali ergastulo
<prvd. perist. 5.362> Mentem resoluit liberam
<prvd. perist. 5.363> Et reddit auctori deo,
<prvd. perist. 5.364> Mentem piatam sanguine
<prvd. perist. 5.365_365> Mortis lauacris erutam
<prvd. perist. 5.366> Quae semet ac uitam suam
<prvd. perist. 5.367> Christo inmolandam praebuit,
<prvd. perist. 5.368> Ergo ut recline mollibus
<prvd. perist. 5.369> Reiecit aulaeis caput,
<prvd. perist. 5.370_370> Victor relictis artubus
<prvd. perist. 5.371> Caelum capessit spiritus.
<prvd. perist. 5.372> Abel beatus scanderat.
<prvd. perist. 5.373> Stipant euntem candidi
<prvd. perist. 5.374> Hinc inde sanctorum chori
<prvd. perist. 5.375_375> Parique missum carcere
<prvd. perist. 5.376> Baptista Iohannis uocat.
<prvd. perist. 5.377> At christiani nominis
<prvd. perist. 5.378> Hostem coquebant inrita
<prvd. perist. 5.379> Fellis uenena et liuidum
<prvd. perist. 5.380_380> Cor efferata exusserant.
<prvd. perist. 5.381> Saeuire inermem crederes
<prvd. perist. 5.382> Fractis draconem dentibus;
<prvd. perist. 5.383>"Euasit exultans" ait
<prvd. perist. 5.384>"Rebellis et palmam tulit.
<prvd. perist. 5.385_385>"Sed restat illud ultimum,
<prvd. perist. 5.386> Inferre poenam mortuo
<prvd. perist. 5.387> Feris cadauer tradere
<prvd. perist. 5.388> Canibusue carpendum dare.
<prvd. perist. 5.389>"Iam nunc et ossa extinxero
<prvd. perist. 5.390_390> Ne sit sepulcrum funeris,
<prvd. perist. 5.391> Quod plebs gregalis excolat
<prvd. perist. 5.392> Titulumque figat martyris."
<prvd. perist. 5.393> Sic frendit et corpus sacrum
<prvd. perist. 5.394> Profanus (a dirum nefas!)
<prvd. perist. 5.395_395> Nudum negato tegmine
<prvd. perist. 5.396> Exponit inter carices.
<prvd. perist. 5.397> Sed nulla dirarum famis
<prvd. perist. 5.398> Aut bestiarum aut alitum
<prvd. perist. 5.399> Audet tropaeum gloriae
<prvd. perist. 5.400_400> Foedare tactu squalido.
<prvd. perist. 5.401> Quin, si qua clangens inprobe
<prvd. perist. 5.402> Circumuolarat eminus,
<prvd. perist. 5.403> Trucis uolucris inpetu
<prvd. perist. 5.404> Depulsa uertebat fugam.
<prvd. perist. 5.405_405> Nam coruus, Heliae datus
<prvd. perist. 5.406> Olim ciborum portitor,
<prvd. perist. 5.407> Hoc munus inplet sedule
<prvd. perist. 5.408> Et inremotus excubat.
<prvd. perist. 5.409> Hic ex frutectis proximis
<prvd. perist. 5.410_410> Infestus alarum sono
<prvd. perist. 5.411> Oculosque pinnis uerberans
<prvd. perist. 5.412> Exegit inmanem lupum.
<prvd. perist. 5.413> Quis perfidorum credere
<prvd. perist. 5.414> Ausit rapacem beluam
<prvd. perist. 5.415_415> Tauris paratam congredi,
<prvd. perist. 5.416> Cessisse plumis mollibus?
<prvd. perist. 5.417> Ibat malignum murmurans
<prvd. perist. 5.418> Leui uolatu exterritus
<prvd. perist. 5.419> Praedamque uisam fugerat
<prvd. perist. 5.420_420> Custodis inbellis minis.
<prvd. perist. 5.421> Quis audienti talia,
<prvd. perist. 5.422> Datiane, tunc sensus tibi,
<prvd. perist. 5.423> Quantis gementem spiculis
<prvd. perist. 5.424> Figebat occultus dolor,
<prvd. perist. 5.425_425> Cum te perempti corporis
<prvd. perist. 5.426> Virtute uictum cerneres
<prvd. perist. 5.427> Ipsis et inpar ossibus
<prvd. perist. 5.428> Vacuisque iam membris minor?
<prvd. perist. 5.429> Sed quis, tyranne pertinax,
<prvd. perist. 5.430_430> Hunc inpotentem spiritum
<prvd. perist. 5.431> Determinabit exitus?
<prvd. perist. 5.432> Nullusne te franget modus?
<prvd. perist. 5.433>"Nullus, nec umquam desinam.
<prvd. perist. 5.434> Nam si ferina inmanitas
<prvd. perist. 5.435_435> Mansuescit et clementia
<prvd. perist. 5.436> Coruos uoraces mitigat,
<prvd. perist. 5.437>"Mergam cadauer fluctibus;
<prvd. perist. 5.438> Insana numquam naufragis
<prvd. perist. 5.439> Ignoscit unda et spumeum
<prvd. perist. 5.440_440> Nescit profundum parcere.
<prvd. perist. 5.441>"Aut semper illic mobilis
<prvd. perist. 5.442> Incerta per ludibria
<prvd. perist. 5.443> Vagis feretur flatibus
<prvd. perist. 5.444> Squamosa pascens agmina,
<prvd. perist. 5.445_445>"Aut sub fragosis rupibus
<prvd. perist. 5.446> Scabri petrarum murices
<prvd. perist. 5.447> Inter recessus scrupeos
<prvd. perist. 5.448> Discissa rumpent uiscera.
<prvd. perist. 5.449>"Ecquis uirorum strenue
<prvd. perist. 5.450_450> Cumbam peritus pellere
<prvd. perist. 5.451> Remo rudente et carbaso
<prvd. perist. 5.452> Secare qui pontum queas
<prvd. perist. 5.453>"Rapias palustri e caespite
<prvd. perist. 5.454> Corpus quod intactum iacet,
<prvd. perist. 5.455_455> Leuique uectum lembulo
<prvd. perist. 5.456> Amplum per aequor auferas?
<prvd. perist. 5.457>"Sed conplicatum sparteus
<prvd. perist. 5.458> Claudat cadauer culleus
<prvd. perist. 5.459> Quem fune conexus lapis
<prvd. perist. 5.460_460> Praeceps in altum deprimat.
<prvd. perist. 5.461>"At tu per undas emices
<prvd. perist. 5.462> Rorante praepes palmula,
<prvd. perist. 5.463> Donec relictum longior
<prvd. perist. 5.464> Abscondat aspectus solum."
<prvd. perist. 5.465_465> Haec iussa quidam militum
<prvd. perist. 5.466>(Eumorfio nomen fuit)
<prvd. perist. 5.467> Violentus audax barbarus
<prvd. perist. 5.468> Furore feruens adripit.
<prvd. perist. 5.469> Funale textum conserit
<prvd. perist. 5.470_470> Suto quod inplet corpore,
<prvd. perist. 5.471> Emensus et multum freti
<prvd. perist. 5.472> Inter procellas excutit.
<prvd. perist. 5.473> O praepotens uirtus dei,
<prvd. perist. 5.474> Virtus creatrix omnium,
<prvd. perist. 5.475_475> Quae turgidum quondam mare
<prvd. perist. 5.476> Gradiente Christo strauerat,
<prvd. perist. 5.477> Vt terga calcans aequoris
<prvd. perist. 5.478> Siccis mearet passibus
<prvd. perist. 5.479> Plantas nec undis tingueret
<prvd. perist. 5.480_480> Vasti uiator gurgitis!
<prvd. perist. 5.481> Haec ipsa uirtus iusserat
<prvd. perist. 5.482> Rubrum salum dehiscere,
<prvd. perist. 5.483> Patente dum fundo aridum
<prvd. perist. 5.484> Secura plebs iter terit.
<prvd. perist. 5.485_485> Nec non et ipsa nunc iubet
<prvd. perist. 5.486> Seruire sancto corpori
<prvd. perist. 5.487> Pontum quietis lapsibus
<prvd. perist. 5.488> Ad curua pronum litora.
<prvd. perist. 5.489> Saxum molaris ponderis
<prvd. perist. 5.490_490> Vt spuma candens innatat,
<prvd. perist. 5.491> Tantique custos pigneris
<prvd. perist. 5.492> Fiscella fertur fluctibus.
<prvd. perist. 5.493> Cernunt stupentes nauitae
<prvd. perist. 5.494> Vectam remenso marmore
<prvd. perist. 5.495_495> Labi retrorsum leniter
<prvd. perist. 5.496> Aestu secundo et flamine.
<prvd. perist. 5.497> Certant et ipsi concito
<prvd. perist. 5.498> Pontum faselo scindere
<prvd. perist. 5.499> Longe sed artus praeuolarit
<prvd. perist. 5.500_500> Telluris ad mollem sinum.
<prvd. perist. 5.501> Prius relatos denique
<prvd. perist. 5.502> Humus quieta suscipit,
<prvd. perist. 5.503> Quam pulsa summis nisibus
<prvd. perist. 5.504> Carina portum tangeret.
<prvd. perist. 5.505_505> Felix amoeni litoris
<prvd. perist. 5.506> Secessus ille, qui sacra
<prvd. perist. 5.507> Fouens harenis uiscera
<prvd. perist. 5.508> Vicem sepulcri praebuit,
<prvd. perist. 5.509> Dum cura sanctorum pia
<prvd. perist. 5.510_510> Deflens adornat aggerem
<prvd. perist. 5.511> Tumuloque corpus creditum
<prvd. perist. 5.512> Vitae reseruat posterae!
<prvd. perist. 5.513> Sed mox subactis hostibus
<prvd. perist. 5.514> Iam pace iustis reddita
<prvd. perist. 5.515_515> Altar quietem debitam
<prvd. perist. 5.516> Praestat beatis ossibus;
<prvd. perist. 5.517> Subiecta nam sacrario
<prvd. perist. 5.518> Imamque ad aram condita
<prvd. perist. 5.519> Caelestis auram muneris
<prvd. perist. 5.520_520> Perfusa subter hauriunt.
<prvd. perist. 5.521> Sic corpus, ast ipsum dei
<prvd. perist. 5.522> Sedes receptum continet
<prvd. perist. 5.523> Cum Maccabeis fratribus
<prvd. perist. 5.524> Sectoque Eseiae proximum.
<prvd. perist. 5.525_525> Simplex sed illis contigit
<prvd. perist. 5.526> Corona poenarum, quibus
<prvd. perist. 5.527> Finem malorum praestitit
<prvd. perist. 5.528> Mortis supremus exitus.
<prvd. perist. 5.529> Quid tale sector ausus est?
<prvd. perist. 5.530_530> Truncata numquid corporis
<prvd. perist. 5.531> Segmenta post serram feris
<prvd. perist. 5.532> Obiecit aut undis dedit?
<prvd. perist. 5.533> Num Maccabei martyris
<prvd. perist. 5.534> Linguam tyrannus erutam
<prvd. perist. 5.535_535> Raptamue pellem uerticis
<prvd. perist. 5.536> Auibus cruentis obtulit?
<prvd. perist. 5.537> Tu solus, o bis inclyte,
<prvd. perist. 5.538> Solus brauii duplicis
<prvd. perist. 5.539> Palmam tulisti, tu duas
<prvd. perist. 5.540_540> Simul parasti laureas.
<prvd. perist. 5.541> In morte uictor aspera,
<prvd. perist. 5.542> Tum deinde post mortem pari
<prvd. perist. 5.543> Victor triumpho proteris
<prvd. perist. 5.544> Solo latronem corpore.
<prvd. perist. 5.545_545> Adesto nunc et percipe
<prvd. perist. 5.546> Voces precantum supplices,
<prvd. perist. 5.547> Nostri reatus efficax
<prvd. perist. 5.548> Orator ad thronum patris!
<prvd. perist. 5.549> Per te, per illum carcerem
<prvd. perist. 5.550_550> Honoris augmentum tui,
<prvd. perist. 5.551> Per uincla flammas ungulas,
<prvd. perist. 5.552> Per carceralem stipitem,
<prvd. perist. 5.553> Per fragmen illud testeum
<prvd. perist. 5.554> Quo parta creuit gloria,
<prvd. perist. 5.555_555> Et quem trementes posteri
<prvd. perist. 5.556> Exosculamur lectulum,
<prvd. perist. 5.557> Miserere nostrarum precum,
<prvd. perist. 5.558> Placatus ut Christus suis
<prvd. perist. 5.559> Inclinet aurem prosperam
<prvd. perist. 5.560_560> Noxas nec omnes inputet.
<prvd. perist. 5.561> Si rite sollemnem diem
<prvd. perist. 5.562> Veneramur ore et pectore,
<prvd. perist. 5.563> Si sub tuorum gaudio
<prvd. perist. 5.564> Vestigiorum sternimur,
<prvd. perist. 5.565_565> Paulisper huc inlabere
<prvd. perist. 5.566> Christi fauorem deferens,
<prvd. perist. 5.567> Sensus grauati ut sentiant
<prvd. perist. 5.568> Leuamen indulgentiae.
<prvd. perist. 5.569> Sic nulla iam restet mora,
<prvd. perist. 5.570_570> Quin excitatam nobilis
<prvd. perist. 5.571> Carnem resumat spiritus
<prvd. perist. 5.572> Virtute perfunctam pari,
<prvd. perist. 5.573> Vt quae laborum particeps
<prvd. perist. 5.574> Commune discrimen tulit
<prvd. perist. 5.575_575> Sit et coheres gloriae
<prvd. perist. 5.576> Cunctis in aeuum saeculis.
<prvd. perist. 6.1> Felix Tarraco, Fructuose, uestris
<prvd. perist. 6.2> Attollit caput ignibus coruscum
<prvd. perist. 6.3> Leuuitis geminis procul relucens
<prvd. perist. 6.4> Hispanos deus aspicit benignus,
<prvd. perist. 6.5_5> Arcem quandoquidem potens Hiberam
<prvd. perist. 6.6> Trino martyre trinitas coronat.
<prvd. perist. 6.7> Ardens Augurius capessit aetram
<prvd. perist. 6.8> Nec non Eulogius simul supernum
<prvd. perist. 6.9> Christi lucidus ad sedile tendit.
<prvd. perist. 6.10_10> Dux et praeuius et magister illis
<prvd. perist. 6.11> Ad tantum decus ex episcopali
<prvd. perist. 6.12> Clarus nomine Fructuosus ibat,
<prvd. perist. 6.13> Accitus quia praesidis repente
<prvd. perist. 6.14> Iussu uenerat ad forum sacerdos
<prvd. perist. 6.15_15> Leuuitis comitantibus duobus.
<prvd. perist. 6.16> Inde ad carceream uiros catenam
<prvd. perist. 6.17> Pastus sanguine carnifex trahebat,
<prvd. perist. 6.18> Gaudet currere Fructuosus ultro.
<prvd. perist. 6.19> Ac, ne quis socios timor feriret,
<prvd. perist. 6.20_20> Praeceptor uehemens eundo firmat
<prvd. perist. 6.21> Incenditque fidem calore Christi:
<prvd. perist. 6.22>"Mecum state, uiri; uocat cruentus
<prvd. perist. 6.23> Ad poenam coluber dei ministros.
<prvd. perist. 6.24> Ne mors terreat! Est parata palma.
<prvd. perist. 6.25_25>"Carcer christicolis gradus coronae est,
<prvd. perist. 6.26> Carcer prouehit ad superna caeli,
<prvd. perist. 6.27> Carcer conciliat deum beatis."
<prvd. perist. 6.28> His dictis adeunt specum reorum,
<prvd. perist. 6.29> Exercent ibi mysticum lauacrum
<prvd. perist. 6.30_30> Et purgamen aquae stupent tenebrae.
<prvd. perist. 6.31> Sex hic continuis latent diebus,
<prvd. perist. 6.32> Tandem stant trucis ad tribunal hostis,
<prvd. perist. 6.33> Fratres tergeminos tremunt catastae.
<prvd. perist. 6.34> Iudex Aemilianus inminebat,
<prvd. perist. 6.35_35> Atrox turbidus insolens profanus,
<prvd. perist. 6.36> Aras daemonicas coli iubebat.
<prvd. perist. 6.37>"Tu, qui doctor" ait "seris nouellum
<prvd. perist. 6.38> Commenti genus, ut leues puellae
<prvd. perist. 6.39> Lucos destituant, Iouem relinquant,
<prvd. perist. 6.40_40>"Damnes, si sapias, anile dogma.
<prvd. perist. 6.41> Iussum est Caesaris ore Gallieni,
<prvd. perist. 6.42> Quod princeps colit ut colamus omnes."
<prvd. perist. 6.43> Haec fanti placidus refert sacerdos:
<prvd. perist. 6.44>"Aeternum colo principem dierum,
<prvd. perist. 6.45_45> Factorem dominumque Gallieni,
<prvd. perist. 6.46>"Et Christum patre prosatum perenni,
<prvd. perist. 6.47> Cuius sum famulus gregisque pastor."
<prvd. perist. 6.48> Subridens ait ille: "Iam fuisti."
<prvd. perist. 6.49> Nec differt furor aut refrenat iram.
<prvd. perist. 6.50_50> Saeuis destinat ignibus cremandos,
<prvd. perist. 6.51> Exultant prohibentque flere uulgum.
<prvd. perist. 6.52> Quosdam de populo uidet sacerdos
<prvd. perist. 6.53> Libandum sibi poculum offerentes,
<prvd. perist. 6.54>"Ieiunamus" ait, "recuso potum.
<prvd. perist. 6.55_55>"Nondum nona diem resignat hora,
<prvd. perist. 6.56> Numquam conuiolabo ius dicatum
<prvd. perist. 6.57> Nec mors ipsa meum sacrum resoluet.
<prvd. perist. 6.58>"Sic Christus sitiens crucis sub hora
<prvd. perist. 6.59> Oblatum sibi poculum recusans
<prvd. perist. 6.60_60> Nec libare uolens sitim peregit."
<prvd. perist. 6.61> Intrant interea locum rotunda
<prvd. perist. 6.62> Conclusum cauea, madens ferarum
<prvd. perist. 6.63> Multo sanguine quem furor frequentat,
<prvd. perist. 6.64> Cum spectacula perstrepunt cruenta
<prvd. perist. 6.65_65> Ac uilis gladiator ense duro
<prvd. perist. 6.66> Percussus cadit et fremit uoluptas.
<prvd. perist. 6.67> Hic flammante pyra niger minister
<prvd. perist. 6.68> Ardens supplicium parare iussus
<prvd. perist. 6.69> Construxit facibus rogum supremis,
<prvd. perist. 6.70_70> Qui, dum corpora concremanda soluit,
<prvd. perist. 6.71> Feruentes animas amore lucis
<prvd. perist. 6.72> Fracto carceris expediret antro.
<prvd. perist. 6.73> Certant officiis pii sodales;
<prvd. perist. 6.74> Plantis calciamenta dissolutis
<prvd. perist. 6.75_75> Pronus detrahere studebat unus,
<prvd. perist. 6.76> Sed sanctus uetat ora Fructuosus
<prvd. perist. 6.77> Inclinata premi: "Facessite" inquit
<prvd. perist. 6.78>"Nec nostram grauet obsequella mortem;
<prvd. perist. 6.79>"Atquin ipse meos pedes resoluam,
<prvd. perist. 6.80_80> Ne uestigia praepedita uinclis
<prvd. perist. 6.81> Tardis gressibus inruant in ignem.
<prvd. perist. 6.82>"Cur lamenta rigant genas madentes?
<prvd. perist. 6.83> Cur uestri memor ut fiam rogatis?
<prvd. perist. 6.84> Cunctis pro populis rogabo Christum."
<prvd. perist. 6.85_85> Vix haec ediderat, relaxat ipse
<prvd. perist. 6.86> Indumenta pedum, uelut Moyses
<prvd. perist. 6.87> Quondam fecerat ad rubum propinquans.
<prvd. perist. 6.88> Non calcare sacram cremationem
<prvd. perist. 6.89> Aut adstare deo prius licebat
<prvd. perist. 6.90_90> Quam uestigia pura figerentur.
<prvd. perist. 6.91> Stabat calce mera, resultat ecce
<prvd. perist. 6.92> Caelo spiritus et serit loquellam,
<prvd. perist. 6.93> Quae cunctos tremefecit audientes:
<prvd. perist. 6.94>"Non est, credite, poena quam uidetis,
<prvd. perist. 6.95_95> Quae puncto tenui citata transit,
<prvd. perist. 6.96> Nec uitam rapit illa sed reformat.
<prvd. perist. 6.97>"Felices animae quibus per ignem
<prvd. perist. 6.98> Celsa scandere contigit Tonantis,
<prvd. perist. 6.99> Quas olim fugiet perennis ignis!"
<prvd. perist. 6.100_100> Haec inter rapidis focos crepantes
<prvd. perist. 6.101> Intrant passibus et minantur ipsis
<prvd. perist. 6.102> Flammarum trepidantibus caminis.
<prvd. perist. 6.103> Nexus denique qui manus retrorsus
<prvd. perist. 6.104> In tergum reuocauerant reuinctas
<prvd. perist. 6.105_105> Intacta cute decidunt adusti.
<prvd. perist. 6.106> Non ausa est cohibere poena palmas
<prvd. perist. 6.107> In morem crucis ad patrem leuandas,
<prvd. perist. 6.108> Soluit bracchia quae deum precentur.
<prvd. perist. 6.109> Priscorum specimen trium putares
<prvd. perist. 6.110_110> Quos olim Babylonicum per ignem
<prvd. perist. 6.111> Cantantes stupuit tremens tyrannus.
<prvd. perist. 6.112> Illis sed pia flamma tunc pepercit
<prvd. perist. 6.113> Nondum tempore passionis apto
<prvd. perist. 6.114> Nec mortis decus inchoante Christo.
<prvd. perist. 6.115_115> Hos cum defugeret uaporus ardor,
<prvd. perist. 6.116> Orant ut celer ignis aduolaret
<prvd. perist. 6.117> Et finem daret anxiis periclis.
<prvd. perist. 6.118> Exorata suos obire tandem
<prvd. perist. 6.119> Maiestas famulos iubet caducis
<prvd. perist. 6.120_120> Missos corporibus sibique reddi.
<prvd. perist. 6.121> Vidit praesidis ex domo satelles
<prvd. perist. 6.122> Caelum martyribus patere apertum
<prvd. perist. 6.123> Insignesque uiros per astra ferri.
<prvd. perist. 6.124> Quin et filiolae monens erili
<prvd. perist. 6.125_125> Ostendit sceleris notam paterni,
<prvd. perist. 6.126> Caelo uiuere quos forum peremit.
<prvd. perist. 6.127> Haec tunc uirginitas palam uidere
<prvd. perist. 6.128> Per sudum meruit parente caeco,
<prvd. perist. 6.129> Vt crimen domini domus timeret.
<prvd. perist. 6.130_130> Tum de corporibus sacris fauillae
<prvd. perist. 6.131> Et perfusa mero leguntur ossa,
<prvd. perist. 6.132> Quae raptim sibi quisque uindicabat.
<prvd. perist. 6.133> Fratrum tantus amor domum referre
<prvd. perist. 6.134> Sanctorum cinerum dicata dona
<prvd. perist. 6.135_135> Aut gestare sinu fidele pignus.
<prvd. perist. 6.136> Sed ne reliquias resuscitandas
<prvd. perist. 6.137> Et mox cum domino simul futuras
<prvd. perist. 6.138> Discretis loca diuidant sepulcris,
<prvd. perist. 6.139> Cernuntur niueis stolis amicti;
<prvd. perist. 6.140_140> Mandant restitui cauoque claudi
<prvd. perist. 6.141> Mixtim marmore puluerem sacrandum.
<prvd. perist. 6.142> O triplex honor, o triforme culmen,
<prvd. perist. 6.143> Quo nostrae caput excitatur urbis,
<prvd. perist. 6.144> Cunctis urbibus eminens Hiberis!
<prvd. perist. 6.145_145> Exultare tribus libet patronis,
<prvd. perist. 6.146> Quorum praesidio fouemur omnes
<prvd. perist. 6.147> Terrarum populi Pyrenearum.
<prvd. perist. 6.148> Circumstet chorus ex utroque sexu,
<prvd. perist. 6.149> Heros uirgo puer senex anulla,
<prvd. perist. 6.150_150> Vestrum psallite rite Fructuosum!
<prvd. perist. 6.151> Laudans Augurium resultet hymnus
<prvd. perist. 6.152> Mixtis Eulogium modis coaequans,
<prvd. perist. 6.153> Reddamus paribus pares camenas.
<prvd. perist. 6.154> Hinc aurata sonent in arce tecta,
<prvd. perist. 6.155_155> Blandum litoris extet inde murmur
<prvd. perist. 6.156> Et carmen freta feriata pangant.
<prvd. perist. 6.157> Olim tempus erit ruente mundo,
<prvd. perist. 6.158> Cum te, Tarraco, Fructuosus acri
<prvd. perist. 6.159> Soluet supplicio tegens ab igni.
<prvd. perist. 6.160_160> Fors dignabitur et meis medellam
<prvd. perist. 6.161> Tormentis dare prosperante Christo
<prvd. perist. 6.162> Dulces hendecasyllabos reuoluens.
<prvd. perist. 7.1> Insignem meriti uirum,
<prvd. perist. 7.2> Quirinum placitum deo,
<prvd. perist. 7.3> Vrbis moenia Sisciae
<prvd. perist. 7.4> Concessum sibi martyrem
<prvd. perist. 7.5_5> Conplexu patrio fouent.
<prvd. perist. 7.6> Hic sub Galerio duce,
<prvd. perist. 7.7> Qui tunc Illyricos sinus
<prvd. perist. 7.8> Vrgebat dicionibus,
<prvd. perist. 7.9> Fertur catholicam fidem
<prvd. perist. 7.10_10> Inlustrasse per exitum.
<prvd. perist. 7.11> Non illum gladii rigor,
<prvd. perist. 7.12> Non incendia, non ferae
<prvd. perist. 7.13> Crudeli interitu necant,
<prvd. perist. 7.14> Sed lymfis fluuialibus
<prvd. perist. 7.15_15> Gurges, dum rapit, abluit.
<prvd. perist. 7.16> Nil refert, uitreo aequore
<prvd. perist. 7.17> An de flumine sanguinis
<prvd. perist. 7.18> Tinguat passio martyrem,
<prvd. perist. 7.19> Aeque gloria prouenit
<prvd. perist. 7.20_20> Fluctu quolibet uuida.
<prvd. perist. 7.21> Summo pontis ab ardui
<prvd. perist. 7.22> Sanctae plebis episcopus
<prvd. perist. 7.23> In praeceps fluuio datur
<prvd. perist. 7.24> Suspensum laqueo gerens
<prvd. perist. 7.25_25> Ingentis lapidem molae.
<prvd. perist. 7.26> Deiectum placidissimo
<prvd. perist. 7.27> Amnis uertice suscipit
<prvd. perist. 7.28> Nec mergi patitur sibi
<prvd. perist. 7.29> Miris uasta natatibus
<prvd. perist. 7.30_30> Saxi pondera sustinens.
<prvd. perist. 7.31> Spectant eminus e solo
<prvd. perist. 7.32> Doctorem pauidi greges;
<prvd. perist. 7.33> Nam Christi populus frequens
<prvd. perist. 7.34> Riparum sinuamina
<prvd. perist. 7.35_35> Stipato agmine saepserat.
<prvd. perist. 7.36> Sed Quirinus ut eminens
<prvd. perist. 7.37> Os circumtulit heu suos
<prvd. perist. 7.38> Exemplo trepidos uidet;
<prvd. perist. 7.39> Nil ipse proprii memor
<prvd. perist. 7.40_40> Inter stagna periculi
<prvd. perist. 7.41> Confirmat pia pectora
<prvd. perist. 7.42> Verbis mitificis rogans
<prvd. perist. 7.43> Ne quem talia terreant
<prvd. perist. 7.44> Neu constans titubet fides
<prvd. perist. 7.45_45> Aut poenam putet emori.
<prvd. perist. 7.46> Dicentem fluitantibus
<prvd. perist. 7.47> Amnis terga uehunt uadis
<prvd. perist. 7.48> Nec substrata profunditas
<prvd. perist. 7.49> Saxoque et laqueo et uiro
<prvd. perist. 7.50_50> Audet sponte dehiscere.
<prvd. perist. 7.51> Sensit martyr episcopus
<prvd. perist. 7.52> Iam partam sibi praeripi
<prvd. perist. 7.53> Palmam mortis et exitus
<prvd. perist. 7.54> Ascensumque negarier
<prvd. perist. 7.55_55> Aeterni ad solium patris.
<prvd. perist. 7.56>"Hisu cunctipotens" ait
<prvd. perist. 7.57>"Haudquaquam tibi gloria
<prvd. perist. 7.58> Haec est insolita aut noua
<prvd. perist. 7.59> Calcare fremitum maris
<prvd. perist. 7.60_60> Prona et flumina sistere.
<prvd. perist. 7.61>"Scimus discipulum Petrum,
<prvd. perist. 7.62> Cum uestigia tingueret
<prvd. perist. 7.63> Mortali trepidus pede,
<prvd. perist. 7.64> Dextrae subsidio tuae
<prvd. perist. 7.65_65> Subiecisse salum solo.
<prvd. perist. 7.66>"Iordanem quoque nouimus
<prvd. perist. 7.67> Tortis uerticibus uagum,
<prvd. perist. 7.68> Dum fertur rapido inpetu,
<prvd. perist. 7.69> Ad fontem refluis retro
<prvd. perist. 7.70_70> Confugisse meatibus.
<prvd. perist. 7.71>"Haec miracula sunt tuae
<prvd. perist. 7.72> Virtutis, domine, ut modo
<prvd. perist. 7.73> Suspendor leue praenatans
<prvd. perist. 7.74> Summo gurgite fluminis,
<prvd. perist. 7.75_75> Cum collo scopulum traham.
<prvd. perist. 7.76>"Iam plenus titulus tui est
<prvd. perist. 7.77> Et uis prodita nominis,
<prvd. perist. 7.78> Quam gentilis hebet stupor.
<prvd. perist. 7.79> Absoluas, precor, optime,
<prvd. perist. 7.80_80> Huius nunc animae moras.
<prvd. perist. 7.81>"Quid possis, probat amnicus
<prvd. perist. 7.82> Qui uectat silicem liquor.
<prvd. perist. 7.83> Hoc iam quod superest cedo,
<prvd. perist. 7.84> Quo nil est pretiosius,
<prvd. perist. 7.85_85> Pro te, Christe deus, mori!"
<prvd. perist. 7.86> Orantem simul halitus
<prvd. perist. 7.87> Et uox deserit et calor,
<prvd. perist. 7.88> Scandit spiritus ardua,
<prvd. perist. 7.89> Fit pondus graue saxeum,
<prvd. perist. 7.90_90> Corpus suscipiunt aquae.
<prvd. perist. 8.1> Electus Christo locus est, ubi corda probata
<prvd. perist. 8.2> Prouehat ad caelum sanguine, purget aqua.
<prvd. perist. 8.3> Hic duo purpureum domini pro nomine caesi
<prvd. perist. 8.4> Martyrium pulchra morte tulere uiri.
<prvd. perist. 8.5_5> Hic etiam liquido fluit indulgentia fonte
<prvd. perist. 8.6> Ac ueteres maculas diluit amne nouo.
<prvd. perist. 8.7> Qui cupit aeternum caeli conscendere regnum,
<prvd. perist. 8.8> Huc ueniat sitiens, ecce parata uia est.
<prvd. perist. 8.9> Ante coronati scandebant ardua testes
<prvd. perist. 8.10_10> Atria, nunc lotae celsa petunt animae.
<prvd. perist. 8.11> Spiritus aeterno solitus descendere lapsu,
<prvd. perist. 8.12> Vt dederat palmam, sic tribuit ueniam.
<prvd. perist. 8.13> Haurit terra sacros aut fonte aut sanguine rores
<prvd. perist. 8.14> Exundatque suo iugiter uda deo.
<prvd. perist. 8.15_15> Ipse loci est dominus, laterum cui uulnere utroque
<prvd. perist. 8.16> Hinc cruor effusus fluxit et inde latex.
<prvd. perist. 8.17> Ibitis hinc, ut quisque potes, per uulnera Christi
<prvd. perist. 8.18> Euectus gladiis alter et alter aquis.
<prvd. perist. 9.1> Sylla Forum statuit Cornelius, hoc Itali urbem
<prvd. perist. 9.2> Vocant ab ipso conditoris nomine.
<prvd. perist. 9.3> Hic mihi, cum peterem te, rerum maxima Roma,
<prvd. perist. 9.4> Spes est oborta prosperum Christum fore.
<prvd. perist. 9.5_5> Stratus humi tumulo aduoluebar quem sacer ornat
<prvd. perist. 9.6> Martyr dicato Cassianus corpore.
<prvd. perist. 9.7> Dum lacrimans mecum reputo mea uulnera et omnes
<prvd. perist. 9.8> Vitae labores ac dolorum acumina,
<prvd. perist. 9.9> Erexi ad caelum faciem, stetit obuia contra
<prvd. perist. 9.10_10> Fucis colorum picta imago martyris
<prvd. perist. 9.11> Plagas mille gerens, totos lacerata per artus,
<prvd. perist. 9.12> Ruptam minutis praeferens punctis cutem.
<prvd. perist. 9.13> Innumeri circum pueri (miserabile uisu)
<prvd. perist. 9.14> Confossa paruis membra figebant stilis,
<prvd. perist. 9.15_15> Vnde pugillares soliti percurrere ceras
<prvd. perist. 9.16> Scholare murmur adnotantes scripserant.
<prvd. perist. 9.17> Aedituus consultus ait: "Quod prospicis, hospes,
<prvd. perist. 9.18> Non est inanis aut anilis fabula.
<prvd. perist. 9.19> Historiam pictura refert, quae tradita libris
<prvd. perist. 9.20_20> Veram uetusti temporis monstrat fidem.
<prvd. perist. 9.21> Praefuerat studiis puerilibus et grege multo
<prvd. perist. 9.22> Saeptus magister litterarum sederat
<prvd. perist. 9.23> Verba notis breuibus conprendere cuncta peritus
<prvd. perist. 9.24> Raptimque punctis dicta praepetibus sequi.
<prvd. perist. 9.25_25> Aspera nonnumquam praecepta et tristia uisa
<prvd. perist. 9.26> Inpube uulgus mouerant ira et metu;
<prvd. perist. 9.27> Doctor amarus enim discenti semper ephebo
<prvd. perist. 9.28> Nec dulcis ulli disciplina infantiae est.
<prvd. perist. 9.29> Ecce fidem quatiens tempestas saeua premebat
<prvd. perist. 9.30_30> Plebem dicatam christianae gloriae.
<prvd. perist. 9.31> Extrahitur coetu e medio moderator alumni
<prvd. perist. 9.32> Gregis, quod aris supplicare spreuerat.
<prvd. perist. 9.33> Poenarum artifici quaerenti quod genus artis
<prvd. perist. 9.34> Vir nosset alto tam rebellis spiritu
<prvd. perist. 9.35_35> Respondent: "Agmen tenerum ac puerile gubernat
<prvd. perist. 9.36> Fictis notare uerba signis inbuens."
<prvd. perist. 9.37>"Ducite" conclamat "captiuum, ducite et ultro
<prvd. perist. 9.38> Donetur ipsis uerberator paruulis.
<prvd. perist. 9.39> Vt libet inludant, lacerent inpune manusque
<prvd. perist. 9.40_40> Tinguant magistri feriatas sanguine.
<prvd. perist. 9.41> Ludum discipulis uolupe est ut praebeat ipse
<prvd. perist. 9.42> Doctor seuerus, quos nimis coercuit."
<prvd. perist. 9.43> Vincitur post terga manus spoliatus amictu,
<prvd. perist. 9.44> Adest acutis agmen armatum stilis.
<prvd. perist. 9.45_45> Quantum quisque odii tacita conceperat ira,
<prvd. perist. 9.46> Effundit ardens felle tandem libero.
<prvd. perist. 9.47> Coniciunt alii fragiles inque ora tabellas
<prvd. perist. 9.48> Frangunt, relisa fronte lignum dissilit,
<prvd. perist. 9.49> Buxa crepant cerata genis inpacta cruentis
<prvd. perist. 9.50_50> Rubetque ab ictu curta et umens pagina.
<prvd. perist. 9.51> Inde alii stimulos et acumina ferrea uibrant,
<prvd. perist. 9.52> Qua parte aratis cera sulcis scribitur,
<prvd. perist. 9.53> Et qua secti apices abolentur et aequoris hirti
<prvd. perist. 9.54> Rursus nitescens innouatur area.
<prvd. perist. 9.55_55> Hinc foditur Christi confessor et inde secatur,
<prvd. perist. 9.56> Pars uiscus intrat molle, pars scindit cutem.
<prvd. perist. 9.57> Omnia membra manus pariter fixere ducentae
<prvd. perist. 9.58> Totidemque guttae uulnerum stillant simul.
<prvd. perist. 9.59> Maior tortor erat qui summa pupugerat infans
<prvd. perist. 9.60_60> Quam qui profunda perforarat uiscera,
<prvd. perist. 9.61> Ille leuis, quoniam percussor morte negata
<prvd. perist. 9.62> Saeuire solis scit dolorum spiculis,
<prvd. perist. 9.63> Hic quanto interius uitalia condita pulsat
<prvd. perist. 9.64> Plus dat medellae, dum necem prope adplicat.
<prvd. perist. 9.65_65>"Este, precor, fortes et uincite uiribus annos
<prvd. perist. 9.66> Quod defit aeuo suppleat crudelitas!"
<prvd. perist. 9.67> Sed male conatus tener infirmusque laborat,
<prvd. perist. 9.68> Tormenta crescunt, dum fatiscit carnifex.
<prvd. perist. 9.69>"Quid gemis?" exclamat quidam, "tute ipse magister
<prvd. perist. 9.70_70> Istud dedisti ferrum et armasti manus.
<prvd. perist. 9.71> Reddimus ecce tibi tam milia multa notarum
<prvd. perist. 9.72> Quam stando flendo te docente excepimus.
<prvd. perist. 9.73> Non potes irasci quod scribimus; ipse iubebas
<prvd. perist. 9.74> Numquam quietum dextera ut ferret stilum.
<prvd. perist. 9.75_75> Non petimus totiens te praeceptore negatas,
<prvd. perist. 9.76> Auare doctor, iam scholarum ferias.
<prvd. perist. 9.77> Pangere puncta libet sulcisque intexere sulcos,
<prvd. perist. 9.78> Flexas catenis inpedire uirgulas.
<prvd. perist. 9.79> Emendes licet inspectos longo ordine uersus,
<prvd. perist. 9.80_80> Mendosa forte si quid errauit manus.
<prvd. perist. 9.81> Exerce imperium, ius est tibi plectere culpam,
<prvd. perist. 9.82> Si quis tuorum te notauit segnius."
<prvd. perist. 9.83> Talia ludebant pueri per membra magistri
<prvd. perist. 9.84> Nec longa fessum poena soluebat uirum.
<prvd. perist. 9.85_85> Tandem luctantis miseratus ab aethere Christus
<prvd. perist. 9.86> Iubet resolui pectoris ligamina
<prvd. perist. 9.87> Difficilesque moras animae ac retinacula uitae
<prvd. perist. 9.88> Relaxat artas et latebras expedit.
<prvd. perist. 9.89> Sanguis ab interno uenarum fonte patentes
<prvd. perist. 9.90_90> Vias secutus deserit praecordia
<prvd. perist. 9.91> Totque foraminibus penetrati corporis exit
<prvd. perist. 9.92> Fibrarum anhelans ille uitalis calor.
<prvd. perist. 9.93> Haec sunt quae liquidis expressa coloribus, hospes,
<prvd. perist. 9.94> Miraris, ista est Cassiani gloria.
<prvd. perist. 9.95_95> Suggere si quod habes iustum uel amabile uotum,
<prvd. perist. 9.96> Spes si qua tibi est, si quid intus aestuas.
<prvd. perist. 9.97> Audit, crede, preces martyr prosperrimus omnes
<prvd. perist. 9.98> Ratasque reddit quas uidet probabiles."
<prvd. perist. 9.99> Pareo; conplector tumulum, lacrimas quoque fundo,
<prvd. perist. 9.100_100> Altar tepescit ore, saxum pectore.
<prvd. perist. 9.101> Tunc arcana mei percenseo cuncta laboris,
<prvd. perist. 9.102> Tunc quod petebam quod timebam murmuro,
<prvd. perist. 9.103> Et post terga domum dubia sub sorte relictam
<prvd. perist. 9.104> Et spem futuri forte nutantem boni.
<prvd. perist. 9.105_105> Audior, urbem adeo, dextris successibus utor,
<prvd. perist. 9.106> Domum reuertor, Cassianum praedico.
<prvd. perist. 10.1> Romane, Christi fortis adsertor dei,
<prvd. perist. 10.2> Elinguis oris organum fautor moue,
<prvd. perist. 10.3> Largire comptum carmen infantissimo,
<prvd. perist. 10.4> Fac ut tuarum mira laudum concinam,
<prvd. perist. 10.5_5> Nam scis et ipse posse mutos eloqui.
<prvd. perist. 10.6> Plectrum palati et faucium saeuus tibi
<prvd. perist. 10.7> Tortor reuulsit nec tamen silentium
<prvd. perist. 10.8> Indixit ori quo fatebaris deum.
<prvd. perist. 10.9> Vox ueritatis testis extingui nequit,
<prvd. perist. 10.10_10> Nec si recisis palpitet meatibus.
<prvd. perist. 10.11> Sic noster haerens sermo lingua debili
<prvd. perist. 10.12> Balbutit et modis laborat absonis,
<prvd. perist. 10.13> Sed, si superno rore respergas iecur
<prvd. perist. 10.14> Et spiritali lacte pectus inriges,
<prvd. perist. 10.15_15> Vox inpeditos rauca laxabit sonos.
<prvd. perist. 10.16> Euangelista scripsit ipsum talia
<prvd. perist. 10.17> Praecepta Messian dedisse apostolis:
<prvd. perist. 10.18> Nolite uerba, cum sacramentum meum
<prvd. perist. 10.19> Erit canendum, prouidenter quaerere,
<prvd. perist. 10.20_20> Ego inparatis quae loquantur suggeram."
<prvd. perist. 10.21> Sum mutus ipse, sed potens facundiae
<prvd. perist. 10.22> Mea lingua Christus luculente disseret.
<prvd. perist. 10.23> Ipse explicabit quos supremo spiritu
<prvd. perist. 10.24> Daemon tumultus dum domatur mouerit,
<prvd. perist. 10.25_25> Furore pestis peior in nouissimo.
<prvd. perist. 10.26> Sic uulneratus anguis ictu spiculi
<prvd. perist. 10.27> Ferrum remordet et dolore saeuior
<prvd. perist. 10.28> Quassando pressis inmoratur dentibus,
<prvd. perist. 10.29> Hastile fixum sed manet profundius
<prvd. perist. 10.30_30> Nec cassa sentit morsuum pericula.
<prvd. perist. 10.31> Galerius orbis forte Romani statum
<prvd. perist. 10.32> Ductor regebat, ut refert antiquitas,
<prvd. perist. 10.33> Inmitis atrox asper inplacabilis.
<prvd. perist. 10.34> Edicta late mundum in omnem miserat:
<prvd. perist. 10.35_35> Christum negaret quisque mallet uiuere.
<prvd. perist. 10.36> Haec ille serpens ore dictat regio,
<prvd. perist. 10.37> Qui mortuorum de sepulcris exiens
<prvd. perist. 10.38> Clamat: "Quid ante tempus aduentu cito
<prvd. perist. 10.39> Mea regna soluis? Parce, fili altissimi,
<prvd. perist. 10.40_40> Vel possidere corda porcorum iube?"
<prvd. perist. 10.41> Praefectus istis inminens negotiis
<prvd. perist. 10.42> Asclepiades ire mandat milites
<prvd. perist. 10.43> Ecclesiasten usque de sacrariis
<prvd. perist. 10.44> Raptare plebem mancipandam uinculis,
<prvd. perist. 10.45_45> Ni disciplinam Nazarenam respuat.
<prvd. perist. 10.46> Mox ipse templum cogitans inrumpere
<prvd. perist. 10.47> Et dissipare sancta sanctorum studens
<prvd. perist. 10.48> Armis profanus praeparabat inpiis
<prvd. perist. 10.49> Altaris aram funditus pessum dare
<prvd. perist. 10.50_50> Foresque et ipsas in ruinam soluere.
<prvd. perist. 10.51> Praecurrit index his repente cognitis
<prvd. perist. 10.52> Romanus acris heros excellentiae,
<prvd. perist. 10.53> Venire in armis perduelles nuntiat
<prvd. perist. 10.54> Animos pauentum praestruens hortatibus,
<prvd. perist. 10.55_55> Stent ut parati neue cedant turbini.
<prvd. perist. 10.56> Conspirat uno foederatus spiritu
<prvd. perist. 10.57> Grex christianus, agmen inperterritum
<prvd. perist. 10.58> Matrum uirorum paruulorum uirginum
<prvd. perist. 10.59> Fixa et statuta est omnibus sententia
<prvd. perist. 10.60_60> Fidem tueri uel libenter emori.
<prvd. perist. 10.61> Refert repulsus miles ad subsellia
<prvd. perist. 10.62> Plebis rebellis esse Romanum ducem,
<prvd. perist. 10.63> Flagrare cunctos peruicaci audacia,
<prvd. perist. 10.64> Iugulos retectos obstinate opponere
<prvd. perist. 10.65_65> Quo gloriosa morte fortes oppetant.
<prvd. perist. 10.66> Praeceps iubetur inde Romanus rapi
<prvd. perist. 10.67> Solusque ut incitator et fax omnium
<prvd. perist. 10.68> Pro contumaci plebe causam dicere.
<prvd. perist. 10.69> It non resistens seque uinciri petit
<prvd. perist. 10.70_70> Flexas et ultro torquet in tergum manus.
<prvd. perist. 10.71> Amor coronae paene praeuenit trucem
<prvd. perist. 10.72> Lictoris artem sponte nudas offerens
<prvd. perist. 10.73> Costas bisulcis exsecandas ungulis.
<prvd. perist. 10.74> Inrumpit altum limen et praeconibus
<prvd. perist. 10.75_75> Stupore mutis ipse tortorem trahit.
<prvd. perist. 10.76> Adstanti ob ora sic tyrannus incipit:
<prvd. perist. 10.77> Infame monstrum, uilis, intestabilis,
<prvd. perist. 10.78> Tu uentilator urbis et uulgi leuis
<prvd. perist. 10.79> Procella mentes inquietas mobiles
<prvd. perist. 10.80_80> Ne se inperita turba dedat legibus.
<prvd. perist. 10.81>"Populare quiddam sub colore gloriae
<prvd. perist. 10.82> Inlitterata credidit frequentia,
<prvd. perist. 10.83> Vt se per aeuum consecrandos autument,
<prvd. perist. 10.84> Si bella diuis ceu gigantes inferant
<prvd. perist. 10.85_85> Victique flammis obruantur montium.
<prvd. perist. 10.86>"Hoc tu parasti, perdite, spectaculum
<prvd. perist. 10.87> Cladis cruentae de necandis ciuibus,
<prvd. perist. 10.88> Quos ut profanos inpiati et saeculi
<prvd. perist. 10.89> Reos necesse est te magistro interfici.
<prvd. perist. 10.90_90> Tu causa mortis, tu malorum signifer.
<prvd. perist. 10.91>"Ni fallor, aequum est ut quod auctor inprobus
<prvd. perist. 10.92> Tolerare multos conpulisti ut carnifex,
<prvd. perist. 10.93> In te recurrat, proque tantis caedibus,
<prvd. perist. 10.94> Quae mox futurae, primus exitium luas,
<prvd. perist. 10.95_95> Feras et ipse quod ferendum suaseras."
<prvd. perist. 10.96> His ille contra reddit ore libero:
<prvd. perist. 10.97>"Amplector, o praefecte, nec me subtraho,
<prvd. perist. 10.98> Vt pro fideli plebe solus inmoler,
<prvd. perist. 10.99> Dignus subire cuncta, si me consulis,
<prvd. perist. 10.100_100> Quaecumque uestra iusserit crudelitas.
<prvd. perist. 10.101>"Intrare seruis idolorum ac daemonum
<prvd. perist. 10.102> Sanctam salutis non licet nostrae domum,
<prvd. perist. 10.103> Ne polluatur purus orandi locus.
<prvd. perist. 10.104> Confido sancto in spiritu numquam tibi
<prvd. perist. 10.105_105> Dandum ut beatum limen adtingas pede,
<prvd. perist. 10.106>"Nisi forte noster factus in nostrum gregem
<prvd. perist. 10.107> Mereare sumi, quod pater faxit deus!"
<prvd. perist. 10.108> Incensus his Asclepiades iusserat
<prvd. perist. 10.109> Euiscerandum corpus eculeo eminus
<prvd. perist. 10.110_110> Pendere et uncis uinculisque crescere.
<prvd. perist. 10.111> Apparitores sed furenti suggerunt
<prvd. perist. 10.112> Illum uetusta nobilem prosapia
<prvd. perist. 10.113> Meritisque multis esse primum ciuium.
<prvd. perist. 10.114> Iubet amoueri noxialem stipitem,
<prvd. perist. 10.115_115> Plebeia clarum poena ne damnet uirum.
<prvd. perist. 10.116>"Tundatur" inquit "terga crebris ictibus,
<prvd. perist. 10.117> Plumboque ceruix uerberata extuberet.
<prvd. perist. 10.118> Persona quaeque conpetenter plectitur
<prvd. perist. 10.119> Magnique refert uilis an sit nobilis.
<prvd. perist. 10.120_120> Gradu reorum forma tormentis datur."
<prvd. perist. 10.121> Pulsatus ergo martyr illa grandine
<prvd. perist. 10.122> Postquam inter ictus dixit hymnum plumbeos,
<prvd. perist. 10.123> Erectus infit: "Absit, ut me nobilem
<prvd. perist. 10.124> Sanguis parentum praestet aut lex curiae;
<prvd. perist. 10.125_125> Generosa Christi secta nobilitat uiros.
<prvd. perist. 10.126>"Si prima nostris quae sit incunabulis
<prvd. perist. 10.127> Origo textu stemmatis recenseas,
<prvd. perist. 10.128> Dei parentis esse ab ore coepimus.
<prvd. perist. 10.129> Cui quisque seruit, ille uere est nobilis;
<prvd. perist. 10.130_130> Patri rebellis inuenitur degener.
<prvd. perist. 10.131>"Honos deinde stemmati accedit nouus
<prvd. perist. 10.132> Et splendor ingens ut magistratus uenit,
<prvd. perist. 10.133> Si confitendi nominis testem probum
<prvd. perist. 10.134> Signent inusta ferri et ignis uulnera
<prvd. perist. 10.135_135> Et uim dolorum mors sequatur inclyta.
<prvd. perist. 10.136>"Caue benignus esse Peruerse uelis,
<prvd. perist. 10.137> Nec mi remissus leniter peperceris.
<prvd. perist. 10.138> Incumbe membris, tortor, ut sim nobilis!
<prvd. perist. 10.139> His ampliatus si fruar successibus
<prvd. perist. 10.140_140> Genus patris matrisque flocci fecero.
<prvd. perist. 10.141>"Haec ipsa uestra dignitatum culmina
<prvd. perist. 10.142> Quid esse censes? Nonne cursim transeunt
<prvd. perist. 10.143> Fasces secures sella praetexta et toga
<prvd. perist. 10.144> Lictor tribunal et trecenta insignia,
<prvd. perist. 10.145_145> Quibus tumetis moxque detumescitis?
<prvd. perist. 10.146>"Cum consulatum initis, ut uernae solent
<prvd. perist. 10.147>(Pudet fateri) farre pullos pascitis.
<prvd. perist. 10.148> Aquila ex eburna sumit adrogantiam
<prvd. perist. 10.149> Gestator eius ac superbit beluae
<prvd. perist. 10.150_150> Inflatus osse cui figura est alitis.
<prvd. perist. 10.151>"Iam si sub aris ad sigillorum pedes
<prvd. perist. 10.152> Iaceatis infra sectilem quercum siti
<prvd. perist. 10.153> Quid esse uobis aestimem proiectius?
<prvd. perist. 10.154> Nudare plantas ante carpentum scio
<prvd. perist. 10.155_155> Proceres togatos matris Ideae sacris.
<prvd. perist. 10.156>"Lapis nigellus euehendus essedo
<prvd. perist. 10.157> Muliebris oris clausus argento sedet,
<prvd. perist. 10.158> Quem dum ad lauacrum praeeundo ducitis
<prvd. perist. 10.159> Pedes remotis atterentes calceis,
<prvd. perist. 10.160_160> Almonis usque peruenitis riuulum.
<prvd. perist. 10.161>"Quid illa turpis pompa? Nempe ignobiles
<prvd. perist. 10.162> Vos esse monstrat, cum luperci curritis.
<prvd. perist. 10.163> Quem seruulorum non rear uilissimum,
<prvd. perist. 10.164> Nudus plateas si per omnes cursitans
<prvd. perist. 10.165_165> Pulset puellas uerbere ictas ludicro?
<prvd. perist. 10.166>"Miseret tuorum me sacrorum et principum
<prvd. perist. 10.167> Morumque, Roma, saeculi summum caput.
<prvd. perist. 10.168> Age explicemus si placet mysteria,
<prvd. perist. 10.169> Praefecte, uestra; iam necesse est audias,
<prvd. perist. 10.170_170> Nolis uelisne, quid colatis sordium.
<prvd. perist. 10.171>"Nec terret ista qua tumes uaesania,
<prvd. perist. 10.172> Quod uultuosus, quod supinus, quod rigens
<prvd. perist. 10.173> Tormenta leti comminaris asperi.
<prvd. perist. 10.174> Si me mouere rebus ullis niteris,
<prvd. perist. 10.175_175> Ratione mecum non furore dimica.
<prvd. perist. 10.176>"Iubes, relictis patris et Christi sacris
<prvd. perist. 10.177> Vt tecum adorem feminas mille ac mares,
<prvd. perist. 10.178> Deas deosque deque sexu duplici,
<prvd. perist. 10.179> Natos nepotes abnepotes editos
<prvd. perist. 10.180_180> Et tot stuprorum sordidam prosapiam.
<prvd. perist. 10.181>"Nubunt puellae, saepe luduntur dolis,
<prvd. perist. 10.182> Amasionum conprimuntur fraudibus,
<prvd. perist. 10.183> Incesta feruent, furta moechorum calent,
<prvd. perist. 10.184> Fallit maritus, odit uxor paelicem,
<prvd. perist. 10.185_185> Deos catenae colligant adulteros.
<prvd. perist. 10.186>"Ostende, quaeso, quas ad aras praecipis
<prvd. perist. 10.187> Veruece caeso fumet ut caespes meus?
<prvd. perist. 10.188> Delfosne pergam? Sed uetat palestrici
<prvd. perist. 10.189> Corrupta ephebi fama, quem uester deus
<prvd. perist. 10.190_190> Effeminauit gymnadis licentia.
<prvd. perist. 10.191>"Mox fleuit inpuratus occisum graui
<prvd. perist. 10.192> Disco et dicauit florulentum subcubam.
<prvd. perist. 10.193> Conductus idem pauit alienum pecus,
<prvd. perist. 10.194> Furem deinde perditi passus gregis
<prvd. perist. 10.195_195> Segnis bubulcus tela et ipsa perdidit.
<prvd. perist. 10.196>"An ad Cybebes ibo lucum pineum?
<prvd. perist. 10.197> Puer sed obstat gallus ob libidinem
<prvd. perist. 10.198> Per triste uulnus perque sectum dedecus
<prvd. perist. 10.199> Ab inpudicae tutus amplexu deae,
<prvd. perist. 10.200_200> Per multa Matri sacra plorandus spado.
<prvd. perist. 10.201>"Sed, credo, magni limen amplectar Iouis?
<prvd. perist. 10.202> Qui si citetur legibus uestris reus,
<prvd. perist. 10.203> Laqueis minacis inplicatus Iuliae
<prvd. perist. 10.204> Luat seueram uictus et Scantiniam
<prvd. perist. 10.205_205> Te cognitore dignus ire in carcerem.
<prvd. perist. 10.206>"Quid? Aureorum conditorem temporum
<prvd. perist. 10.207> Censes colendum? Quem fugacem non negas
<prvd. perist. 10.208> Latuisse furtim, dum reformidat malum?
<prvd. perist. 10.209> Quem, si beate uiuere audit Iuppiter,
<prvd. perist. 10.210_210> Plectat necesse est occulendi conscios.
<prvd. perist. 10.211>"Quid inter aras dissidentum numinum
<prvd. perist. 10.212> Putas agendum? Martis indignabitur
<prvd. perist. 10.213> Offensa uirtus, si colatur Lemnius;
<prvd. perist. 10.214> Iunonis iram sentiet quisque ut deum
<prvd. perist. 10.215_215> Signo aut sacello consecrarit Herculem.
<prvd. perist. 10.216>"Dicis licenter haec poetas fingere;
<prvd. perist. 10.217> Sed sunt et ipsi talibus mysteriis
<prvd. perist. 10.218> Tecum dicati quodque describunt colunt.
<prvd. perist. 10.219> Tu cur piaclum tam libenter lectitas,
<prvd. perist. 10.220_220> Cur in theatris te uidente id plauditur?
<prvd. perist. 10.221>"Cygnus stuprator peccat inter pulpita,
<prvd. perist. 10.222> Saltat Tonantem tauricornem ludius;
<prvd. perist. 10.223> Spectator horum pontifex summus sedet
<prvd. perist. 10.224> Ridesque et ipse, nec negando diluis
<prvd. perist. 10.225_225> Cum fama tanti polluatur numinis.
<prvd. perist. 10.226>"Cur tu, sacrate, per cachinnos solueris,
<prvd. perist. 10.227> Cum se maritum fingit Alcmenae deus?
<prvd. perist. 10.228> Meretrix Adonem uulneratum scaenica
<prvd. perist. 10.229> Libidinoso plangit adfectu palam,
<prvd. perist. 10.230_230> Nec te lupanar Cypridis sanctae mouet?
<prvd. perist. 10.231>"Quid quod sub ipsis ueritas signis patet
<prvd. perist. 10.232> Formata in aere criminum uestigiis?
<prvd. perist. 10.233> Quid uult sigillum semper adfixum Ioui
<prvd. perist. 10.234> Auis ministrae? Nempe uelox armiger
<prvd. perist. 10.235_235> Leno, exoletum qui tyranno pertulit.
<prvd. perist. 10.236>"Facem recincta ueste praetendit Ceres;
<prvd. perist. 10.237> Cur, si deorum nemo rapuit uirginem,
<prvd. perist. 10.238> Quam nocte quaerens mater errat peruigil?
<prvd. perist. 10.239> Fusos rotantem cernimus Tirintium;
<prvd. perist. 10.240_240> Cur, si neaerae non fuit ludibrio?
<prvd. perist. 10.241>"Quid? Rusticorum monstra detester deum,
<prvd. perist. 10.242> Faunos Priapos fistularum praesides
<prvd. perist. 10.243> Nymfas natantes incolasque aquatiles
<prvd. perist. 10.244> Sitas sub alto more ranarum lacu
<prvd. perist. 10.245_245> Diuinitatis ius in algis uilibus?
<prvd. perist. 10.246>"Ad haec colenda me uocas, censor bone?
<prvd. perist. 10.247> Potesne quidquam tale, si sanum sapis,
<prvd. perist. 10.248> Sanctum putare? Nonne pulmonem mouet
<prvd. perist. 10.249> Derisus istas intuens ineptias,
<prvd. perist. 10.250_250> Quas uinolentae somniis fingunt anus?
<prvd. perist. 10.251>"Aut si quod usquam est uanitatis mysticae
<prvd. perist. 10.252> Nobis colendum est, ipse primus incipe.
<prvd. perist. 10.253> Promisce adora, quidquid in terris sacri est
<prvd. perist. 10.254> Deos Latinos et deos Aegyptios,
<prvd. perist. 10.255_255> Quis Roma libat quis Canopus supplicat.
<prvd. perist. 10.256>"Venerem precaris, conprecare et simiam.
<prvd. perist. 10.257> Placet sacratus aspis Aesculapii,
<prvd. perist. 10.258> Crocodillus ibis et canis cur displicent?
<prvd. perist. 10.259> Adpone porris religiosas arulas,
<prvd. perist. 10.260_260> Venerare acerbum caepe, mordax allium.
<prvd. perist. 10.261>"Fuliginosi ture placantur lares
<prvd. perist. 10.262> Et respuuntur consecrata holuscula?
<prvd. perist. 10.263> Aut unde maior esse maiestas focis
<prvd. perist. 10.264> Quam nata in hortis sarculatis creditur?
<prvd. perist. 10.265_265> Si numen ollis, numen et porris inest.
<prvd. perist. 10.266>"Sed pulchra res est forma in aere sculptilis -.
<prvd. perist. 10.267> Quid inprecabor officinis Graeciae,
<prvd. perist. 10.268> Quae condiderunt gentibus stultis deos?
<prvd. perist. 10.269> Forceps Myronis, malleus Polycliti
<prvd. perist. 10.270_270> Natura uestrum est atque origo caelitum.
<prvd. perist. 10.271>"Ars seminandis efficax erroribus,
<prvd. perist. 10.272> Barbam rigentem dum Iouis circumplicat,
<prvd. perist. 10.273> Dum defluentem leniter flectens comam
<prvd. perist. 10.274> Limat capillos et corymbos Liberi,
<prvd. perist. 10.275_275> Et dum Mineruae pectus hydris asperat,
<prvd. perist. 10.276>"Iniecit atram territis formidinem
<prvd. perist. 10.277> Vt fulmen aeris ceu Tonantis horreant,
<prvd. perist. 10.278> Tremant uenenum sibilantis Gorgonae,
<prvd. perist. 10.279> Putent ephebum post triumphos Indicos
<prvd. perist. 10.280_280> Ferire thyrso posse, cum sit ebrius.
<prvd. perist. 10.281>"Tum quod Dianam molle succinctam uident,
<prvd. perist. 10.282> Venantis arcum pertimescunt uirginis.
<prvd. perist. 10.283> Si forte uultum tristioris Herculis
<prvd. perist. 10.284> Liquore crispo massa finxit fusilis
<prvd. perist. 10.285_285> Clauam minari ni colatur creditur.
<prvd. perist. 10.286>"Iam quis pauentum corda terror occupat,
<prvd. perist. 10.287> Iunonis iram si polite expresserit?
<prvd. perist. 10.288> Velut retortis intuens obtutibus
<prvd. perist. 10.289> Auertat ora de litantis hostia,
<prvd. perist. 10.290_290> Lapis seuera fronte mentitur minas.
<prvd. perist. 10.291>"Miror quod ipsum non sacrastis Mentorem
<prvd. perist. 10.292> Nec templum et aras ipse Phidias habet,
<prvd. perist. 10.293> Fabri deorum uel parentes numinum,
<prvd. perist. 10.294> Qui si caminis institissent segnius,
<prvd. perist. 10.295_295> Non esset ullus Iuppiter conflatilis.
<prvd. perist. 10.296>"Non erubescis, stulte, pago dedite,
<prvd. perist. 10.297> Te tanta semper perdidisse obsonia,
<prvd. perist. 10.298> Quae dis ineptus obtulisti talibus,
<prvd. perist. 10.299> Quos trulla peluis cantharus sartagines
<prvd. perist. 10.300_300> Fracta et liquata contulerunt uascula?
<prvd. perist. 10.301>"Ignosco fatuis haec tamen uulgaribus,
<prvd. perist. 10.302> Quos lana terret discolora in stipite,
<prvd. perist. 10.303> Quos saepe salsus circulator decipit,
<prvd. perist. 10.304> Quibus omne sanctum est quod pauendum rancidae
<prvd. perist. 10.305_305> Eduntularum cantilenae suaserint.
<prvd. perist. 10.306>"Vos eruditos miror et doctos uiros,
<prvd. perist. 10.307> Perpensa uitae quos gubernat regula,
<prvd. perist. 10.308> Nescire uel diuina uel mortalia
<prvd. perist. 10.309> Quo iure constent, quanta maiestas regat
<prvd. perist. 10.310_310> Quidquid creatum est, quae creauit omnia.
<prvd. perist. 10.311>"Deus perennis, res inaestimabilis,
<prvd. perist. 10.312> Non cogitando, non uidendo clauditur,
<prvd. perist. 10.313> Excedit omnem mentis humanae modum
<prvd. perist. 10.314> Nec conprehendi uisibus nostris ualet
<prvd. perist. 10.315_315> Extraque et intus inplet ac superfluit.
<prvd. perist. 10.316>"Intemporalis, antequam primus dies,
<prvd. perist. 10.317> Esse et fuisse semper unus obtinet;
<prvd. perist. 10.318> Lux ipse uera ueri et auctor luminis,
<prvd. perist. 10.319> Cum lumen esset lumen effudit suum,
<prvd. perist. 10.320_320> Ex luce fulgor natus hic est filius.
<prvd. perist. 10.321>"Vis una patris, uis et una est filii
<prvd. perist. 10.322> Vnusque ab uno lumine splendor satus
<prvd. perist. 10.323> Pleno refulsit claritatis numine;
<prvd. perist. 10.324> Natura simplex pollet unius dei
<prvd. perist. 10.325_325> Et quidquid usquam est una uirtus condidit
<prvd. perist. 10.326>"Caelum solumque, uim marini gurgitis
<prvd. perist. 10.327> Globos dierum noctiumque praesides,
<prvd. perist. 10.328> Ventos procellas fulgura imbres nubila
<prvd. perist. 10.329> Septem triones hesperos aestus niues
<prvd. perist. 10.330_330> Fontes pruinas et metalla et flumina,
<prvd. perist. 10.331>"Praerupta plana montium conuallia
<prvd. perist. 10.332> Feras uolucres reptiles natatiles
<prvd. perist. 10.333> Iumenta pecua subiugales beluas
<prvd. perist. 10.334> Flores frutecta germina herbas arbores
<prvd. perist. 10.335_335> Quae sunt odori quaeque uernant esui.
<prvd. perist. 10.336>"Haec non labore et arte molitus deus
<prvd. perist. 10.337> Sed iussione quam potestas protulit
<prvd. perist. 10.338> Mandauit esse; facta sunt, quae non erant.
<prvd. perist. 10.339> Verbo creauit omniformem machinam,
<prvd. perist. 10.340_340> Virtus paterna semper in uerbo fuit.
<prvd. perist. 10.341>"Cognostis ipsum; nunc colendi agnoscite
<prvd. perist. 10.342> Ritum modumque, quale sit templi genus,
<prvd. perist. 10.343> Quae dedicari sanxerit donaria,
<prvd. perist. 10.344> Quae uota poscat, quos sacerdotes uelit,
<prvd. perist. 10.345_345> Quod mandet illic nectar inmolarier.
<prvd. perist. 10.346>"Aedem sibi ipse mente in hominis condidit
<prvd. perist. 10.347> Viuam serenam sensualem flabilem
<prvd. perist. 10.348> Solui incapacem posse nec destructilem
<prvd. perist. 10.349> Pulchram uenustam praeminentem culmine
<prvd. perist. 10.350_350> Discriminatis inlitam coloribus.
<prvd. perist. 10.351>"Illic sacerdos stat sacrato in limine
<prvd. perist. 10.352> Foresque primas uirgo custodit Fides,
<prvd. perist. 10.353> Innexa crines uinculis regalibus
<prvd. perist. 10.354> Poscit litari uictimas Christo et patri
<prvd. perist. 10.355_355> Quas scit placere candidatas simplices:
<prvd. perist. 10.356>"Frontis pudorem, cordis innocentiam,
<prvd. perist. 10.357> Pacis quietem, castitatem corporis,
<prvd. perist. 10.358> Dei timorem, regulam scientiae,
<prvd. perist. 10.359> Ieiuniorum parcitatem sobriam,
<prvd. perist. 10.360_360> Spem non iacentem, semper et largam manum.
<prvd. perist. 10.361>"Ex his amoenus hostiis surgit uapor
<prvd. perist. 10.362> Vincens odorem balsami turis croci
<prvd. perist. 10.363> Auras madentes Persicorum aromatum;
<prvd. perist. 10.364> Sublatus inde caelum adusque tollitur
<prvd. perist. 10.365_365> Et prosperatum dulce delectat deum.
<prvd. perist. 10.366>"Hanc disciplinam quisquis infensus uetat,
<prvd. perist. 10.367> Vetat probatum uiuere et sanctum sequi,
<prvd. perist. 10.368> Vetat uigorem mentis alte intendere
<prvd. perist. 10.369> Nostrique acumen ignis ad terram uocat
<prvd. perist. 10.370_370> Nec excitari uim sinit prudentiae.
<prvd. perist. 10.371>"O mersa limo caecitas gentilium,
<prvd. perist. 10.372> O carnulenta nationum pectora,
<prvd. perist. 10.373> Spissus error, o tenebrosum genus
<prvd. perist. 10.374> Terris amicum, deditum cadaueri,
<prvd. perist. 10.375_375> Subiecta semper intuens, numquam supra!
<prvd. perist. 10.376>"Furorne summus ultima et dementia est
<prvd. perist. 10.377> Deos putare qui creantur nuptiis,
<prvd. perist. 10.378> Rem spiritalem terrulente quaerere,
<prvd. perist. 10.379> Elementa mundi consecrare altaribus
<prvd. perist. 10.380_380> Id quod creatum est conditorem credere,
<prvd. perist. 10.381>"Deasceato supplicare stipiti,
<prvd. perist. 10.382> Verris cruore scripta saxa spargere,
<prvd. perist. 10.383> Aras ofellis obsecrare bubulis,
<prvd. perist. 10.384> Hominis fuisse cum scias quos consecras,
<prvd. perist. 10.385_385> Vrnas reorum morticinas lambere?
<prvd. perist. 10.386>"Desiste, iudex, saeculi tantum nefas
<prvd. perist. 10.387> Viris iubere fortibusque et liberis?
<prvd. perist. 10.388> Nil est amore ueritatis celsius;
<prvd. perist. 10.389> Dei perennis nomen adserentibus
<prvd. perist. 10.390_390> Nihil pauori est, mors et ipsa subiacet."
<prvd. perist. 10.391> Dudum coquebat disserente martyre
<prvd. perist. 10.392> Asclepiades intus iram subdolam
<prvd. perist. 10.393> Stomachatus alto felle, dum longum silet
<prvd. perist. 10.394> Bilemque tectis concipit praecordiis,
<prvd. perist. 10.395_395> Tandem latentis uim furoris euomit:
<prvd. perist. 10.396>"Pro Iuppiter? Quid est quod ex hoc audio?
<prvd. perist. 10.397> Stat inter aras et deorum imagines
<prvd. perist. 10.398> Et quod fateri cogor in medio foro
<prvd. perist. 10.399> Tacente memet ac perorat perditus
<prvd. perist. 10.400_400> Quidquid sacrorum est ore foedans inpio.
<prvd. perist. 10.401>"O fas priorum, moris o prisci status!
<prvd. perist. 10.402> Inuenta regum pro salute publica
<prvd. perist. 10.403> Pompiliorum nostra carpunt saecula
<prvd. perist. 10.404> Quis hos sofistas error inuexit nouus
<prvd. perist. 10.405_405> Qui non colendos esse diuos disputent?
<prvd. perist. 10.406>"Nunc dogma nobis christianum nascitur
<prvd. perist. 10.407> Post euolutos mille demum consules
<prvd. perist. 10.408> Ab urbe Roma, ne retexam Nestoras.
<prvd. perist. 10.409> Quidquid nouellum surgit olim non fuit.
<prvd. perist. 10.410_410> Vis summa rerum nosse? Pyrram consule!
<prvd. perist. 10.411>"Vbi iste uester tunc erat summus deus,
<prvd. perist. 10.412> Diuum fauore cum puer Mauortius
<prvd. perist. 10.413> Fundaret arcem septicollem Romulus?
<prvd. perist. 10.414> Quod Roma pollet auspicato condita,
<prvd. perist. 10.415_415> Ioui Statori debet et dis ceteris.
<prvd. perist. 10.416>"Hoc sanctum ab aeuo est, hoc ab atauis traditum:
<prvd. perist. 10.417> Placanda nobis pro triumphis principis
<prvd. perist. 10.418> Delubra, faustus ut secundet gloriam
<prvd. perist. 10.419> Procinctus utque subiugatis hostibus
<prvd. perist. 10.420_420> Ductor quietum frenet orbem legibus.
<prvd. perist. 10.421>"Accingere ergo, quisquis es, nequissime,
<prvd. perist. 10.422> Pro principali rite nobiscum deos
<prvd. perist. 10.423> Orare uita uel, quod hostem publicum
<prvd. perist. 10.424> Pati necesse est, solue poenam sanguine.
<prvd. perist. 10.425_425> Spreuisse templa respuisse est principem."
<prvd. perist. 10.426> Tunc ille: "Numquam pro salute et maximis
<prvd. perist. 10.427> Fortissimisque principis cohortibus
<prvd. perist. 10.428> Aliter precabor quam fidele ut militent
<prvd. perist. 10.429> Christique lymfis ut renascantur patri
<prvd. perist. 10.430_430> Capiant et ipsum caelitus paraclitum,
<prvd. perist. 10.431>"Vt idolorum respuant caliginem,
<prvd. perist. 10.432> Cernant ut illud lumen aeternae spei
<prvd. perist. 10.433> Non suculentis influens obtutibus
<prvd. perist. 10.434> Nec corporales per fenestras emicans,
<prvd. perist. 10.435_435> Puris sed intus quod relucet mentibus.
<prvd. perist. 10.436>"Pupilla carnis crassa crassum perspicit
<prvd. perist. 10.437> Et res caduca quod resoluendum est uidet,
<prvd. perist. 10.438> Liquidis uidendis aptus est animae liquor
<prvd. perist. 10.439> Natura feruens sola feruentissimae
<prvd. perist. 10.440_440> Diuinitatis uim coruscantem capit.
<prvd. perist. 10.441>"Hoc, opto, lumen imperator nouerit
<prvd. perist. 10.442> Tuus meusque, si uelit fieri meus;
<prvd. perist. 10.443> Nam si resistit christiano nomini,
<prvd. perist. 10.444> Meus ille talis imperator non erit.
<prvd. perist. 10.445_445> Scelus iubenti, crede, numquam seruiam."
<prvd. perist. 10.446>"Statis, ministri? clamitans iudex ait,
<prvd. perist. 10.447>"Statis manusque continetis uindices?
<prvd. perist. 10.448> Non rupta sulcis dissecatis uiscera
<prvd. perist. 10.449> Animam nec intus abditam rimamini,
<prvd. perist. 10.450_450> Erumpit unde uox profana in principem?"
<prvd. perist. 10.451> Scindunt utrumque milites taeterrimi
<prvd. perist. 10.452> Mucrone hiulco pensilis latus uiri,
<prvd. perist. 10.453> Sulcant per artus longa tractim uulnera,
<prvd. perist. 10.454> Obliqua rectis, recta transuersis secant
<prvd. perist. 10.455_455> Et iam retectis pectus albet ossibus.
<prvd. perist. 10.456> Nitendo anhelant, diffluunt sudoribus,
<prvd. perist. 10.457> Cum sit quietus heros in quem saeuiunt.
<prvd. perist. 10.458> Haec inter addit sponte Romanus loqui:
<prvd. perist. 10.459>"Si quaeris, o praefecte, uerum noscere,
<prvd. perist. 10.460_460> Hoc omne quidquid lancinamur non dolet.
<prvd. perist. 10.461>"Dolet quod error pectori insedit tuo
<prvd. perist. 10.462> Populos quod istos perditum tecum trahis.
<prvd. perist. 10.463> Currunt frequentes undique ad spectaculum
<prvd. perist. 10.464> Gentile uulgus heu gemenda corpora
<prvd. perist. 10.465_465> Crudumque nostrae sortis exemplum tremunt.
<prvd. perist. 10.466>"Audite cuncti, clamo longe ac praedico,
<prvd. perist. 10.467> Emitto uocem de catasta celsior.
<prvd. perist. 10.468> Christus paternae gloriae splendor deus,
<prvd. perist. 10.469> Rerum creator, noster idem particeps
<prvd. perist. 10.470_470> Spondet salutem perpetem credentibus,
<prvd. perist. 10.471>"Animae salutem, sola quae non occidit
<prvd. perist. 10.472> Sed iuge durans dispares casus subit;
<prvd. perist. 10.473> Aut luce fulget aut tenebris mergitur.
<prvd. perist. 10.474> Christum secuta patris intrat gloriam,
<prvd. perist. 10.475_475> Disiuncta Christo mancipatur tartaro.
<prvd. perist. 10.476>"Curanda mercis qualitas, quaenam mihi
<prvd. perist. 10.477> Contingat olim perpetis substantiae;
<prvd. perist. 10.478> Nam membra parui pendo quo pacto cadant
<prvd. perist. 10.479> Casura certe lege naturae suae.
<prvd. perist. 10.480_480> Instat ruina; quod resoluendum est ruat.
<prvd. perist. 10.481>"Nec distat ignis et fidiculae saeuiant
<prvd. perist. 10.482> An corpus aegrum languor asper torqueat,
<prvd. perist. 10.483> Cum saepe morbos maior armet saeuia.
<prvd. perist. 10.484> Non ungularum tanta uis latus fodit,
<prvd. perist. 10.485_485> Mucrone quanto dira pulsat pleurisis,
<prvd. perist. 10.486>"Nec sic inusta lamminis ardet cutis
<prvd. perist. 10.487> Vt febris atro felle uenas exedit
<prvd. perist. 10.488> Vel summa pellis ignis obductus coquit
<prvd. perist. 10.489> Papulasque feruor aestuosus excitat;
<prvd. perist. 10.490_490> Credas cremari stridulis cauteribus.
<prvd. perist. 10.491>"Miserum putatis quod retortis pendeo
<prvd. perist. 10.492> Extentus ulnis, quod reuelluntur pedes,
<prvd. perist. 10.493> Conpago neruis quod sonat crepantibus?
<prvd. perist. 10.494> Sic heiulantes ossa clamant diuidi,
<prvd. perist. 10.495_495> Nodosa torquet quos podagra et artrisis.
<prvd. perist. 10.496>"Horretis omnes hasce carnificum manus.
<prvd. perist. 10.497> Num mitiores sunt manus medentium,
<prvd. perist. 10.498> Laniena quando saeuit Hippocratica?
<prvd. perist. 10.499> Viuum secatur uiscus et recens cruor
<prvd. perist. 10.500_500> Scalpella tinguit, dum putredo abraditur.
<prvd. perist. 10.501>"Putate ferrum triste chirurgos meis
<prvd. perist. 10.502> Inferre costis, quod secat salubriter.
<prvd. perist. 10.503> Non est amarum quo reformatur salus.
<prvd. perist. 10.504> Videntur isti carpere artus tabidos,
<prvd. perist. 10.505_505> Sed dant medellam rebus intus uiuidis.
<prvd. perist. 10.506>"Quis nescit autem quanta corruptela sit
<prvd. perist. 10.507> Contaminatae carnis ac solubilis?
<prvd. perist. 10.508> Sordet tumescit liquitur faetet dolet,
<prvd. perist. 10.509> Inflatur ira, soluitur libidine,
<prvd. perist. 10.510_510> Plerumque felle tincta liuores trahit.
<prvd. perist. 10.511>"Aurum regestum nonne carni adquiritur?
<prvd. perist. 10.512> Inlusa uestis gemma bombyx purpura
<prvd. perist. 10.513> In carnis usum mille quaeruntur dolis,
<prvd. perist. 10.514> Luxus uorandi carnis aruinam fouet,
<prvd. perist. 10.515_515> Carnis uoluptas omne per nefas ruit.
<prvd. perist. 10.516>"Medere, quaeso, carnifex, tantis malis,
<prvd. perist. 10.517> Concide carpe fomitem peccaminum,
<prvd. perist. 10.518> Fac ut resecto debilis carnis situ
<prvd. perist. 10.519> Dolore ab omni mens supersit libera
<prvd. perist. 10.520_520> Nec gestet ultra quod tyrannus amputet.
<prvd. perist. 10.521>"Nec terrearis turba circumstantium.
<prvd. perist. 10.522> Hoc perdo solum quod peribit omnibus,
<prvd. perist. 10.523> Regi clienti pauperique et diuiti.
<prvd. perist. 10.524> Sic uernularum, sic senatorum caro
<prvd. perist. 10.525_525> Tabescit imo cum sepulcro condita est.
<prvd. perist. 10.526>"Iactura uilis mordet et damnum leue,
<prvd. perist. 10.527> Si quo carendum est perdere extimescimus.
<prvd. perist. 10.528> Cur quod necesse est non uoluntas occupat,
<prvd. perist. 10.529> Natura cur non uertit in rem gloriae?
<prvd. perist. 10.530_530> Legale damnum deputemus praemiis.
<prvd. perist. 10.531>"Sed praemiorum forma quae sit fortibus
<prvd. perist. 10.532> Videamus, illa nempe quae numquam perit.
<prvd. perist. 10.533> Caelo refusus subuolabit spiritus,
<prvd. perist. 10.534> Dei parentis perfruetur lumine
<prvd. perist. 10.535_535> Regnante Christo stans in arce regia.
<prvd. perist. 10.536>"Quandoque caelum ceu liber plicabitur,
<prvd. perist. 10.537> Cadet rotati solis in terram globus,
<prvd. perist. 10.538> Sferam ruina menstrualem destruet,
<prvd. perist. 10.539> Deus superstes solus et iusti simul
<prvd. perist. 10.540_540> Cum sempiternis permanebunt angelis.
<prvd. perist. 10.541>"Contemne praesens utile, o prudens homo,
<prvd. perist. 10.542> Quod terminandum, quod relinquendum est tibi;
<prvd. perist. 10.543> Omitte corpus, rem sepulcri et funeris,
<prvd. perist. 10.544> Tende ad futuram gloriam, perge ad deum,
<prvd. perist. 10.545_545> Agnosce qui sis, uince mundum et saeculum!"
<prvd. perist. 10.546> Vixdum elocutus martyr hanc peregerat
<prvd. perist. 10.547> Orationem, cum furens interserit
<prvd. perist. 10.548> Asclepiades: "Vertat ictum carnifex
<prvd. perist. 10.549> In os loquentis inque maxillas manum
<prvd. perist. 10.550_550> Sulcosque acutos et fidiculas transferat.
<prvd. perist. 10.551>"Verbositatis ipse rumpatur locus,
<prvd. perist. 10.552> Scaturrientes perdat ut loquacitas
<prvd. perist. 10.553> Sermonis auras perforatis follibus,
<prvd. perist. 10.554> Quibus sonandi nulla lex ponit modum.
<prvd. perist. 10.555_555> Ipsa et loquentis uerba torqueri uolo."
<prvd. perist. 10.556> Inplet iubentis dicta lictor inpius.
<prvd. perist. 10.557> Charaxat ambas ungulis scribentibus
<prvd. perist. 10.558> Genas cruentis et secat faciem notis,
<prvd. perist. 10.559> Hirsuta barbis soluitur carptim cutis
<prvd. perist. 10.560_560> Et mentum adusque uultus omnis scinditur.
<prvd. perist. 10.561> Martyr fluentem fatur inter sanguinem:
<prvd. perist. 10.562>"Grates tibi, o praefecte, magnas debeo,
<prvd. perist. 10.563> Quod multa pandens ora iam Christum loquor.
<prvd. perist. 10.564> Artabat ampli nominis praeconium
<prvd. perist. 10.565_565> Meatus unus, inpar ad laudes dei.
<prvd. perist. 10.566>"Rimas patentes inuenit uox edita
<prvd. perist. 10.567> Multisque fusa rictibus reddit sonos
<prvd. perist. 10.568> Hinc inde plures et profatur undique
<prvd. perist. 10.569> Christi patrisque sempiternam gloriam.
<prvd. perist. 10.570_570> Tot ecce laudant ora quot sunt uulnera."
<prvd. perist. 10.571> Tali repressus cognitor constantia
<prvd. perist. 10.572> Cessare poenam praecipit, tunc sic ait:
<prvd. perist. 10.573>"Per Solis ignem iuro, qui nostros dies
<prvd. perist. 10.574> Reciprocatis administrat circulis,
<prvd. perist. 10.575_575> Cuius recursu lux et annus ducitur,
<prvd. perist. 10.576>"Ignes parandos iam tibi tristis rogi,
<prvd. perist. 10.577> Qui fine digno corpus istud deuorent,
<prvd. perist. 10.578> Quod perseuerans tam resistit nequiter
<prvd. perist. 10.579> Sacris uetustis nec dolorum spiculis
<prvd. perist. 10.580_580> Victum fatiscit fitque poenis fortius.
<prvd. perist. 10.581>"Quis hunc rigorem pectori iniecit stupor?
<prvd. perist. 10.582> Mens obstinata est, corpus omne obcalluit,
<prvd. perist. 10.583> Tantus nouelli dogmatis regnat furor.
<prvd. perist. 10.584> Hic nempe uester Christus haud olim fuit,
<prvd. perist. 10.585_585> Quem tu fateris ipse suffixum cruci."
<prvd. perist. 10.586>"Haec illa crux est omnium nostrum salus"
<prvd. perist. 10.587> Romanus inquit, "hominis haec redemptio est.
<prvd. perist. 10.588> Scio incapacem te sacramenti, inpie,
<prvd. perist. 10.589> Non posse caecis sensibus mysterium
<prvd. perist. 10.590_590> Haurire nostrum. Nil diurnum nox capit.
<prvd. perist. 10.591>"Tamen in tenebris proferam claram facem,
<prvd. perist. 10.592> Sanus uidebit, lippus oculos obteget.
<prvd. perist. 10.593> Remouete lumen - dicet insanabilis -,
<prvd. perist. 10.594> Iniuriosa est nil uidenti claritas.
<prvd. perist. 10.595_595> Audi, profane, quod grauatus oderis.
<prvd. perist. 10.596>"Regem perennem rex perennis protulit
<prvd. perist. 10.597> In se manentem nec minorem tempore,
<prvd. perist. 10.598> Quia tempus illum non tenet; nam fons retro
<prvd. perist. 10.599> Exordiorum est et dierum et temporum
<prvd. perist. 10.600_600> Ex patre Christus. Hoc pater quod filius.
<prvd. perist. 10.601>"Hic se uidendum praestitit mortalibus.
<prvd. perist. 10.602> Mortale corpus sumpsit inmortalitas,
<prvd. perist. 10.603> Vt, dum caducum portat aeternus deus
<prvd. perist. 10.604> Transire nostrum possit ad caelestia.
<prvd. perist. 10.605_605> Homo est peremptus et resurrexit deus.
<prvd. perist. 10.606>"Congressa mors est membra gestanti deo;
<prvd. perist. 10.607> Dum nostra temptat, cessit inmortalibus.
<prvd. perist. 10.608> Stultum putatis hoc, sofistae saeculi?
<prvd. perist. 10.609> Sed stulta mundi summus elegit pater,
<prvd. perist. 10.610_610> Vt stultus esset saeculi prudens dei.
<prvd. perist. 10.611>"Antiquitatem Romuli et Mauortiam
<prvd. perist. 10.612> Lupam renarras primum et omen uulturum.
<prvd. perist. 10.613> Si res nouellas respuis, nil tam recens
<prvd. perist. 10.614> Vix mille fastis inplet hanc aetatulam
<prvd. perist. 10.615_615> Cursus dierum conditore ab augure.
<prvd. perist. 10.616>"Sescenta possum regna pridem condita
<prvd. perist. 10.617> Proferre toto in orbe, si sit otium,
<prvd. perist. 10.618> Multo ante clara, quam capellam Gnosiam
<prvd. perist. 10.619> Suxisse fertur Iuppiter, Martis pater.
<prvd. perist. 10.620_620> Sed illa non sunt, haec et olim non erunt.
<prvd. perist. 10.621>"Crux ista Christi, quam nouellam dicitis,
<prvd. perist. 10.622> Nascente mundo factus ut primum est homo,
<prvd. perist. 10.623> Expressa signis, expedita est litteris,
<prvd. perist. 10.624> Aduentus eius mille per miracula
<prvd. perist. 10.625_625> Praenuntiatus ore uatum consono.
<prvd. perist. 10.626>"Reges profetae iudicesque et principes
<prvd. perist. 10.627> Virtute bellis cultibus sacris stilo
<prvd. perist. 10.628> Non destiterunt pingere formam crucis.
<prvd. perist. 10.629> Crux praenotata, crux adumbrata est prius,
<prvd. perist. 10.630_630> Crucem uetusta conbiberunt saecula.
<prvd. perist. 10.631>"Tandem retectis uocibus profeticis
<prvd. perist. 10.632> Aetate nostra conprobata antiquitas
<prvd. perist. 10.633> Coram refulsit ore conspicabili,
<prvd. perist. 10.634> Ne fluctuaret ueritas dubia fide,
<prvd. perist. 10.635_635> Si non pateret teste uisu comminus.
<prvd. perist. 10.636>"Hinc nos et ipsum non perire credimus
<prvd. perist. 10.637> Corpus, sepulcro quod uorandum traditur,
<prvd. perist. 10.638> Quia Christus in se mortuum corpus cruci
<prvd. perist. 10.639> Secum excitatum uexit ad solium patris
<prvd. perist. 10.640_640> Viamque cunctis ad resurgendum dedit.
<prvd. perist. 10.641> Crux illa nostra est, nos patibulum ascendimus,
<prvd. perist. 10.642> Nobis peremptus Christus et nobis deus
<prvd. perist. 10.643> Christus reuersus, ipse qui moriens homo est;
<prvd. perist. 10.644> Natura duplex moritur et mortem domat
<prvd. perist. 10.645_645> Reditque in illud quod perire nesciat.
<prvd. perist. 10.646>"Dixisse pauca sit satis de mysticis
<prvd. perist. 10.647> Nostrae salutis deque processu spei.
<prvd. perist. 10.648> Iam iam silebo. Margarita spargere
<prvd. perist. 10.649> Christi uetamur inter inmundos sues,
<prvd. perist. 10.650_650> Lutulenta sanctum ne terant animalia.
<prvd. perist. 10.651>"Sed, quia profunda non licet luctarier
<prvd. perist. 10.652> Ratione tecum, consulamus proxima.
<prvd. perist. 10.653> Interrogetur ipsa naturalium
<prvd. perist. 10.654> Simplex sine arte sensuum sententia;
<prvd. perist. 10.655_655> Fuci inperitus fac ut adsit arbiter.
<prvd. perist. 10.656>"Da septuennem circiter puerum aut minus,
<prvd. perist. 10.657> Qui sit fauoris liber et non oderit
<prvd. perist. 10.658> Quemquam nec ullum mentis in uitium cadat;
<prvd. perist. 10.659> Periclitemur quid recens infantia
<prvd. perist. 10.660_660> Dicat sequendum, quid nouus sapiat uigor."
<prvd. perist. 10.661> Hanc ille sancti martyris uocem libens
<prvd. perist. 10.662> Amplexus unum de caterua infantium
<prvd. perist. 10.663> Paruum nec olim lacte depulsum capi
<prvd. perist. 10.664> Captumque adesse praecipit: "Quiduis roga
<prvd. perist. 10.665_665> Inquit, "sequamur quod probarit pusio."
<prvd. perist. 10.666> Romanus ardens experiri innoxiam
<prvd. perist. 10.667> Lactantis oris indolem: "Filiole" ait
<prvd. perist. 10.668>"Dic quid uidetur esse uerum et congruens
<prvd. perist. 10.669> Vnumne Christum colere et in Christo patrem
<prvd. perist. 10.670_670> An conprecari mille formarum deos?"
<prvd. perist. 10.671> Adrisit infans nec moratus rettulit:
<prvd. perist. 10.672>"Est quidquid illud quod ferunt homines deum
<prvd. perist. 10.673> Vnum esse oportet et quod uni est unicum.
<prvd. perist. 10.674> Cum Christus hoc sit, Christus est uerus deus.
<prvd. perist. 10.675_675> Genera deorum multa nec pueri putant."
<prvd. perist. 10.676> Stupuit tyrannus sub pudore fluctuans
<prvd. perist. 10.677> Nec uim decebat innocenti aetatulae
<prvd. perist. 10.678> Inferre leges nec loquenti talia
<prvd. perist. 10.679> Furor sinebat efferatus parcere.
<prvd. perist. 10.680_680>"Quis auctor" inquit "uocis est huius tibi?"
<prvd. perist. 10.681> Respondit ille: "Mater et matri deus.
<prvd. perist. 10.682> Illa ex parente spiritu docta inbibit,
<prvd. perist. 10.683> Quo me inter ipsa pasceret cunabula;
<prvd. perist. 10.684> Ego ut gemellis uberum de fontibus
<prvd. perist. 10.685_685> Lac paruus hausi, Christum et hausi credere."
<prvd. perist. 10.686>"Ergo ipsa mater adsit" exclamat "cedo"
<prvd. perist. 10.687> Asclepiades, "disciplinae et exitum
<prvd. perist. 10.688> Tristem suae magistra spectet inpia,
<prvd. perist. 10.689> Male eruditi torqueatur funere
<prvd. perist. 10.690_690> Infantis orba, quemque corrupit fleat.
<prvd. perist. 10.691>"Absit ministros uilis ut muliercula
<prvd. perist. 10.692> Nostros fatiget. Quantulus autem dolor
<prvd. perist. 10.693> Vexabit artus mortis auxilio breuis.
<prvd. perist. 10.694> Oculi parentis punientur acrius,
<prvd. perist. 10.695_695> Quam si cruentae membra carpant ungulae."
<prvd. perist. 10.696> Vix haec profatus pusionem praecipit
<prvd. perist. 10.697> Sublime tollant et manu pulsent nates,
<prvd. perist. 10.698> Mox et remota ueste uirgis uerberent
<prvd. perist. 10.699> Tenerumque duris ictibus tergum secent,
<prvd. perist. 10.700_700> Plus unde lactis quam cruoris defluat.
<prvd. perist. 10.701> Quae cautis illud perpeti spectaculum,
<prvd. perist. 10.702> Quis ferre possit aeris aut ferri rigor?
<prvd. perist. 10.703> Inpacta quotiens corpus attigerat salex,
<prvd. perist. 10.704> Tenui rubebant sanguine uda uimina,
<prvd. perist. 10.705_705> Quem plaga flerat roscidis liuoribus.
<prvd. perist. 10.706> Ferunt minaces uerberantium genas
<prvd. perist. 10.707> Inlacrimasse sponte dimanantibus
<prvd. perist. 10.708> Guttis per ora barbarum frementia,
<prvd. perist. 10.709> Scribas et ipsos et coronam plebium
<prvd. perist. 10.710_710> Proceresque siccis non stetisse uisibus.
<prvd. perist. 10.711> At sola mater hisce lamentis caret,
<prvd. perist. 10.712> Soli sereno frons renidet gaudio;
<prvd. perist. 10.713> Stat in piorum corde pietas fortior
<prvd. perist. 10.714> Amore Christi contumax doloribus
<prvd. perist. 10.715_715> Firmatque sensum mollis indulgentiae.
<prvd. perist. 10.716> Sitire sese paruus exclamauerat
<prvd. perist. 10.717>(Animae aestuantis ardor in cruciatibus
<prvd. perist. 10.718> Hoc exigebat lymfae ut haustum posceret),
<prvd. perist. 10.719> Quem torua mater eminus triste intuens
<prvd. perist. 10.720_720> Vultu et seueris uocibus sic increpat:
<prvd. perist. 10.721>"Puto, inbecillo, nate, turbaris metu
<prvd. perist. 10.722> Et te doloris horror adflictum domat.
<prvd. perist. 10.723> Non hanc meorum uiscerum stirpem fore
<prvd. perist. 10.724> Deo spopondi, non in hanc spem gloriae
<prvd. perist. 10.725_725> Te procreaui, cedere ut leto scias.
<prvd. perist. 10.726>"Aquam bibendam postulas, cum sit tibi
<prvd. perist. 10.727> Fons ille uiuus praesto qui semper fluit
<prvd. perist. 10.728> Et cuncta solus inrigat uiuentia
<prvd. perist. 10.729> Intus forisque spiritum et corpus simul
<prvd. perist. 10.730_730> Aeternitatem largiens potantibus.
<prvd. perist. 10.731>"Venies ad illud mox fluentum, si modo
<prvd. perist. 10.732> Animo ac medullis solus ardor aestuet
<prvd. perist. 10.733> Videre Christum, quod semel potum adfatim
<prvd. perist. 10.734> Sic sedat omnem pectoris flagrantiam,
<prvd. perist. 10.735_735> Vita ut beata iam sitire nesciat.
<prvd. perist. 10.736>"Hic hic bibendus, nate, nunc tibi est calix,
<prvd. perist. 10.737> Mille in Bethleem quem biberunt paruuli;
<prvd. perist. 10.738> Oblita lactis et papillarum inmemor
<prvd. perist. 10.739> Aetas amaris, mox deinde dulcibus
<prvd. perist. 10.740_740> Refecta poclis mella sumpsit sanguinis.
<prvd. perist. 10.741>"Exemplum ad istud nitere, o fortis puer,
<prvd. perist. 10.742> Generosa prolis matris et potentia?
<prvd. perist. 10.743> Omnes capaces esse uirtutum pater
<prvd. perist. 10.744> Mandauit annos, neminem excepit diem
<prvd. perist. 10.745_745> Ipsis triumphos adnuens uagitibus.
<prvd. perist. 10.746>"Scis, saepe dixi, cum docenti adluderes
<prvd. perist. 10.747> Et garrulorum signa uerborum dares,
<prvd. perist. 10.748> Isac fuisse paruulum patri unicum,
<prvd. perist. 10.749> Qui, cum inmolandus aram et ensem cerneret,
<prvd. perist. 10.750_750> Vltro sacranti colla praebuerit seni.
<prvd. perist. 10.751>"Narraui et illud nobile ac memorabile
<prvd. perist. 10.752> Certamen, una matre quod septem editi
<prvd. perist. 10.753> Gessere pueri sed tamen factis uiri,
<prvd. perist. 10.754> Hortante eadem matre in ancipiti exitu
<prvd. perist. 10.755_755> Poenae et coronae sanguini ut ne parcerent.
<prvd. perist. 10.756>"Videbat ipsos apparatus funerum
<prvd. perist. 10.757> Praesens suorum nec mouebatur parens
<prvd. perist. 10.758> Laetata quotiens aut oliuo stridula
<prvd. perist. 10.759> Sartago frixum torruisset puberem
<prvd. perist. 10.760_760> Dira aut cremasset lamminarum inpressio.
<prvd. perist. 10.761>"Comam cutemque uerticis reuulserat
<prvd. perist. 10.762> A fronte tortor, nuda testa ut tegmine
<prvd. perist. 10.763> Ceruicem adusque dehonestaret caput;
<prvd. perist. 10.764> Clamabat illa: Patere, gemmis uestiet
<prvd. perist. 10.765_765> Apicem hunc corona regio ex diademate.
<prvd. perist. 10.766>"Linguam tyrannus amputari iusserat
<prvd. perist. 10.767> Vni ex ephebis; mater aiebat: Satis
<prvd. perist. 10.768> Iam parta nobis gloria est, pars optima
<prvd. perist. 10.769> Deo inmolatur ecce nostri corporis,
<prvd. perist. 10.770_770> Digna est fidelis lingua, quae sit hostia.
<prvd. perist. 10.771>"Interpres animi, enuntiatrix sensuum,
<prvd. perist. 10.772> Cordis ministra, praeco operti pectoris,
<prvd. perist. 10.773> Prima offeratur in sacramentum necis
<prvd. perist. 10.774> Et sit redemptrix prima membrorum omnium.
<prvd. perist. 10.775_775> Ducem dicatam mox sequentur cetera.
<prvd. perist. 10.776>"His Maccabeos incitans stimulis parens
<prvd. perist. 10.777> Hostem subegit subiugatum septies,
<prvd. perist. 10.778> Quot feta natis tot triumphis inclyta.
<prvd. perist. 10.779> Me partus unus ut feracem gloriae,
<prvd. perist. 10.780_780> Mea uita, praestet, in tua est situm manu.
<prvd. perist. 10.781>"Per huius alui fida conceptacula,
<prvd. perist. 10.782> Per hospitalem mense bis quino larem,
<prvd. perist. 10.783> Si dulce nostri pectoris nectar tibi,
<prvd. perist. 10.784> Si molle gremium, grata si crepundia,
<prvd. perist. 10.785_785> Persiste et horum munerum auctorem adsere!
<prvd. perist. 10.786>"Quanam arte nobis uiuere intus coeperis
<prvd. perist. 10.787> Nihilumque et illud unde corpus nescio,
<prvd. perist. 10.788> Nouit animator solus et factor tui.
<prvd. perist. 10.789> Inpendere ipsi cuius ortus munere es,
<prvd. perist. 10.790_790> Bene in datorem quod dedit refuderis."
<prvd. perist. 10.791> Talia canente matre iam laetus puer
<prvd. perist. 10.792> Virgas strepentes et dolorem uerberum
<prvd. perist. 10.793> Ridebat. Hic tum cognitor pronuntiat:
<prvd. perist. 10.794>"Claudatur infans carcere et tanti mali
<prvd. perist. 10.795_795> Romanus auctor torqueatur acrius."
<prvd. perist. 10.796> Illum recentes per cicatricum uias
<prvd. perist. 10.797> Denuo exarabant, quaque acutum traxerant
<prvd. perist. 10.798> Paulo ante ferrum, mox recrudescentibus
<prvd. perist. 10.799> Plagis apertas persequebantur notas,
<prvd. perist. 10.800_800> Quos iam superbus uictor ignauos uocat.
<prvd. perist. 10.801>"O non uirile robur, o molles manus!
<prvd. perist. 10.802> Vnam labantis dissipare tam diu
<prvd. perist. 10.803> Vos non potesse fabricam corpusculi?
<prvd. perist. 10.804> Vix iam cohaeret nec tamen penitus cadit
<prvd. perist. 10.805_805> Vincens lacertos dexterarum inertium.
<prvd. perist. 10.806>"Citius cadauer dentibus carpunt canes
<prvd. perist. 10.807> Longeque morsus uulturum efficacior
<prvd. perist. 10.808> Ad deuorandas carnis offas mortuae.
<prvd. perist. 10.809> Languetis inbelli fame ac fatiscitis,
<prvd. perist. 10.810_810> Gula est ferina sed socors edacitas."
<prvd. perist. 10.811> Exarsit istis turbida ira iudicis
<prvd. perist. 10.812> Seque in supremam concitat sententiam:
<prvd. perist. 10.813>"Si te morarum paenitet, finem citum
<prvd. perist. 10.814> Subeas licebit; ignibus uorabere
<prvd. perist. 10.815_815> Damnatus et fauilla iam tenuis fies."
<prvd. perist. 10.816> Abiens at ille, cum foro abriperent uirum
<prvd. perist. 10.817> Truces ministri, pone respectans ait:
<prvd. perist. 10.818>"Appello ab ista, perfide, ad Christum meum
<prvd. perist. 10.819> Crudelitate non metu mortis tremens
<prvd. perist. 10.820_820> Sed ut probetur esse nil quid iudicas."
<prvd. perist. 10.821>"Quid differo" inquit ille "utrosque perdere,
<prvd. perist. 10.822> Puerum ac magistrum, conplices sectae inpiae?
<prvd. perist. 10.823> Gladius recidat uile uix hominis caput
<prvd. perist. 10.824> Infantis, istum flamma uindex concremet;
<prvd. perist. 10.825_825> Sit his sub uno fine dispar exitus."
<prvd. perist. 10.826> Peruentum ad ipsum caedis inplendae locum.
<prvd. perist. 10.827> Natum gerebat mater amplexu et sinu,
<prvd. perist. 10.828> Vt primitiuum crederes fetum geri
<prvd. perist. 10.829> Deo offerendum sancti Abelis ferculo,
<prvd. perist. 10.830_830> Lectum ex ouili, puriorem ceteris.
<prvd. perist. 10.831> Puerum poposcit carnifex, mater dedit,
<prvd. perist. 10.832> Nec inmorata est fletibus, tantum osculum
<prvd. perist. 10.833> Inpressit unum: "Vale" ait "dulcissime,
<prvd. perist. 10.834> Et, cum beatus regna Christi intraueris,
<prvd. perist. 10.835_835> Memento matris, iam patrone ex filio!"
<prvd. perist. 10.836> Dixit. Deinde, dum ferit ceruiculam
<prvd. perist. 10.837> Percussor ense, docta mulier psallere
<prvd. perist. 10.838> Hymnum canebat carminis Dauitici:
<prvd. perist. 10.839>"Pretiosa sancti mors sub aspectu dei,
<prvd. perist. 10.840_840> Tuus ille seruus, prolis ancillae tuae."
<prvd. perist. 10.841> Talia retexens explicabat pallium
<prvd. perist. 10.842> Manusque tendebat sub ictu et sanguine,
<prvd. perist. 10.843> Venarum ut undam profluam manantium
<prvd. perist. 10.844> Et palpitantis oris exciperet globum.
<prvd. perist. 10.845_845> Excepit et caro adplicauit pectori.
<prvd. perist. 10.846> At parte campi ex altera inmanem pyram
<prvd. perist. 10.847> Texebat ustor fumidus pinu arida
<prvd. perist. 10.848> Sarmenta mixtim subdita et faeni struem
<prvd. perist. 10.849> Spargens liquato rore feruentis picis,
<prvd. perist. 10.850_850> Quo flamma pastu cresceret ferocius.
<prvd. perist. 10.851> Et iam retortis bracchiis furca eminus
<prvd. perist. 10.852> Romanus actus ingerebatur rogo.
<prvd. perist. 10.853>"Scio" inquit ille "non futurum ut concremer
<prvd. perist. 10.854> Nec passionis hoc genus datum est mihi,
<prvd. perist. 10.855_855> Et restat ingens quod fiat miraculum."
<prvd. perist. 10.856> Haec eius orsa sequitur inmensus fragor
<prvd. perist. 10.857> Nubis ruentis, nimbus undatim nigro
<prvd. perist. 10.858> Praeceps aquarum flumine ignes obruit.
<prvd. perist. 10.859> Alunt oliuo semiconbustas faces,
<prvd. perist. 10.860_860> Sed uincit imber iam madentem fomitem.
<prvd. perist. 10.861> Trepidare taeter carnifex rebus nouis
<prvd. perist. 10.862> Turbatus et qua posset arte insistere,
<prvd. perist. 10.863> Versare torres cum fauillis umidis,
<prvd. perist. 10.864> Prunas maniplis confouere stuppeis
<prvd. perist. 10.865_865> Et semen ignis inter undas quaerere.
<prvd. perist. 10.866> Quod cum tumenti nuntiatum iudici
<prvd. perist. 10.867> Commouit iram fellis inplacabilis,
<prvd. perist. 10.868>"Quousque tandem summus hic nobis magus
<prvd. perist. 10.869> Inludet" inquit "Thessalorum carmine
<prvd. perist. 10.870_870> Poenam peritus uertere in ludibrium?
<prvd. perist. 10.871>"Fortasse ceruix si secandam iussero
<prvd. perist. 10.872> Flecti sub ensem non patebit uulneri
<prvd. perist. 10.873> Vel amputatum plaga collum diuidens
<prvd. perist. 10.874> Rursus coibit ac reglutinabitur
<prvd. perist. 10.875_875> Vmerisque uertex eminebit additus.
<prvd. perist. 10.876>"Temptemus igitur ante partem quampiam
<prvd. perist. 10.877> Truncare ferro corporis superstitis,
<prvd. perist. 10.878> Ne morte simpla criminosus multiplex
<prvd. perist. 10.879> Cadat uel una perfidus caede oppetat.
<prvd. perist. 10.880_880> Quot membra gestat, tot modis pereat uolo.
<prvd. perist. 10.881>"Libet experiri, Lerna sicut traditur,
<prvd. perist. 10.882> Vtrum renatis pullulascat artubus
<prvd. perist. 10.883> Ac se inminuti corporis damnis nouum
<prvd. perist. 10.884> Instauret; ipse praesto erit tunc Hercules
<prvd. perist. 10.885_885> Hydrina suetus ustuire uulnera.
<prvd. perist. 10.886>"Iam nunc secandi doctus adsit artifex,
<prvd. perist. 10.887> Qui cuncta norit uiscerum confinia
<prvd. perist. 10.888> Vel nexa neruis disparare uincula.
<prvd. perist. 10.889> Date hunc reuulsis qui medetur ossibus
<prvd. perist. 10.890_890> Aut fracta nodis sarciens conpaginat.
<prvd. perist. 10.891>"Linguam priorem detrahat radicitus,
<prvd. perist. 10.892> Quae corpore omni sola uiuit nequior;
<prvd. perist. 10.893> Illa et procaci pessima in nostros deos
<prvd. perist. 10.894> Inuecta motu fas profanauit uetus
<prvd. perist. 10.895_895> Audax et ipsi non pepercit principi."
<prvd. perist. 10.896> Aristo quidam medicus accitus uenit,
<prvd. perist. 10.897> Proferre linguam praecipit. Profert statim
<prvd. perist. 10.898> Martyr retectam, pandit ima et faucium.
<prvd. perist. 10.899> Ille et palatum tractat et digito exitum
<prvd. perist. 10.900_900> Vocis pererrans uulneri explorat locum.
<prvd. perist. 10.901> Linguam deinde longe ab ore protrahens
<prvd. perist. 10.902> Scalpellum in usque guttur insertans agit.
<prvd. perist. 10.903> Illo secante fila sensim singula
<prvd. perist. 10.904> Numquam momordit martyr aut os dentibus
<prvd. perist. 10.905_905> Conpressit artis nec cruorem sorbuit.
<prvd. perist. 10.906> Inmotus et patente rictu constitit,
<prvd. perist. 10.907> Dum sanguis extra defluit scaturriens,
<prvd. perist. 10.908> Perfusa pulcher menta russo stemmate
<prvd. perist. 10.909> Fert et cruenti pectoris spectat decus
<prvd. perist. 10.910_910> Fruiturque et ostro uestis ut iam regiae.
<prvd. perist. 10.911> Praefectus ergo ratus elinguem uirum
<prvd. perist. 10.912> Cogi ad sacrandum posse, cum uerbis carens
<prvd. perist. 10.913> Nil in deorum blateraret dedecus,
<prvd. perist. 10.914> Iubet reduci iam tacentem ac debilem
<prvd. perist. 10.915_915> Multo loquentis turbine olim territus.
<prvd. perist. 10.916> Reponit aras ad tribunal denuo
<prvd. perist. 10.917> Et tus et ignem uiuidum in carbonibus
<prvd. perist. 10.918> Taurina et exta uel suilla abdomina.
<prvd. perist. 10.919> Ingressus ille, ut hos paratus perspicit,
<prvd. perist. 10.920_920> Insufflat ipsos ceu uideret daemonas.
<prvd. perist. 10.921> Inridet hoc Asclepiades laetior,
<prvd. perist. 10.922> Addit deinde: "Numquid inclementius
<prvd. perist. 10.923> Sicut solebas es paratus dicere?
<prvd. perist. 10.924> Effare quiduis ac perora et dissere;
<prvd. perist. 10.925_925> Permitto uocem libere ut exerceas."
<prvd. perist. 10.926> Romanus alto corde suspirans diu
<prvd. perist. 10.927> Gemitu querellam traxit et sic orsus est:
<prvd. perist. 10.928>"Christum loquenti lingua numquam defuit;
<prvd. perist. 10.929> Nec uerba quaeras quo regantur organo,
<prvd. perist. 10.930_930> Cum praedicatur ipse uerborum dator.
<prvd. perist. 10.931>"Qui fecit ut uis uocis expressa intimo
<prvd. perist. 10.932> Pulmone et oris torta sub testudine
<prvd. perist. 10.933> Nunc ex palato det repercussos sonos,
<prvd. perist. 10.934> Nunc temperetur dentium de pectine
<prvd. perist. 10.935_935> Sitque his agendis lingua plectrum mobile,
<prvd. perist. 10.936>"Si mandet idem faucium sic fistulas
<prvd. perist. 10.937> Spirare flatu concinentes consono
<prvd. perist. 10.938> Vt uerba in ipsis explicent meatibus
<prvd. perist. 10.939> Vel exitu oris cymbalis profarier
<prvd. perist. 10.940_940> Nunc pressa parce labra, nunc hiantia,
<prvd. perist. 10.941>"Dubitasne uerti posse naturae statum,
<prvd. perist. 10.942> Cui facta forma est qualis esset primitus?
<prvd. perist. 10.943> Hanc nempe factor uertere ut libet potest
<prvd. perist. 10.944> Positasque leges texere ac retexere,
<prvd. perist. 10.945_945> Linguam loquella ne ministram postulet.
<prvd. perist. 10.946>"Vis scire nostri numinis potentiam?
<prvd. perist. 10.947> Fluctus liquentis aequoris pressit pede,
<prvd. perist. 10.948> Natura fluxa ac tenuis in solidum coit.
<prvd. perist. 10.949> Quam dispar illis legibus, quis condita est!
<prvd. perist. 10.950_950> Solet natatus ferre, fert uestigia.
<prvd. perist. 10.951>"Habet usitatum munus hoc diuinitas
<prvd. perist. 10.952> Quae uera nobis colitur in Christo et patre,
<prvd. perist. 10.953> Mutis loquellam, percitum claudis gradum,
<prvd. perist. 10.954> Surdis fruendam reddere audientiam,
<prvd. perist. 10.955_955> Donare caecis lucis insuetae diem.
<prvd. perist. 10.956>"Haec si quis amens fabulosa existimat,
<prvd. perist. 10.957> Vel ipse tute si parum fidelia
<prvd. perist. 10.958> Rebare pridem, uera cognoscas licet.
<prvd. perist. 10.959> Habes loquentem cuius amputaueras
<prvd. perist. 10.960_960> Linguam. Probatis cede iam miraculis."
<prvd. perist. 10.961> Horror stupentem persecutorem subit
<prvd. perist. 10.962> Timorque et ira pectus in caliginem
<prvd. perist. 10.963> Vertere. Nescit, uigilet anne somniet.
<prvd. perist. 10.964> Miratur haerens quod sit ostenti genus.
<prvd. perist. 10.965_965> Formido frangit, armat indignatio.
<prvd. perist. 10.966> Nec uim domare mentis effrenae potest
<prvd. perist. 10.967> Nec quo furoris tela uertat inuenit.
<prvd. perist. 10.968> Postremo medicum saeuus insontem iubet
<prvd. perist. 10.969> Reum citari, nundinatum hunc arguit
<prvd. perist. 10.970_970> Mercede certa pactus ut conluderet,
<prvd. perist. 10.971> Aut ferrum in ore nil agens et inritum
<prvd. perist. 10.972> Versasse frustra seu retunsis tactibus
<prvd. perist. 10.973> Aut arte quadam uulnus inlatum breue,
<prvd. perist. 10.974> Quod sauciata parte linguam laederet
<prvd. perist. 10.975_975> Neruos nec omnes usque quaque abscideret.
<prvd. perist. 10.976> Manere saluam uocis harmoniam probe
<prvd. perist. 10.977> Non posse, inani concauo uerba exprimi,
<prvd. perist. 10.978> Quae concrepare ligula moderatrix facit.
<prvd. perist. 10.979> Esto ut resultet spiritus uacuo specu,
<prvd. perist. 10.980_980> Echo sed extat inde, non oratio.
<prvd. perist. 10.981> Veris refutat medicus hanc calumniam:
<prvd. perist. 10.982>"Scrutare uel tu nunc latebras faucium
<prvd. perist. 10.983> Intraque dentes curiosum pollicem
<prvd. perist. 10.984> Circumfer haustus uel patentes inspice
<prvd. perist. 10.985_985> Lateatne quidquam quod regat spiramina.
<prvd. perist. 10.986>"Quamquam forassem forte si puncto leui
<prvd. perist. 10.987> Tenuiue linguam contigissem uulnere,
<prvd. perist. 10.988> Titubante plectro fatus esset debilis;
<prvd. perist. 10.989> Nam cum magistra uocis in uitium cadit,
<prvd. perist. 10.990_990> Vsus necesse est et loquendi intercidat.
<prvd. perist. 10.991>"Fiat periclum si placet cuiusmodi
<prvd. perist. 10.992> Edat querellam quadrupes lingua eruta,
<prvd. perist. 10.993> Elinguis et quem porca grunnitum strepat.
<prvd. perist. 10.994> Cui uox fragosa clamor est inconditus.
<prvd. perist. 10.995_995> Probabo mutam nil sonare stridulum.
<prvd. perist. 10.996>"Testor salutem principis me simplici
<prvd. perist. 10.997> Functum secantis arte, iudex optime,
<prvd. perist. 10.998> Seruisse iussis absque fraude publicis.
<prvd. perist. 10.999> Sciat hic quis illi uerba suggillet deus.
<prvd. perist. 10.1000_1000> Ego unde mutus sit disertus nescio."
<prvd. perist. 10.1001> His sese Aristo purgat. At contra inpium
<prvd. perist. 10.1002> Nil haec latronem christianorum mouent,
<prvd. perist. 10.1003> Magis magisque fertur in uaesaniam.
<prvd. perist. 10.1004> Quaerit, alienus sanguis ille asperserit
<prvd. perist. 10.1005_1005> Virum suone fluxerit de uulnere.
<prvd. perist. 10.1006> Respondit his Romanus: "Eccum, praesto sum.
<prvd. perist. 10.1007> Meus iste sanguis uerus est, non bubulus.
<prvd. perist. 10.1008> Agnoscis illum quem loquor, miserrime
<prvd. perist. 10.1009> Pagane, uestri sanguinem sacrum bouis
<prvd. perist. 10.1010_1010> Cuius litata caede permadescitis?
<prvd. perist. 10.1011>"Summus sacerdos nempe sub terram scrobe
<prvd. perist. 10.1012> Acta in profundum consecrandus mergitur
<prvd. perist. 10.1013> Mire infulatus festa uittis tempora
<prvd. perist. 10.1014> Nectens, corona tum repexus aurea
<prvd. perist. 10.1015_1015> Cinctu Gabino sericam fultus togam.
<prvd. perist. 10.1016>"Tabulis superne strata texunt pulpita
<prvd. perist. 10.1017> Rimosa rari pegmatis conpagibus,
<prvd. perist. 10.1018> Scindunt subinde uel terebrant aream
<prvd. perist. 10.1019> Crebroque lignum perforant acumine,
<prvd. perist. 10.1020_1020> Pateat minutis ut frequens hiatibus.
<prvd. perist. 10.1021>"Huc taurus ingens fronte torua et hispida
<prvd. perist. 10.1022> Sertis reuinctus aut per armos floreis
<prvd. perist. 10.1023> Aut inpeditis cornibus deducitur,
<prvd. perist. 10.1024> Nec non et auro frons coruscat hostiae
<prvd. perist. 10.1025_1025> Saetasque fulgor brattealis inficit.
<prvd. perist. 10.1026>"Hic ut statuta est inmolanda belua,
<prvd. perist. 10.1027> Pectus sacrato diuidunt uenabulo;
<prvd. perist. 10.1028> Eructat amplum uulnus undam sanguinis
<prvd. perist. 10.1029> Feruentis inque texta pontis subditi
<prvd. perist. 10.1030_1030> Fundit uaporum flumen et late aestuat.
<prvd. perist. 10.1031>"Tum per frequentes mille rimarum uias
<prvd. perist. 10.1032> Inlapsus imber tabidum rorem pluit,
<prvd. perist. 10.1033> Defossus intus quem sacerdos excipit
<prvd. perist. 10.1034> Guttas ad omnes turpe subiectans caput
<prvd. perist. 10.1035_1035> Et ueste et omni putrefactus corpore.
<prvd. perist. 10.1036>"Quin os supinat, obuias offert genas,
<prvd. perist. 10.1037> Supponit aures, labra nares obicit,
<prvd. perist. 10.1038> Oculos et ipsos perluit liquoribus,
<prvd. perist. 10.1039> Nec iam palato parcit et linguam rigat,
<prvd. perist. 10.1040_1040> Donec cruorem totus atrum conbibat.
<prvd. perist. 10.1041>"Postquam cadauer sanguine egesto rigens
<prvd. perist. 10.1042> Conpage ab illa flamines retraxerint
<prvd. perist. 10.1043> Procedit inde pontifex uisu horridus,
<prvd. perist. 10.1044> Ostentat udum uerticem barbam grauem
<prvd. perist. 10.1045_1045> Vittas madentes atque amictus ebrios.
<prvd. perist. 10.1046>"Hunc inquinatum talibus contagus
<prvd. perist. 10.1047> Tabo recentis sordidum piaculi
<prvd. perist. 10.1048> Omnes salutant atque adorant eminus
<prvd. perist. 10.1049> Vilis quod illum sanguis et bos mortuus
<prvd. perist. 10.1050_1050> Foedis latentem sub cauernis lauerint.
<prvd. perist. 10.1051>"Addamus illam, uis, hecatomben tuam,
<prvd. perist. 10.1052> Centena ferro cum cadunt animalia
<prvd. perist. 10.1053> Variaque abundans caede restagnat cruor,
<prvd. perist. 10.1054> Vix ut cruentis augures natatibus
<prvd. perist. 10.1055_1055> Possint meare per profundum sanguinis?
<prvd. perist. 10.1056>"Sed quid macellum pingue puluinarium,
<prvd. perist. 10.1057> Quid maximorum lancinatores gregum
<prvd. perist. 10.1058> Euiscerata carne crudos criminor?
<prvd. perist. 10.1059> Sunt sacra quando uosmet ipsi exciditis,
<prvd. perist. 10.1060_1060> Votiuus et cum membra detruncat dolor.
<prvd. perist. 10.1061>"Cultrum in lacertos exerit fanaticus
<prvd. perist. 10.1062> Sectisque Matrem bracchiis placat deam.
<prvd. perist. 10.1063> Furere ac rotari ius putatur mysticum.
<prvd. perist. 10.1064> Parca ad secandum dextra fertur inpia,
<prvd. perist. 10.1065_1065> Caelum meretur uulnerum crudelitas.
<prvd. perist. 10.1066>"Ast hic metenda dedicat genitalia
<prvd. perist. 10.1067> Numen reciso mitigans ab inguine,
<prvd. perist. 10.1068> Offert pudendum semiuir donum deae;
<prvd. perist. 10.1069> Illam reuulsa masculini germinis
<prvd. perist. 10.1070_1070> Vena effluenti pascit auctam sanguine.
<prvd. perist. 10.1071>"Vterque sexus sanctitati displicet,
<prvd. perist. 10.1072> Medium retentat inter alternum genus.
<prvd. perist. 10.1073> Mas esse cessat ille nec fit femina.
<prvd. perist. 10.1074> Felix deorum mater inberbes sibi
<prvd. perist. 10.1075_1075> Parat ministros lenibus nouaculis.
<prvd. perist. 10.1076>"Quid cum sacrandus accipit sfragitidas?
<prvd. perist. 10.1077> Acus minutas ingerunt fornacibus,
<prvd. perist. 10.1078> His membra pergunt urere, ut igniuerint;
<prvd. perist. 10.1079> Quamcumque partem corporis feruens nota
<prvd. perist. 10.1080_1080> Stigmarit, hanc sic consecratam praedicant.
<prvd. perist. 10.1081>"Functum deinde cum reliquit spiritus
<prvd. perist. 10.1082> Et ad sepulcrum pompa fertur funeris,
<prvd. perist. 10.1083> Partes per ipsas inprimuntur bratteae,
<prvd. perist. 10.1084> Insignis auri lammina obducit cutem
<prvd. perist. 10.1085_1085> Tegitur metallo quod perustum est ignibus.
<prvd. perist. 10.1086>"Has ferre poenas cogitur gentilitas,
<prvd. perist. 10.1087> Hac di coercent lege cultores suos.
<prvd. perist. 10.1088> Sic daemon ipse ludit hos quos ceperit,
<prvd. perist. 10.1089> Docet execrandas ferre contumelias,
<prvd. perist. 10.1090_1090> Tormenta inuri mandat infelicibus.
<prvd. perist. 10.1091>"At noster iste sanguis ex uestra fluit
<prvd. perist. 10.1092> Crudelitate, uos tyrannide inpia
<prvd. perist. 10.1093> Exulceratis innocentum corpora.
<prvd. perist. 10.1094> Si uos sinatis, incruente uiuimus;
<prvd. perist. 10.1095_1095> At si cruente puniamur, uincimus.
<prvd. perist. 10.1096>"Sed iam silebo, finis instat debitus,
<prvd. perist. 10.1097> Finis malorum, passionis gloria.
<prvd. perist. 10.1098> Iam non licebit, inprobe, ut licuit modo,
<prvd. perist. 10.1099> Torquere nostra uel secare uiscera.
<prvd. perist. 10.1100_1100> Cedas necesse est uictus et iam desinas."
<prvd. perist. 10.1101>"Cessabit equidem tortor et sector dehinc"
<prvd. perist. 10.1102> Iudex minatur, "sed peremptoris manus
<prvd. perist. 10.1103> Succedet illis, strangulatrix faucium.
<prvd. perist. 10.1104> Aliter silere nescit oris garruli
<prvd. perist. 10.1105_1105> Vox inquieta quam tubam si fregero."
<prvd. perist. 10.1106> Dixit, foroque protrahi iussit uirum
<prvd. perist. 10.1107> Trudi in tenebras noxialis carceris.
<prvd. perist. 10.1108> Elidit illic fune collum martyris
<prvd. perist. 10.1109> Lictor nefandus. Sic peracta est passio.
<prvd. perist. 10.1110_1110> Anima absoluta uinculis caelum petit.
<prvd. perist. 10.1111> Gesta intimasse cuncta fertur principi
<prvd. perist. 10.1112> Praefectus addens ordinem uoluminum
<prvd. perist. 10.1113> Seriemque tantae digerens tragoediae,
<prvd. perist. 10.1114> Laetatus omne crimen in fasces refert
<prvd. perist. 10.1115_1115> Suum tyrannus chartulis uiuacibus.
<prvd. perist. 10.1116> Illas sed aetas conficit diutina,
<prvd. perist. 10.1117> Fuligo fuscat, puluis obducit situ,
<prvd. perist. 10.1118> Carpit senectus aut ruinis obruit.
<prvd. perist. 10.1119> Inscripta Christo pagina inmortalis est
<prvd. perist. 10.1120_1120> Nec obsolescit ullus in caelis apex.
<prvd. perist. 10.1121> Excepit adstans angelus coram deo
<prvd. perist. 10.1122> Et quae locutus martyr et quae pertulit;
<prvd. perist. 10.1123> Nec uerba solum disserentis condidit,
<prvd. perist. 10.1124> Sed ipsa pingens uulnera expressit stilo
<prvd. perist. 10.1125_1125> Laterum genarum pectorisque et faucium.
<prvd. perist. 10.1126> Omnis notata est sanguinis dimensio,
<prvd. perist. 10.1127> Vt quamque plagam sulcus exarauerit
<prvd. perist. 10.1128> Altam patentem proximam longam breuem,
<prvd. perist. 10.1129> Quae uis doloris quiue segmenti modus;
<prvd. perist. 10.1130_1130> Guttam cruoris ille nullam perdidit.
<prvd. perist. 10.1131> Hic in regestis est liber caelestibus
<prvd. perist. 10.1132> Monumenta seruans laudis indelebilis
<prvd. perist. 10.1133> Relegendus olim sempiterno iudici,
<prvd. perist. 10.1134> Libramine aequo qui malorum pondera
<prvd. perist. 10.1135_1135> Et praemiorum conparabit copias.
<prvd. perist. 10.1136> Vellem sinister inter haedorum greges
<prvd. perist. 10.1137> Vt sum futurus, eminus dinoscerer
<prvd. perist. 10.1138> Atque hoc precante diceret rex optimus:
<prvd. perist. 10.1139>"Romanus orat, transfer hunc haedum mihi;
<prvd. perist. 10.1140_1140> Sit dexter agnus, induatur uellere."
<prvd. perist. 11.1> Innumeros cineres sanctorum Romula in urbe
<prvd. perist. 11.2> Vidimus, o Christi Valeriane sacer.
<prvd. perist. 11.3> Incisos tumulis titulos et singula quaeris
<prvd. perist. 11.4> Nomina; difficile est ut replicare queam.
<prvd. perist. 11.5_5> Tantos iustorum populos furor impius hausit,
<prvd. perist. 11.6> Cum coleret patrios Troia Roma deos.
<prvd. perist. 11.7> Plurima litterulis signata sepulcra loquuntur
<prvd. perist. 11.8> Martyris aut nomen aut epigramma aliquod,
<prvd. perist. 11.9> Sunt et muta tamen tacitas claudentia tumbas
<prvd. perist. 11.10_10> Marmora, quae solum significant numerum.
<prvd. perist. 11.11> Quanta uirum iaceant congestis corpora aceruis
<prvd. perist. 11.12> Nosse licet, quorum nomina nulla legas.
<prvd. perist. 11.13> Sexaginta illic defossas mole sub una
<prvd. perist. 11.14> Reliquias memini me didicisse hominum
<prvd. perist. 11.15_15> Quorum solus habet comperta uocabula Christus,
<prvd. perist. 11.16> Vtpote quos propriae iunxit amicitiae.
<prvd. perist. 11.17> Haec dum lustro oculis et sicubi forte latentes
<prvd. perist. 11.18> Rerum apices ueterum per monumenta sequor,
<prvd. perist. 11.19> Inuenio Hippolytum, qui quondam scisma Nouati
<prvd. perist. 11.20_20> Presbyter attigerat nostra sequenda negans,
<prvd. perist. 11.21> Vsque ad martyrii prouectum insigne tulisse
<prvd. perist. 11.22> Lucida sanguinei praemia supplicii.
<prvd. perist. 11.23> Nec mirere senem peruersi dogmatis olim
<prvd. perist. 11.24> Munere ditatum catholicae fidei.
<prvd. perist. 11.25_25> Cum iam uaesano uictor raperetur ab hoste
<prvd. perist. 11.26> Exultante anima carnis ad exitium
<prvd. perist. 11.27>(Plebis amore suae multis comitantibus ibat),
<prvd. perist. 11.28> Consultus quaenam secta foret melior
<prvd. perist. 11.29> Respondit: "Fugite, o miseri, execranda Nouati
<prvd. perist. 11.30_30> Scismata, catholicis reddite uos populis!
<prvd. perist. 11.31> Vna fides uigeat, prisco quae condita templo est,
<prvd. perist. 11.32> Quam Paulus retinet quamque cathedra Petri.
<prvd. perist. 11.33> Quae docui, docuisse piget; uenerabile martyr
<prvd. perist. 11.34> Cerno quod a cultu rebar abesse dei."
<prvd. perist. 11.35_35> His ubi detorsit laeuo de tramite plebem
<prvd. perist. 11.36> Monstrauitque sequi qua uia dextra uocat,
<prvd. perist. 11.37> Seque ducem recti spretis anfractibus idem
<prvd. perist. 11.38> Praebuit erroris qui prius auctor erat,
<prvd. perist. 11.39> Sistitur insano rectori christicolas tunc
<prvd. perist. 11.40_40> Ostia uexanti per Tiberina uiros.
<prvd. perist. 11.41> Illo namque die Roma secesserat, ipsos
<prvd. perist. 11.42> Peste suburbanos ut quateret populos,
<prvd. perist. 11.43> Non contentus humum celsae intra moenia Romae
<prvd. perist. 11.44> Tinguere iustorum caedibus assiduis.
<prvd. perist. 11.45_45> Ianiculum cum iam madidum fora rostra Suburam
<prvd. perist. 11.46> Cerneret eluuie sanguinis affluere
<prvd. perist. 11.47> Protulerat rabiem Tyrreni ad litoris oram
<prvd. perist. 11.48> Quaeque loca aequoreus proxima portus habet.
<prvd. perist. 11.49> Inter carnifices et constipata sedebat
<prvd. perist. 11.50_50> Officia extructo celsior in solio,
<prvd. perist. 11.51> Discipulos fidei detestandique rebelles
<prvd. perist. 11.52> Idolii ardebat dedere perfidiae.
<prvd. perist. 11.53> Carcereo crinita situ stare agmina contra
<prvd. perist. 11.54> Iusserat horrendis excrucianda modis.
<prvd. perist. 11.55_55> Inde catenarum tractus, hinc lorea flagra
<prvd. perist. 11.56> Stridere, uirgarum concrepitare fragor,
<prvd. perist. 11.57> Vngula fixa cauis costarum cratibus altos
<prvd. perist. 11.58> Pandere secessus et lacerare iecur.
<prvd. perist. 11.59> Ac iam lassatis iudex tortoribus ibat
<prvd. perist. 11.60_60> In furias cassa cognitione fremens,
<prvd. perist. 11.61> Nullus enim Christi ex famulis per tanta repertus
<prvd. perist. 11.62> Supplicia auderet qui uitiare animam.
<prvd. perist. 11.63> Inde furens quaesitor ait: "Iam, tortor, ab unco
<prvd. perist. 11.64> Desine; si uana est quaestio, morte agito.
<prvd. perist. 11.65_65> Huic abscide caput, crux istum tollat in auras
<prvd. perist. 11.66> Viuentesque oculos offerat alitibus
<prvd. perist. 11.67> Hos rape praecipites et uinctos conice in ignem,
<prvd. perist. 11.68> Sit pyra quae multos deuoret una reos.
<prvd. perist. 11.69> En tibi quos properes rimosae imponere cumbae
<prvd. perist. 11.70_70> Pellere et in medii stagna profunda freti.
<prvd. perist. 11.71> Quos ubi susceptos rabidum male suta per aequor
<prvd. perist. 11.72> Vexerit et tumidis caesa labarit aquis
<prvd. perist. 11.73> Dissociata putrem laxent tabulata carinam
<prvd. perist. 11.74> Conceptumque bibant undique naufragium.
<prvd. perist. 11.75_75> Squamea caenoso praestabit uentre sepulcrum
<prvd. perist. 11.76> Belua consumptis cruda cadaueribus."
<prvd. perist. 11.77> Haec persultanti celsum subito ante tribunal
<prvd. perist. 11.78> Offertur senior nexibus implicitus.
<prvd. perist. 11.79> Stipati circum iuuenes clamore fremebant
<prvd. perist. 11.80_80> Ipsum christicolis esse caput populis;
<prvd. perist. 11.81> Si foret extinctum propere caput, omnia uulgi
<prvd. perist. 11.82> Pectora Romanis sponte sacranda deis.
<prvd. perist. 11.83> Insolitum leti poscunt genus et noua poenae
<prvd. perist. 11.84> Inuenta, exemplo quo trepident alii.
<prvd. perist. 11.85_85> Ille supinata residens ceruice: "Quis" inquit
<prvd. perist. 11.86>"Dicitur?" Adfirmant dicier Hippolytum.
<prvd. perist. 11.87> Hippolytus fiat ergo, agitet turbetque iugales
<prvd. perist. 11.88> Intereatque feris dilaceratus equus."
<prvd. perist. 11.89> Vix haec ille, duo cogunt animalia freni
<prvd. perist. 11.90_90> Ignara insueto subdere colla iugo,
<prvd. perist. 11.91> Non stabulis blandiue manu palpata magistri
<prvd. perist. 11.92> Imperiumque equitis ante subacta pati,
<prvd. perist. 11.93> Sed campestre uago nuper pecus e grege captum,
<prvd. perist. 11.94> Quod pauor indomito corde ferinus agit.
<prvd. perist. 11.95_95> Iamque reluctantes sociarant uincula bigas
<prvd. perist. 11.96> Oraque discordi foedere nexuerant
<prvd. perist. 11.97> Temonis uice funis inest, qui terga duorum
<prvd. perist. 11.98> Diuidit et medius tangit utrumque latus,
<prvd. perist. 11.99> Deque iugo in longum se post uestigia retro
<prvd. perist. 11.100_100> Protendens trahitur transit et ima pedum.
<prvd. perist. 11.101> Huius ad extremum, sequitur qua puluere summo
<prvd. perist. 11.102> Cornipedum refugas orbita trita uias,
<prvd. perist. 11.103> Crura uiri innectit laqueus nodoque tenaci
<prvd. perist. 11.104> Astringit plantas cumque rudente ligat.
<prvd. perist. 11.105_105> Postquam composito satis instruxere paratu
<prvd. perist. 11.106> Martyris ad poenam uerbera uincla feros,
<prvd. perist. 11.107> Instigant subitis clamoribus atque flagellis
<prvd. perist. 11.108> Iliaque infestis perfodiunt stimulis.
<prvd. perist. 11.109> Vltima uox audita senis uenerabilis haec est:
<prvd. perist. 11.110_110>"Hi rapiant artus, tu rape, Christe, animam!"
<prvd. perist. 11.111> Prorumpunt alacres caecoque errore feruntur,
<prvd. perist. 11.112> Qua sonus atque tremor, qua furor exagitant.
<prvd. perist. 11.113> Incendit feritas rapit impetus et fragor urget
<prvd. perist. 11.114> Nec cursus uolucer mobile sentit onus.
<prvd. perist. 11.115_115> Per siluas per saxa ruunt, non ripa retardat
<prvd. perist. 11.116> Fluminis aut torrens oppositus cohibet,
<prvd. perist. 11.117> Prosternunt saepes et cuncta obstacula rumpunt,
<prvd. perist. 11.118> Prona fragosa petunt, ardua transiliunt.
<prvd. perist. 11.119> Scissa minutatim labefacto corpore frusta
<prvd. perist. 11.120_120> Carpit spinigeris stirpibus hirtus ager.
<prvd. perist. 11.121> Pars summis pendet scopulis, pars sentibus haeret,
<prvd. perist. 11.122> Parte rubent frondes, parte madescit humus.
<prvd. perist. 11.123> Exemplar sceleris paries habet illitus, in quo
<prvd. perist. 11.124> Multicolor fucus digerit omne nefas,
<prvd. perist. 11.125_125> Picta super tumulum species liquidis uiget umbris
<prvd. perist. 11.126> Effigians tracti membra cruenta uiri.
<prvd. perist. 11.127> Rorantes saxorum apices uidi, optime papa,
<prvd. perist. 11.128> Purpureasque notas uepribus impositas.
<prvd. perist. 11.129> Docta manus uirides imitando effingere dumos
<prvd. perist. 11.130_130> Luserat et minio russeolam saniem.
<prvd. perist. 11.131> Cernere erat ruptis compagibus ordine nullo
<prvd. perist. 11.132> Membra per incertos sparsa iacere situs.
<prvd. perist. 11.133> Addiderat caros gressu lacrimisque sequentes,
<prvd. perist. 11.134> Deuia quo fractum semita monstrat iter.
<prvd. perist. 11.135_135> Maerore attoniti atque oculis rimantibus ibant
<prvd. perist. 11.136> Implebantque sinus uisceribus laceris.
<prvd. perist. 11.137> Ille caput niueum complectitur ac reuerendam
<prvd. perist. 11.138> Canitiem molli confouet in gremio;
<prvd. perist. 11.139> Hic umeros truncasque manus et bracchia et ulnas
<prvd. perist. 11.140_140> Et genua et crurum fragmina nuda legit.
<prvd. perist. 11.141> Palliolis etiam bibulae siccantur harenae
<prvd. perist. 11.142> Ne quis in infecto puluere ros maneat.
<prvd. perist. 11.143> Si quis et in sudibus recalenti aspergine sanguis
<prvd. perist. 11.144> Insidet, hunc omnem spongia pressa rapit.
<prvd. perist. 11.145_145> Nec iam densa sacro quidquam de corpore silua
<prvd. perist. 11.146> Obtinet aut plenis fraudat ab exequiis.
<prvd. perist. 11.147> Cumque recensetis constaret partibus ille
<prvd. perist. 11.148> Corporis integri qui fuerat numerus,
<prvd. perist. 11.149> Nec purgata aliquid deberent auia toto
<prvd. perist. 11.150_150> Ex homine extersis frondibus et scopulis,
<prvd. perist. 11.151> Metando eligitur tumulo locus; ostia linquunt,
<prvd. perist. 11.152> Roma placet sanctos quae teneat cineres.
<prvd. perist. 11.153> Haud procul extremo culta ad pomeria uallo
<prvd. perist. 11.154> Mersa latebrosis crypta patet foueis.
<prvd. perist. 11.155_155> Huius in occultum gradibus uia prona reflexis
<prvd. perist. 11.156> Ire per anfractus luce latente docet.
<prvd. perist. 11.157> Primas namque fores summo tenus intrat hiatu
<prvd. perist. 11.158> Illustratque dies limina uestibuli.
<prvd. perist. 11.159> Inde ubi progressu facili nigrescere uisa est
<prvd. perist. 11.160_160> Nox obscura loci per specus ambiguum,
<prvd. perist. 11.161> Occurrunt celsis immissa foramina tectis,
<prvd. perist. 11.162> Quae iaciant claros antra super radios.
<prvd. perist. 11.163> Quamlibet ancipites texant hinc inde recessus
<prvd. perist. 11.164> Arta sub umbrosis atria porticibus,
<prvd. perist. 11.165_165> At tamen excisi subter caua uiscera montis
<prvd. perist. 11.166> Crebra terebrato fornice lux penetrat.
<prvd. perist. 11.167> Sic datur absentis per subterranea solis
<prvd. perist. 11.168> Cernere fulgorem luminibusque frui.
<prvd. perist. 11.169> Talibus Hippolyti corpus mandatur opertis,
<prvd. perist. 11.170_170> Propter ubi adposita est ara dicata deo.
<prvd. perist. 11.171> Illa sacramenti donatrix mensa eademque
<prvd. perist. 11.172> Custos fida sui martyris adposita
<prvd. perist. 11.173> Seruat ad aeterni spem uindicis ossa sepulcro,
<prvd. perist. 11.174> Pascit item sanctis Tibricolas dapibus.
<prvd. perist. 11.175_175> Mira loci pietas et prompta precantibus ara
<prvd. perist. 11.176> Spes hominum placida prosperitate iuuat.
<prvd. perist. 11.177> Hic corruptelis animique et corporis aeger
<prvd. perist. 11.178> Oraui quotiens stratus, opem merui.
<prvd. perist. 11.179> Quod laetor reditu, quod te, uenerande sacerdos,
<prvd. perist. 11.180_180> Complecti licitum est, scribo quod haec eadem
<prvd. perist. 11.181> Hippolyto scio me debere, deus cui(==CU_I) Christus
<prvd. perist. 11.182> Posse dedit quod quis postulet adnuere.
<prvd. perist. 11.183> Ipsa illas animae exuuias quae continet intus
<prvd. perist. 11.184> Aedicula argento fulgurat ex solido.
<prvd. perist. 11.185_185> Praefixit tabulas diues manus aequore leui
<prvd. perist. 11.186> Candentes, recauum quale nitet speculum,
<prvd. perist. 11.187> Nec Pariis contenta aditus obducere saxis
<prvd. perist. 11.188> Addidit ornando clara talenta operi.
<prvd. perist. 11.189> Mane salutatum concurritur, omnis adorat
<prvd. perist. 11.190_190> Pubis, eunt redeunt solis adusque obitum.
<prvd. perist. 11.191> Conglobat in cuneum Latios simul ac peregrinos
<prvd. perist. 11.192> Permixtim populos religionis amor.
<prvd. perist. 11.193> Oscula perspicuo figunt impressa metallo,
<prvd. perist. 11.194> Balsama defundunt, fletibus ora rigant.
<prvd. perist. 11.195_195> Iam cum se renouat decursis mensibus annus
<prvd. perist. 11.196> Natalemque diem passio festa refert,
<prvd. perist. 11.197> Quanta putas studiis certantibus agmina cogi
<prvd. perist. 11.198> Quaeue celebrando uota coire deo!
<prvd. perist. 11.199> Vrbs augusta suos uomit effunditque Quirites,
<prvd. perist. 11.200_200> Vna et patricios ambitione pari
<prvd. perist. 11.201> Confundit plebeia falanx umbonibus aequis
<prvd. perist. 11.202> Discrimen procerum praecipitante fide.
<prvd. perist. 11.203> Nec minus Albanis acies se candida portis
<prvd. perist. 11.204> Explicat et longis ducitur ordinibus,
<prvd. perist. 11.205_205> Exultant fremitus uariarum hinc inde uiarum,
<prvd. perist. 11.206> Indigena et Picens plebs et Etrusca uenit.
<prvd. perist. 11.207> Concurrit Samnitis atrox, habitator et altae
<prvd. perist. 11.208> Campanus Capuae iamque Nolanus adest,
<prvd. perist. 11.209> Quisque sua laetus cum coniuge dulcibus et cum
<prvd. perist. 11.210_210> Pigneribus rapidum carpere gestit iter.
<prvd. perist. 11.211> Vix capiunt patuli populorum gaudia campi
<prvd. perist. 11.212> Haeret et in magnis densa cohors spatiis.
<prvd. perist. 11.213> Angustum tantis illud specus esse cateruis
<prvd. perist. 11.214> Haud dubium est, ampla fauce licet pateat.
<prvd. perist. 11.215_215> Stat sed iuxta aliud, quod tanta frequentia templum
<prvd. perist. 11.216> Tunc adeat cultu nobile regifico,
<prvd. perist. 11.217> Parietibus celsum sublimibus atque superba
<prvd. perist. 11.218> Maiestate potens muneribusque opulens.
<prvd. perist. 11.219> Ordo columnarum geminus laquearia tecti
<prvd. perist. 11.220_220> Sustinet auratis suppositus trabibus.
<prvd. perist. 11.221> Adduntur graciles tecto breuiore recessus,
<prvd. perist. 11.222> Qui laterum seriem iugiter exsinuent.
<prvd. perist. 11.223> At medios aperit tractus uia latior alti
<prvd. perist. 11.224> Culminis exsurgens editiore apice.
<prvd. perist. 11.225_225> Fronte sub aduersa gradibus sublime tribunal
<prvd. perist. 11.226> Tollitur, antistes praedicat unde deum.
<prvd. perist. 11.227> Plena laborantes aegre domus accipit undas
<prvd. perist. 11.228> Artaque confertis aestuat in foribus,
<prvd. perist. 11.229> Maternum pandens gremium quo condat alumnos
<prvd. perist. 11.230_230> Ac foueat fetos adcumulata sinus.
<prvd. perist. 11.231> Si bene commemini, colit hunc pulcherrima Roma
<prvd. perist. 11.232> Idibus Augusti mensis, ut ipsa uocat
<prvd. perist. 11.233> Prisco more diem, quem te quoque, sancte magister,
<prvd. perist. 11.234> Annua festa inter dinumerare uelim.
<prvd. perist. 11.235_235> Crede, salutigeros feret hic uenerantibus ortus
<prvd. perist. 11.236> Lucis honoratae praemia restituens.
<prvd. perist. 11.237> Inter sollemnes Cypriani uel Chelidoni
<prvd. perist. 11.238> Eulaliaeque dies currat et iste tibi.
<prvd. perist. 11.239> Sic te pro populo, cuius tibi credita uita est
<prvd. perist. 11.240_240> Orantem Christus audiat omnipotens.
<prvd. perist. 11.241> Sic tibi de pleno lupus excludatur ouili
<prvd. perist. 11.242> Agna nec ulla tuum capta gregem minuat.
<prvd. perist. 11.243> Sic me gramineo remanentem denique campo
<prvd. perist. 11.244> Sedulus aegrotam pastor ouem referas.
<prvd. perist. 11.245_245> Sic, cum lacteolis caulas compleueris agnis,
<prvd. perist. 11.246> Raptus et ipse sacro sis comes Hippolyto.
<prvd. perist. 12.1>"Plus solito coeunt ad gaudia; dic, amice, quid sit;
<prvd. perist. 12.2> Romam per omnem cursitant ouantque."
<prvd. perist. 12.3>"Festus apostolici nobis redit hic dies triumphi
<prvd. perist. 12.4> Pauli atque Petri nobilis cruore.
<prvd. perist. 12.5_5> Vnus utrumque dies, pleno tamen innouatus anno,
<prvd. perist. 12.6> Vidit superba morte laureatum.
<prvd. perist. 12.7> Scit Tiberina palus, quae flumine lambitur propinquo,
<prvd. perist. 12.8> Binis dicatum caespitem tropaeis,
<prvd. perist. 12.9> Et crucis et gladii testis, quibus inrigans easdem
<prvd. perist. 12.10_10> Bis fluxit imber sanguinis per herbas.
<prvd. perist. 12.11> Prima Petrum rapuit sententia legibus Neronis
<prvd. perist. 12.12> Pendere iussum praeminente ligno.
<prvd. perist. 12.13> Ille tamen ueritus celsae decus aemulando mortis
<prvd. perist. 12.14> Ambire tanti gloriam magistri
<prvd. perist. 12.15_15> Exigit ut pedibus mersum caput inprimant supinis,
<prvd. perist. 12.16> Quo spectet imum stipitem cerebro.
<prvd. perist. 12.17> Figitur ergo manus subter, sola uersus in cacumen
<prvd. perist. 12.18> Hoc mente maior quo minor figura.
<prvd. perist. 12.19> Nouerat ex humili caelum citius solere adiri,
<prvd. perist. 12.20_20> Deiecit ora spiritum daturus.
<prvd. perist. 12.21> Vt teres orbis iter flexi rota percucurrit anni
<prvd. perist. 12.22> Diemque eundem sol reduxit ortus
<prvd. perist. 12.23> Euomit in iugulum Pauli Nero feruidum furorem,
<prvd. perist. 12.24> Iubet feriri gentium magistrum.
<prvd. perist. 12.25_25> Ipse prius sibimet finem cito dixerat futurum:
<prvd. perist. 12.26> Ad Christum eundum est, iam resoluor - inquit.
<prvd. perist. 12.27> Mora, protrahitur, poenae datur, inmolatur ense;
<prvd. perist. 12.28> Non hora uatem, non dies fefellit.
<prvd. perist. 12.29> Diuidit ossa duum Tybris sacer ex utraque ripa,
<prvd. perist. 12.30_30> Inter sacrata dum fluit sepulcra.
<prvd. perist. 12.31> Dextra Petrum regio tectis tenet aureis receptum
<prvd. perist. 12.32> Canens oliua, murmurans fluento
<prvd. perist. 12.33> Namque supercilio saxi liquor ortus excitauit
<prvd. perist. 12.34> Fontem perennem chrismatis feracem.
<prvd. perist. 12.35_35> Nunc pretiosa ruit per marmora lubricatque cliuum,
<prvd. perist. 12.36> Donec uirenti fluctuet colymbo.
<prvd. perist. 12.37> Interior tumuli pars est ubi lapsibus sonoris
<prvd. perist. 12.38> Stagnum niuali uoluitur profundo.
<prvd. perist. 12.39> Omnicolor uitreas pictura superne tinguit undas,
<prvd. perist. 12.40_40> Musci relucent et uirescit aurum
<prvd. perist. 12.41> Cyaneusque latex umbram trahit inminentis ostri
<prvd. perist. 12.42> Credas moueri fluctibus lacunar.
<prvd. perist. 12.43> Pastor oues alit ipse illic gelidi rigore fontis,
<prvd. perist. 12.44> Videt sitire quas fluenta Christi.
<prvd. perist. 12.45_45> Parte alia titulum Pauli uia seruat Ostiensis
<prvd. perist. 12.46> Qua stringit amnis caespitem sinistrum.
<prvd. perist. 12.47> Regia pompa loci est, princeps bonus has sacrauit arces
<prvd. perist. 12.48> Lusitque magnis ambitum talentis.
<prvd. perist. 12.49> Bratteolas trabibus subleuit, ut omnis aurulenta
<prvd. perist. 12.50_50> Lux esset intus ceu iubar sub ortu.
<prvd. perist. 12.51> Subdidit et Parias fuluis laquearibus columnas
<prvd. perist. 12.52> Distinguit illic quas quaternus ordo.
<prvd. perist. 12.53> Tum camiros hyalo insigni uarie cucurrit arcus;
<prvd. perist. 12.54> Sic prata uernis floribus renident.
<prvd. perist. 12.55_55> Ecce duas fidei summo patre conferente dotes
<prvd. perist. 12.56> Vrbi colendas quas dedit togatae.
<prvd. perist. 12.57> Aspice, per bifidas plebs Romula funditur plateas,
<prvd. perist. 12.58> Lux in duobus feruet una festis.
<prvd. perist. 12.59> Nos ad utrumque tamen gressu properemus incitato,
<prvd. perist. 12.60_60> Et his et illis perfruamur hymnis.
<prvd. perist. 12.61> Ibimus ulterius qua fert uia pontis Hadriani,
<prvd. perist. 12.62> Laeuam deinde fluminis petemus.
<prvd. perist. 12.63> Transtiberina prius soluit sacra peruigil sacerdos,
<prvd. perist. 12.64> Mox huc recurrit duplicatque uota.
<prvd. perist. 12.65_65> Haec didicisse sat est Romae tibi, tu domum reuersus
<prvd. perist. 12.66> Diem bifestum sic colas memento."
<prvd. perist. 13.1> Punica terra tulit quo splendeat omne quidquid usquam est
<prvd. perist. 13.2> Inde domo Cyprianum, sed decus orbis et magistrum.
<prvd. perist. 13.3> Est proprius patriae martyr, sed amore et ore noster.
<prvd. perist. 13.4> Incubat in Libya sanguis, sed ubique lingua pollet,
<prvd. perist. 13.5_5> Sola superstes agit de corpore, sola obire nescit,
<prvd. perist. 13.6> Dum genus esse hominum Christus sinet et uigere mundum.
<prvd. perist. 13.7> Dum liber ullus erit, dum scrinia sacra litterarum,
<prvd. perist. 13.8> Te leget omnis amans Christum, tua, Cypriane, discet.
<prvd. perist. 13.9> Spiritus ille dei, qui fluxerat auctor in profetas,
<prvd. perist. 13.10_10> Fontibus eloquii te caelitus actus inrigauit.
<prvd. perist. 13.11> O niue candidius linguae genus, o nouum saporem
<prvd. perist. 13.12> Vt liquor ambrosius cor mitigat, inbuit palatum,
<prvd. perist. 13.13> Sedem animae penetrat, mentem fouet et pererrat artus,
<prvd. perist. 13.14> Sic deus interius sentitur et inditur medullis.
<prvd. perist. 13.15_15> Vnde bonum subitum terris dederis, pater, reuela!
<prvd. perist. 13.16> Derat apostolicis scriptis opulentus executor.
<prvd. perist. 13.17> Eligitur locuples facundia quae doceret orbem
<prvd. perist. 13.18> Quaeque uoluminibus Pauli famulata disputaret,
<prvd. perist. 13.19> Quo mage cruda hominum praecordia perpolita nossent
<prvd. perist. 13.20_20> Siue timoris opus seu mystica uel profunda Christi.
<prvd. perist. 13.21> Vnus erat iuuenum doctissimus artibus sinistris
<prvd. perist. 13.22> Fraude pudicitiam perfringere, nil sacrum putare,
<prvd. perist. 13.23> Saepe etiam magicum cantamen inire per sepulcra
<prvd. perist. 13.24> Quo geniale tori ius solueret aestuante nupta.
<prvd. perist. 13.25_25> Luxuriae rabiem tantae cohibet repente Christus,
<prvd. perist. 13.26> Discutit et tenebras de pectore, pellit et furorem.
<prvd. perist. 13.27> Inplet amore sui, dat credere, dat pudere facti.
<prvd. perist. 13.28> Iamque figura alia est quam quae fuit oris et nitoris.
<prvd. perist. 13.29> Exuitur tenui uultus cute, transit in seueram.
<prvd. perist. 13.30_30> Deflua caesaries conpescitur ad breues capillos.
<prvd. perist. 13.31> Ipse modesta loqui, spem quaerere, regulam tenere,
<prvd. perist. 13.32> Viuere iustitia Christi, penetrare dogma nostrum.
<prvd. perist. 13.33> His igitur meritis dignissimus usque episcopale
<prvd. perist. 13.34> Prouehitur solium doctor, capit et sedile summum.
<prvd. perist. 13.35_35> Valerianus opum princeps erat atque Gallienus.
<prvd. perist. 13.36> Constituere simul poenam capitis deum fatenti.
<prvd. perist. 13.37> Milia terrigenum spurcissima iusserant sacrari;
<prvd. perist. 13.38> Contra animos populi doctor Cyprianus incitabat,
<prvd. perist. 13.39> Ne quis ab egregiae uirtutis honore discreparet,
<prvd. perist. 13.40_40> Neu fidei pretium quis sumere degener timeret.
<prvd. perist. 13.41> Esse leuem cruciatum, si modo conferas futura
<prvd. perist. 13.42> Quae deus ipse uiris intermina fortibus spopondit.
<prvd. perist. 13.43> Merce doloris emi spem luminis et diem perennem.
<prvd. perist. 13.44> Omne malum uolucri cum tempore transuolare cursim.
<prvd. perist. 13.45_45> Nil graue quod peragi finis facit et quiete donat.
<prvd. perist. 13.46> Se fore principium pulchrae necis et ducem cruoris
<prvd. perist. 13.47> Seque caput gladio submittere sanguinem dicare.
<prvd. perist. 13.48> Qui sociare animam Christo uelit, ut comes sequatur.
<prvd. perist. 13.49> His ubi corda uirum Christo calefacta praeparauit,
<prvd. perist. 13.50_50> Ducitur ante alios proconsule perfurente uinctus.
<prvd. perist. 13.51> Antra latent Tyriae Carthaginis abditis reposta
<prvd. perist. 13.52> Conscia tartareae caliginis, abdicata soli.
<prvd. perist. 13.53> Clausus in his specubus sanctus Cyprianus et catena
<prvd. perist. 13.54> Nexus utramque manum nomen patris inuocat supremi.
<prvd. perist. 13.55_55>"Omnipotens genitor Christi deus et creator orbis
<prvd. perist. 13.56> Christe parens hominis quem diligis et uetas perire,
<prvd. perist. 13.57> Ille ego uipereis quem tu bonus oblitum uenenis
<prvd. perist. 13.58> Criminibus uariis tinctum miseratus abluisti,
<prvd. perist. 13.59> Iamque tuum fieri mandas, fio Cyprianus alter,
<prvd. perist. 13.60_60> Et nouus ex ueteri nec iam reus aut nocens ut ante.
<prvd. perist. 13.61> Si luteum facili charismate pectus expiasti
<prvd. perist. 13.62> Vise libens tenebris ergastula caeca dissipatis,
<prvd. perist. 13.63> Eripe corporeo de carcere uinculisque mundi
<prvd. perist. 13.64> Hanc animam, liceat fuso tibi sanguine inmolari,
<prvd. perist. 13.65_65> Ne qua ferum reprimat clementia iudicem, tyranni
<prvd. perist. 13.66> Neu sciat inuidia mitescere, gloriam negare.
<prvd. perist. 13.67> Da quoque ne quis iners sit de grege quem tuum regebam,
<prvd. perist. 13.68> Ne cadat inpatiens poenae titubetue quis tuorum,
<prvd. perist. 13.69> Incolumem ut numerum reddam tibi debitumque soluam."
<prvd. perist. 13.70_70> Vocibus his dominum permouerat, influebat inde
<prvd. perist. 13.71> Spiritus in populum Carthaginis, auctor acrioris
<prvd. perist. 13.72> Ingenii, stimulis ut pectora subditis calerent
<prvd. perist. 13.73> Ad decus egregium discrimine sanguinis petendum,
<prvd. perist. 13.74> Non trepidare docens nec cedere nec dolore uinci,
<prvd. perist. 13.75_75> Laudis amore rapi Christum sapere et fidem tueri.
<prvd. perist. 13.76> Fama refert foueam campi in medio patere iussam
<prvd. perist. 13.77> Calce uaporifera summos prope margines refertam.
<prvd. perist. 13.78> Saxa recocta uomunt ignem niueusque puluis ardet,
<prvd. perist. 13.79> Vrere tacta potens et mortifer ex odore flatus.
<prvd. perist. 13.80_80> Adpositam memorant aram fouea stetisse summa
<prvd. perist. 13.81> Lege sub hac: salis aut micam iecur aut suis litarent
<prvd. perist. 13.82> Christicolae aut mediae sponte inruerent in ima fossae.
<prvd. perist. 13.83> Prosiluere alacres cursu rapido simul trecenti,
<prvd. perist. 13.84> Gurgite puluereo mersos liquor aridus uorauit
<prvd. perist. 13.85_85> Praecipitemque globum fundo tenus inplicauit imo.
<prvd. perist. 13.86> Corpora candor habet, candor uehit ad superna mentes,
<prvd. perist. 13.87>"Candida Massa" dehinc dici meruit per omne saeclum.
<prvd. perist. 13.88> Laetior interea iam Thascius ob diem suorum
<prvd. perist. 13.89> Sistitur indomiti proconsulis eminus furori.
<prvd. perist. 13.90_90> Edere iussus erat quid uiueret, "Vnicultor" inquit
<prvd. perist. 13.91>"Trado salutiferi mysteria consecrata Christi."
<prvd. perist. 13.92> Ille sub haec: "Satis est iam criminis, ipse confitetur.
<prvd. perist. 13.93> Thascius ipse Iouis fulmen negat. Expedite ferrum,
<prvd. perist. 13.94> Carnificis gladio poenam luat hostis idolorum."
<prvd. perist. 13.95_95> Ille deo meritas grates agit et canit triumphans.
<prvd. perist. 13.96> Fleuit abire uirum maesta Africa quo docente facta est
<prvd. perist. 13.97> Cultior, eloquio cuius sibi docta gloriatur.
<prvd. perist. 13.98> Mox tumulum lacrimans struxit cineresque consecrauit.
<prvd. perist. 13.99> Desine flere bonum tantum, tenet ille regna caeli
<prvd. perist. 13.100_100> Nec minus inuolitat terris nec ab hoc recedit orbe.
<prvd. perist. 13.101> Disserit eloquitur tractat docet instruit profetat.
<prvd. perist. 13.102> Nec Libyae populos tantum regit, exit usque in ortum
<prvd. perist. 13.103> Solis et usque obitum. Gallos fouet, inbuit Britannos
<prvd. perist. 13.104> Praesidet Hesperiae, Christum serit ultimis Hiberis.
<prvd. perist. 13.105_105> Denique doctor humi est, idem quoque martyr in supernis.
<prvd. perist. 13.106> Instruit hic homines, illinc pia dona dat patronus.
<prvd. perist. 14.1> Agnes sepulcrum est Romulea in domo
<prvd. perist. 14.2> Fortis puellae martyris inclytae.
<prvd. perist. 14.3> Conspectu in ipso condita turrium
<prvd. perist. 14.4> Seruat salutem uirgo Quiritium
<prvd. perist. 14.5_5> Nec non et ipsos protegit aduenas
<prvd. perist. 14.6> Puro ac fideli pectore supplices.
<prvd. perist. 14.7> Duplex corona est praestita martyri:
<prvd. perist. 14.8> Intactum ab omni crimine uirginal
<prvd. perist. 14.9> Mortis deinde gloria liberae.
<prvd. perist. 14.10_10> Aiunt iugali uix habilem toro
<prvd. perist. 14.11> Primis in annis forte puellulam
<prvd. perist. 14.12> Christo calentem fortiter inpiis
<prvd. perist. 14.13> Iussis renisam, quo minus idolis
<prvd. perist. 14.14> Addicta sacram desereret fidem.
<prvd. perist. 14.15_15> Temptata multis nam prius artibus
<prvd. perist. 14.16> Nunc ore blandi iudicis inlice
<prvd. perist. 14.17> Nunc saeuientis carnificis minis
<prvd. perist. 14.18> Stabat feroci robore pertinax
<prvd. perist. 14.19> Corpusque duris excruciatibus
<prvd. perist. 14.20_20> Vltro offerebat non renuens mori.
<prvd. perist. 14.21> Tum trux tyrannus: "Si facile est" ait
<prvd. perist. 14.22>"Poenam subactis ferre doloribus
<prvd. perist. 14.23> Et uita uilis spernitur, at pudor
<prvd. perist. 14.24> Carus dicatae uirginitatis est.
<prvd. perist. 14.25_25> Hanc in lupanar trudere publicum
<prvd. perist. 14.26> Certum est, ad aram ni caput adplicat
<prvd. perist. 14.27> Ac de Minerua iam ueniam rogat,
<prvd. perist. 14.28> Quam uirgo pergit temnere uirginem.
<prvd. perist. 14.29> Omnis iuuentus inruet et nouum
<prvd. perist. 14.30_30> Ludibriorum mancipium petet."
<prvd. perist. 14.31>"Haud" inquit Agnes "inmemor est ita
<prvd. perist. 14.32> Christus suorum, perdat ut aureum
<prvd. perist. 14.33> Nobis pudorem, nos quoque deserat.
<prvd. perist. 14.34> Praesto est pudicis nec patitur sacrae
<prvd. perist. 14.35_35> Integritatis munera pollui.
<prvd. perist. 14.36> Ferrum inpiabis sanguine, si uoles,
<prvd. perist. 14.37> Non inquinabis membra libidine."
<prvd. perist. 14.38> Sic elocutam publicitus iubet
<prvd. perist. 14.39> Flexu in plateae sistere uirginem.
<prvd. perist. 14.40_40> Stantem refugit maesta frequentia
<prvd. perist. 14.41> Auersa uultus ne petulantius
<prvd. perist. 14.42> Quisquam uerendum conspiceret locum.
<prvd. perist. 14.43> Intendit unus forte procaciter
<prvd. perist. 14.44> Os in puellam nec trepidat sacram
<prvd. perist. 14.45_45> Spectare formam lumine lubrico.
<prvd. perist. 14.46> En ales ignis fulminis in modum
<prvd. perist. 14.47> Vibratur ardens atque oculos ferit.
<prvd. perist. 14.48> Caecus corusco lumine corruit
<prvd. perist. 14.49> Atque in plateae puluere palpitat.
<prvd. perist. 14.50_50> Tollunt sodales seminecem solo
<prvd. perist. 14.51> Verbisque deflent exequialibus.
<prvd. perist. 14.52> Ibat triumphans uirgo deum patrem
<prvd. perist. 14.53> Christumque sacro carmine concinens,
<prvd. perist. 14.54> Quod sub profani labe periculi
<prvd. perist. 14.55_55> Castum lupanar nec uiolabile
<prvd. perist. 14.56> Experta uictrix uirginitas foret.
<prvd. perist. 14.57> Sunt qui rogatam rettulerint preces
<prvd. perist. 14.58> Fudisse Christo, redderet ut reo
<prvd. perist. 14.59> Lucem iacenti; tunc iuueni halitum
<prvd. perist. 14.60_60> Vitae innouatum uisibus integris.
<prvd. perist. 14.61> Primum sed Agnes hunc habuit gradum
<prvd. perist. 14.62> Caelestis aulae, mox alius datur
<prvd. perist. 14.63> Ascensus. Iram nam furor incitat
<prvd. perist. 14.64> Hostis cruenti: "Vincor" ait gemens,
<prvd. perist. 14.65_65>"Stringe ferrum, miles, et exere
<prvd. perist. 14.66> Praecepta summi regia principis."
<prvd. perist. 14.67> Vt uidit Agnes stare trucem uirum
<prvd. perist. 14.68> Mucrone nudo, laetior haec ait:
<prvd. perist. 14.69>"Exulto, talis quod potius uenit
<prvd. perist. 14.70_70> Vaesanus atrox turbidus armiger
<prvd. perist. 14.71> Quam si ueniret languidus ac tener
<prvd. perist. 14.72> Mollisque ephebus tinctus aromate,
<prvd. perist. 14.73> Qui me pudoris funere perderet.
<prvd. perist. 14.74> Hic, hic amator iam, fateor, placet.
<prvd. perist. 14.75_75> Ibo inruentis gressibus obuiam
<prvd. perist. 14.76> Nec demorabor uota calentia;
<prvd. perist. 14.77> Ferrum in papillas omne recepero
<prvd. perist. 14.78> Pectusque ad imum uim gladii traham.
<prvd. perist. 14.79> Sic nupta Christo transiliam poli
<prvd. perist. 14.80_80> Omnes tenebras aethere celsior.
<prvd. perist. 14.81> Aeterne rector, diuide ianuas
<prvd. perist. 14.82> Caeli obseratas terrigenis prius
<prvd. perist. 14.83> Ac te sequentem, Christe, animam uoca
<prvd. perist. 14.84> Cum uirginalem tum patris hostiam!"
<prvd. perist. 14.85_85> Sic fata Christum uertice cernuo
<prvd. perist. 14.86> Supplex adorat, uulnus ut inminens
<prvd. perist. 14.87> Ceruix subiret prona paratius.
<prvd. perist. 14.88> Ast ille tantam spem peragit manu,
<prvd. perist. 14.89> Vno sub ictu nam caput amputat
<prvd. perist. 14.90_90> Sensum doloris mors cita praeuenit.
<prvd. perist. 14.91> Exutus inde spiritus emicat
<prvd. perist. 14.92> Liberque in auras exilit, angeli
<prvd. perist. 14.93> Saepsere euntem tramite candido.
<prvd. perist. 14.94> Miratur orbem sub pedibus situm,
<prvd. perist. 14.95_95> Spectat tenebras ardua subditas
<prvd. perist. 14.96> Ridetque solis quod rota circuit,
<prvd. perist. 14.97> Quod mundus omnis uoluit et inplicat,
<prvd. perist. 14.98> Rerum quod atro turbine uiuitur
<prvd. perist. 14.99> Quod uana saecli mobilitas rapit:
<prvd. perist. 14.100_100> Reges tyrannos imperia et gradus
<prvd. perist. 14.101> Pompasque honorum stulta tumentium,
<prvd. perist. 14.102> Argenti et auri uim rabida siti
<prvd. perist. 14.103> Cunctis petitam per uarium nefas,
<prvd. perist. 14.104> Splendore multo structa habitacula,
<prvd. perist. 14.105_105> Inlusa pictae uestis inania,
<prvd. perist. 14.106> Iram timorem uota pericula,
<prvd. perist. 14.107> Nunc triste longum nunc breue gaudium,
<prvd. perist. 14.108> Liuoris atri fumificas faces
<prvd. perist. 14.109> Nigrescit unde spes hominum et decus,
<prvd. perist. 14.110_110> O et quod malorum taetrius omnium est
<prvd. perist. 14.111> Gentilitatis sordida nubila.
<prvd. perist. 14.112> Haec calcat Agnes ac pede proterit
<prvd. perist. 14.113> Stans et draconis calce premens caput.
<prvd. perist. 14.114> Terrena mundi qui ferus omnia
<prvd. perist. 14.115_115> Spargit uenenis mergit et inferis,
<prvd. perist. 14.116> Nunc uirginali perdomitus solo
<prvd. perist. 14.117> Cristas cerebri deprimit ignei
<prvd. perist. 14.118> Nec uictus audet tollere uerticem.
<prvd. perist. 14.119> Cingit coronis interea deus
<prvd. perist. 14.120_120> Frontem duabus martyris innubae;
<prvd. perist. 14.121> Vnam decemplex edita sexies
<prvd. perist. 14.122> Merces perenni lumine conficit,
<prvd. perist. 14.123> Centenus extat fructus in altera.
<prvd. perist. 14.124> O uirgo felix, o noua gloria,
<prvd. perist. 14.125_125> Caelestis arcis nobilis incola,
<prvd. perist. 14.126> Intende nostris conluuionibus
<prvd. perist. 14.127> Vultum gemello cum diademate,
<prvd. perist. 14.128> Cui posse soli cunctiparens dedit
<prvd. perist. 14.129> Castum uel ipsum reddere fornicem!
<prvd. perist. 14.130_130> Purgabor oris propitiabilis
<prvd. perist. 14.131> Fulgore, nostrum si iecur inpleas
<prvd. perist. 14.132> Nil non pudicum est quod pia uisere
<prvd. perist. 14.133> Dignaris almo uel pede tangere.
