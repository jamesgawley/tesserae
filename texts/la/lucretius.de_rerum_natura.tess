<lvcr. rer. nat. 2.1> Suaue, mari magno turbantibus aequora uentis,
<lvcr. rer. nat. 2.2> E terra magnum alterius spectare laborem;
<lvcr. rer. nat. 2.3> Non quia uexari quemquamst iucunda uoluptas,
<lvcr. rer. nat. 2.4> Sed quibus ipse malis careas quia cernere suaue est.
<lvcr. rer. nat. 2.5_5> Suaue etiam belli certamina magna tueri
<lvcr. rer. nat. 2.6> Per campos instructa tua sine parte pericli.
<lvcr. rer. nat. 2.7> Sed nil dulcius est, bene quam munita tenere
<lvcr. rer. nat. 2.8> Edita doctrina sapientum templa serena,
<lvcr. rer. nat. 2.9> Despicere unde queas alios passimque uidere
<lvcr. rer. nat. 2.10_10> Errare atque uiam palantis quaerere uitae,
<lvcr. rer. nat. 2.11> Certare ingenio, contendere nobilitate,
<lvcr. rer. nat. 2.12> Noctes atque dies niti praestante labore
<lvcr. rer. nat. 2.13> Ad summas emergere opes rerumque potiri.
<lvcr. rer. nat. 2.14> O miseras hominum mentes, o pectora caeca!
<lvcr. rer. nat. 2.15_15> Qualibus in tenebris uitae quantisque periclis
<lvcr. rer. nat. 2.16> Degitur hoc aeui quodcumquest! nonne uidere
<lvcr. rer. nat. 2.17> Nil aliud sibi naturam latrare, nisi utqui
<lvcr. rer. nat. 2.18> Corpore seiunctus dolor absit, mente fruatur
<lvcr. rer. nat. 2.19> Iucundo sensu cura semota metuque?
<lvcr. rer. nat. 2.20_20> Ergo corpoream ad naturam pauca uidemus
<lvcr. rer. nat. 2.21> Esse opus omnino, quae demant cumque dolorem,
<lvcr. rer. nat. 2.22> Delicias quoque uti multas substernere possint.
<lvcr. rer. nat. 2.23> Gratius interdum neque natura ipsa requirit,
<lvcr. rer. nat. 2.24> Si non aurea sunt iuuenum simulacra per aedes
<lvcr. rer. nat. 2.25_25> Lampadas igniferas manibus retinentia dextris,
<lvcr. rer. nat. 2.26> Lumina nocturnis epulis ut suppeditentur,
<lvcr. rer. nat. 2.27> Nec domus argento fulget auroque renidet
<lvcr. rer. nat. 2.28> Nec citharae reboant laqueata aurataque templa,
<lvcr. rer. nat. 2.29> Cum tamen inter se prostrati in gramine molli
<lvcr. rer. nat. 2.30_30> Propter aquae riuum sub ramis arboris altae
<lvcr. rer. nat. 2.31> Non magnis opibus iucunde corpora curant,
<lvcr. rer. nat. 2.32> Praesertim cum tempestas arridet et anni
<lvcr. rer. nat. 2.33> Tempora conspergunt uiridantis floribus herbas.
<lvcr. rer. nat. 2.34> Nec calidae citius decedunt corpore febres,
<lvcr. rer. nat. 2.35_35> Textilibus si in picturis ostroque rubenti
<lvcr. rer. nat. 2.36> Iacteris, quam si in plebeia ueste cubandum est.
<lvcr. rer. nat. 2.37> Quapropter quoniam nil nostro in corpore gazae
<lvcr. rer. nat. 2.38> Proficiunt neque nobilitas nec gloria regni,
<lvcr. rer. nat. 2.39> Quod superest, animo quoque nil prodesse putandum;
<lvcr. rer. nat. 2.40_40> Si non forte tuas legiones per loca campi
<lvcr. rer. nat. 2.41> Feruere cum uideas belli simulacra cientis,
<lvcr. rer. nat. 2.42> Subsidiis magnis +epicuri+ constabilitas,
<lvcr. rer. nat. 2.43> Ornatas armis +itastuas+ pariterque animatas,
<lvcr. rer. nat. 2.43a_43a> Feruere cum uideas classem lateque uagari,
<lvcr. rer. nat. 2.44> His tibi tum rebus timefactae religiones
<lvcr. rer. nat. 2.45_45> Effugiunt animo pauidae; mortisque timores
<lvcr. rer. nat. 2.46> Tum uacuum pectus linquunt curaque solutum.
<lvcr. rer. nat. 2.47> Quod si ridicula haec ludibriaque esse uidemus,
<lvcr. rer. nat. 2.48> Re ueraque metus hominum curaeque sequaces
<lvcr. rer. nat. 2.49> Nec metuunt sonitus armorum nec fera tela
<lvcr. rer. nat. 2.50_50> Audacterque inter reges rerumque potentis
<lvcr. rer. nat. 2.51> Versantur neque fulgorem reuerentur ab auro
<lvcr. rer. nat. 2.52> Nec clarum uestis splendorem purpureai,
<lvcr. rer. nat. 2.53> Quid dubitas quin omni~ sit haec rationi~ potestas?
<lvcr. rer. nat. 2.54> Omnis cum in tenebris praesertim uita laboret.
<lvcr. rer. nat. 2.55_55> Nam ueluti pueri trepidant atque omnia caecis
<lvcr. rer. nat. 2.56> In tenebris metuunt, sic nos in luce timemus
<lvcr. rer. nat. 2.57> Interdum, nilo quae sunt metuenda magis quam
<lvcr. rer. nat. 2.58> Quae pueri in tenebris pauitant finguntque futura.
<lvcr. rer. nat. 2.59> Hunc igitur terrorem animi tenebrasque necessest
<lvcr. rer. nat. 2.60_60> Non radii solis neque lucida tela diei
<lvcr. rer. nat. 2.61> Discutiant, sed naturae species ratioque.
<lvcr. rer. nat. 2.62> Nunc age, quo motu genitalia materiai
<lvcr. rer. nat. 2.63> Corpora res uarias gignant genitasque resoluant
<lvcr. rer. nat. 2.64> Et qua ui facere id cogantur quaeque sit ollis
<lvcr. rer. nat. 2.65_65> Reddita mobilitas magnum per inane meandi,
<lvcr. rer. nat. 2.66> Expediam: tu te dictis praebere memento.
<lvcr. rer. nat. 2.67> Nam certe non inter se stipata cohaeret
<lvcr. rer. nat. 2.68> Materies, quoniam minui rem quamque uidemus
<lvcr. rer. nat. 2.69> Et quasi longinquo fluere omnia cernimus aeuo
<lvcr. rer. nat. 2.70_70> Ex oculisque uetustatem subducere nostris,
<lvcr. rer. nat. 2.71> Cum tamen incolumis uideatur summa manere
<lvcr. rer. nat. 2.72> Propterea quia, quae decedunt corpora cuique,
<lvcr. rer. nat. 2.73> Vnde abeunt minuunt, quo uenere augmine donant,
<lvcr. rer. nat. 2.74> Illa senescere at haec contra florescere cogunt,
<lvcr. rer. nat. 2.75_75> Nec remorantur ibi. sic rerum summa nouatur
<lvcr. rer. nat. 2.76> Semper, et inter se mortales mutua uiuunt.
<lvcr. rer. nat. 2.77> Augescunt aliae gentes, aliae minuuntur,
<lvcr. rer. nat. 2.78> Inque breui spatio mutantur saecla animantum
<lvcr. rer. nat. 2.79> Et quasi cursores uitai lampada tradunt.
<lvcr. rer. nat. 2.80_80> Si cessare putas rerum primordia posse
<lvcr. rer. nat. 2.81> Cessandoque nouos rerum progignere motus,
<lvcr. rer. nat. 2.82> Auius a uera longe ratione uagaris.
<lvcr. rer. nat. 2.83> Nam quoniam per inane uagantur, cuncta necessest
<lvcr. rer. nat. 2.84> Aut grauitate sua ferri primordia rerum
<lvcr. rer. nat. 2.85_85> Aut ictu forte alterius. nam <cum> cita saepe
<lvcr. rer. nat. 2.86> Obuia conflixere, fit ut diuersa repente
<lvcr. rer. nat. 2.87> Dissiliant; neque enim mirum, durissima quae sint
<lvcr. rer. nat. 2.88> Ponderibus solidis neque quicquam a tergo ibus obstet.
<lvcr. rer. nat. 2.89> Et quo iactari magis omnia materiai
<lvcr. rer. nat. 2.90_90> Corpora peruideas, reminiscere totius imum
<lvcr. rer. nat. 2.91> Nil esse in summa, neque habere ubi corpora prima
<lvcr. rer. nat. 2.92> Consistant, quoniam spatium sine fine modoquest
<lvcr. rer. nat. 2.93> Immensumque patere in cunctas undique partis
<lvcr. rer. nat. 2.94> Pluribus ostendi et certa ratione probatumst.
<lvcr. rer. nat. 2.95_95> Quod quoniam constat, nimirum nulla quies est
<lvcr. rer. nat. 2.96> Reddita corporibus primis per inane profundum,
<lvcr. rer. nat. 2.97> Sed magis assiduo uarioque exercita motu
<lvcr. rer. nat. 2.98> Partim interuallis magnis confulta resultant,
<lvcr. rer. nat. 2.99> Pars etiam breuibus spatiis uexantur ab ictu.
<lvcr. rer. nat. 2.100_100> Et quaecumque magis condenso conciliatu
<lvcr. rer. nat. 2.101> Exiguis interuallis conuecta resultant,
<lvcr. rer. nat. 2.102> Indupedita suis perplexis ipsa figuris,
<lvcr. rer. nat. 2.103> Haec ualidas saxi radices et fera ferri
<lvcr. rer. nat. 2.104> Corpora constituunt et cetera <de> genere horum.
<lvcr. rer. nat. 2.105_105> Cetera, quae porro magnum per inane uagantur,
<lvcr. rer. nat. 2.106> Paucula dissiliunt longe longeque recursant
<lvcr. rer. nat. 2.107> In magnis interuallis; haec aera rarum
<lvcr. rer. nat. 2.108> Sufficiunt nobis et splendida lumina solis.
<lvcr. rer. nat. 2.109> Multaque praeterea magnum per inane uagantur,
<lvcr. rer. nat. 2.110_110> Conciliis rerum quae sunt reiecta nec usquam
<lvcr. rer. nat. 2.111> Consociare etiam motus potuere recepta.
<lvcr. rer. nat. 2.112> Cuius, uti memoro, rei simulacrum et imago
<lvcr. rer. nat. 2.113> Ante oculos semper nobis uersatur et instat.
<lvcr. rer. nat. 2.114> Contemplator enim, cum solis lumina cumque
<lvcr. rer. nat. 2.115_115> Inserti fundunt radii per opaca domorum:
<lvcr. rer. nat. 2.116> Multa minuta modis multis per inane uidebis
<lvcr. rer. nat. 2.117> Corpora misceri radiorum lumine in ipso
<lvcr. rer. nat. 2.118> Et uelut aeterno certamine proelia pugnas
<lvcr. rer. nat. 2.119> Edere turmatim certantia nec dare pausam,
<lvcr. rer. nat. 2.120_120> Conciliis et discidiis exercita crebris;
<lvcr. rer. nat. 2.121> Conicere ut possis ex hoc, primordia rerum
<lvcr. rer. nat. 2.122> Quale sit in magno iactari semper inani.
<lvcr. rer. nat. 2.123> Dumtaxat rerum magnarum parua potest res
<lvcr. rer. nat. 2.124> Exemplare dare et uestigia notitiai.
<lvcr. rer. nat. 2.125_125> Hoc etiam magis haec animum te aduertere par est
<lvcr. rer. nat. 2.126> Corpora quae in solis radiis turbare uidentur,
<lvcr. rer. nat. 2.127> Quod tales turbae motus quoque materiai
<lvcr. rer. nat. 2.128> Significant clandestinos caecosque subesse.
<lvcr. rer. nat. 2.129> Multa uidebis enim plagis ibi percita caecis
<lvcr. rer. nat. 2.130_130> Commutare uiam retroque repulsa reuerti
<lvcr. rer. nat. 2.131> Nunc huc nunc illuc in cunctas undique partis.
<lvcr. rer. nat. 2.132> Scilicet hic a principiis est omnibus error.
<lvcr. rer. nat. 2.133> Prima mouentur enim per se primordia rerum;
<lvcr. rer. nat. 2.134> Inde ea quae paruo sunt corpora conciliatu
<lvcr. rer. nat. 2.135_135> Et quasi proxima sunt ad uiris principiorum,
<lvcr. rer. nat. 2.136> Ictibus illorum caecis impulsa cientur,
<lvcr. rer. nat. 2.137> Ipsaque proporro paulo maiora lacessunt.
<lvcr. rer. nat. 2.138> Sic a principiis ascendit motus et exit
<lvcr. rer. nat. 2.139> Paulatim nostros ad sensus, ut moueantur
<lvcr. rer. nat. 2.140_140> Illa quoque, in solis quae lumine cernere quimus
<lvcr. rer. nat. 2.141> Nec quibus id faciant plagis apparet aperte.
<lvcr. rer. nat. 2.142> Nunc quae mobilitas sit reddita materiai
<lvcr. rer. nat. 2.143> Corporibus, paucis licet hinc cognoscere, Memmi.
<lvcr. rer. nat. 2.144> Primum aurora nouo cum spargit lumine terras
<lvcr. rer. nat. 2.145_145> Et uariae uolucres nemora auia peruolitantes
<lvcr. rer. nat. 2.146> Aera per tenerum liquidis loca uocibus opplent,
<lvcr. rer. nat. 2.147> Quam subito soleat sol ortus tempore tali
<lvcr. rer. nat. 2.148> Conuestire sua perfundens omnia luce,
<lvcr. rer. nat. 2.149> Omnibus in promptu manifestumque esse uidemus.
<lvcr. rer. nat. 2.150_150> At uapor is quem sol mittit lumenque serenum
<lvcr. rer. nat. 2.151> Non per inane meat uacuum; quo tardius ire
<lvcr. rer. nat. 2.152> Cogitur, aerias quasi dum diuerberat undas.
<lvcr. rer. nat. 2.153> Nec singillatim corpuscula quaeque uaporis
<lvcr. rer. nat. 2.154> Sed complexa meant inter se conque globata;
<lvcr. rer. nat. 2.155_155> Quapropter simul inter se retrahuntur et extra
<lvcr. rer. nat. 2.156> Officiuntur, uti cogantur tardius ire.
<lvcr. rer. nat. 2.157> At quae sunt solida primordia simplicitate,
<lvcr. rer. nat. 2.158> Cum per inane meant uacuum nec res remoratur
<lvcr. rer. nat. 2.159> Vlla foris atque ipsa suis e partibus una
<lvcr. rer. nat. 2.160_160> Vnum in quem coepere locum conixa feruntur,
<lvcr. rer. nat. 2.161> Debent nimirum praecellere mobilitate
<lvcr. rer. nat. 2.162> Et multo citius ferri quam lumina solis
<lvcr. rer. nat. 2.163> Multiplexque loci spatium transcurrere eodem
<lvcr. rer. nat. 2.164> Tempore quo solis peruulgant fulgura caelum.
<lvcr. rer. nat. 2.165_165> Nec persectari primordia singula quaeque,
<lvcr. rer. nat. 2.166> Vt uideant qua quidque geratur cum ratione.
<lvcr. rer. nat. 2.167> At quidam contra haec, ignari materiai,
<lvcr. rer. nat. 2.168> Naturam non posse deum sine numine credunt
<lvcr. rer. nat. 2.169> Tanto opere humanis rationibus admoderate
<lvcr. rer. nat. 2.170_170> Tempora mutare annorum frugesque creare,
<lvcr. rer. nat. 2.171> Et iam cetera, mortalis quae suadet adire
<lvcr. rer. nat. 2.172> Ipsaque deducit dux uitae dia uoluptas
<lvcr. rer. nat. 2.173> Et res per Veneris blanditur saecla propagent,
<lvcr. rer. nat. 2.174> Ne genus occidat humanum. quorum omnia causa
<lvcr. rer. nat. 2.175_175> Constituisse deos cum fingunt, omnibu~ rebus
<lvcr. rer. nat. 2.176> Magno opere a uera lapsi ratione uidentur.
<lvcr. rer. nat. 2.177> Nam quamuis rerum ignorem primordia quae sint,
<lvcr. rer. nat. 2.178> Hoc tamen ex ipsis caeli rationibus ausim
<lvcr. rer. nat. 2.179> Confirmare aliisque ex rebus reddere multis,
<lvcr. rer. nat. 2.180_180> Nequaquam nobis diuinitus esse creatam
<lvcr. rer. nat. 2.181> Naturam mundi: tanta stat praedita culpa.
<lvcr. rer. nat. 2.182> Quae tibi posterius, Memmi, faciemus aperta.
<lvcr. rer. nat. 2.183> Nunc id quod superest de motibus expediemus.
<lvcr. rer. nat. 2.184> Nunc locus est, ut opinor, in his illud quoque rebus
<lvcr. rer. nat. 2.185_185> Confirmare tibi, nullam rem posse sua ui
<lvcr. rer. nat. 2.186> Corpoream sursum ferri sursumque meare;
<lvcr. rer. nat. 2.187> Ne tibi dent in eo flammarum corpora fraudem.
<lvcr. rer. nat. 2.188> Sursus enim uersus gignuntur et augmina sumunt
<lvcr. rer. nat. 2.189> Et sursum nitidae fruges arbustaque crescunt,
<lvcr. rer. nat. 2.190_190> Pondera, quantum in se est, cum deorsum cuncta ferantur.
<lvcr. rer. nat. 2.191> Nec cum subsiliunt ignes ad tecta domorum
<lvcr. rer. nat. 2.192> Et celeri flamma degustant tigna trabesque,
<lvcr. rer. nat. 2.193> Sponte sua facere id sine ui subiecta putandum est.
<lvcr. rer. nat. 2.194> Quod genus e nostro cum missus corpore sanguis
<lvcr. rer. nat. 2.195_195> Emicat exsultans alte spargitque cruorem.
<lvcr. rer. nat. 2.196> Nonne uides etiam quanta ui tigna trabesque
<lvcr. rer. nat. 2.197> Respuat umor aquae? nam quo magis ursimus alte
<lvcr. rer. nat. 2.198> Derecta et magna ui multi pressimus aegre,
<lvcr. rer. nat. 2.199> Tam cupide sursum reuomit magis atque remittit,
<lvcr. rer. nat. 2.200_200> Plus ut parte foras emergant exsiliantque.
<lvcr. rer. nat. 2.201> Nec tamen haec, quantum est in se, dubitamus, opinor,
<lvcr. rer. nat. 2.202> Quin uacuum per inane deorsum cuncta ferantur.
<lvcr. rer. nat. 2.203> Sic igitur debent flammae quoque posse per auras
<lvcr. rer. nat. 2.204> Aeris expressae sursum succedere, quamquam
<lvcr. rer. nat. 2.205_205> Pondera, quantum in sest, deorsum deducere pugnent.
<lvcr. rer. nat. 2.206> Nocturnasque faces caeli sublime uolantis
<lvcr. rer. nat. 2.207> Nonne uides longos flammarum ducere tractus
<lvcr. rer. nat. 2.208> In quascumque dedit partis natura meatum?
<lvcr. rer. nat. 2.209> Non cadere in terram stellas et sidera cernis?
<lvcr. rer. nat. 2.210_210> Sol etiam <caeli> de uertice dissipat omnis
<lvcr. rer. nat. 2.211> Ardorem in partis et lumine conserit arua;
<lvcr. rer. nat. 2.212> In terras igitur quoque solis uergitur ardor.
<lvcr. rer. nat. 2.213> Transuersosque uolare per imbris fulmina cernis;
<lvcr. rer. nat. 2.214> Nunc hinc nunc illinc abrupti nubibus ignes
<lvcr. rer. nat. 2.215_215> Concursant: cadit in terras uis flammea uulgo.
<lvcr. rer. nat. 2.216> Illud in his quoque te rebus cognoscere auemus,
<lvcr. rer. nat. 2.217> Corpora cum deorsum rectum per inane feruntur
<lvcr. rer. nat. 2.218> Ponderibus propriis, incerto tempore ferme
<lvcr. rer. nat. 2.219> Incertisque locis spatio depellere paulum,
<lvcr. rer. nat. 2.220_220> Tantum quod momen mutatum dicere possis.
<lvcr. rer. nat. 2.221> Quod nisi declinare solerent, omnia deorsum,
<lvcr. rer. nat. 2.222> Imbris uti guttae, caderent per inane profundum,
<lvcr. rer. nat. 2.223> Nec foret offensus natus nec plaga creata
<lvcr. rer. nat. 2.224> Principiis: ita nil umquam natura creasset.
<lvcr. rer. nat. 2.225_225> Quod si forte aliquis credit grauiora potesse
<lvcr. rer. nat. 2.226> Corpora, quo citius rectum per inane feruntur,
<lvcr. rer. nat. 2.227> Incidere ex supero leuioribus atque ita plagas
<lvcr. rer. nat. 2.228> Gignere quae possint genitalis reddere motus,
<lvcr. rer. nat. 2.229> Auius a uera longe ratione recedit.
<lvcr. rer. nat. 2.230_230> Nam per aquas quaecumque cadunt atque aera rarum,
<lvcr. rer. nat. 2.231> Haec pro ponderibus casus celerare necessest
<lvcr. rer. nat. 2.232> Propterea quia corpus aquae naturaque tenuis(==TENVIS)
<lvcr. rer. nat. 2.233> Aeris haud possunt aeque rem quamque morari,
<lvcr. rer. nat. 2.234> Sed citius cedunt grauioribus exsuperata.
<lvcr. rer. nat. 2.235_235> At contra nulli de nulla parte neque ullo
<lvcr. rer. nat. 2.236> Tempore inane potest uacuum subsistere rei,
<lvcr. rer. nat. 2.237> Quin, sua quod natura petit, concedere pergat;
<lvcr. rer. nat. 2.238> Omnia quapropter debent per inane quietum
<lvcr. rer. nat. 2.239> Aeque ponderibus non aequis concita ferri.
<lvcr. rer. nat. 2.240_240> Haud igitur poterunt leuioribus incidere umquam
<lvcr. rer. nat. 2.241> Ex supero grauiora neque ictus gignere per se
<lvcr. rer. nat. 2.242> Qui uarient motus per quos natura gerat res.
<lvcr. rer. nat. 2.243> Quare etiam atque etiam paulum inclinare necessest
<lvcr. rer. nat. 2.244> Corpora; nec plus quam minimum, ne fingere motus
<lvcr. rer. nat. 2.245_245> Obliquos uideamur et id res uera refutet.
<lvcr. rer. nat. 2.246> Namque hoc in promptu manifestumque esse uidemus,
<lvcr. rer. nat. 2.247> Pondera, quantum in sest, non posse obliqua meare,
<lvcr. rer. nat. 2.248> Ex supero cum praecipitant, quod cernere possis.
<lvcr. rer. nat. 2.249> Sed nil omnino <recta> regione uiai
<lvcr. rer. nat. 2.250_250> Declinare quis est qui +possit cernere sese+?
<lvcr. rer. nat. 2.251> Denique si semper motus conectitur omnis
<lvcr. rer. nat. 2.252> Et uetere exoritur <semper> nouus ordine certo
<lvcr. rer. nat. 2.253> Nec declinando faciunt primordia motus
<lvcr. rer. nat. 2.254> Principium quoddam quod fati foedera rumpat,
<lvcr. rer. nat. 2.255_255> Ex infinito ne causam causa sequatur,
<lvcr. rer. nat. 2.256> Libera per terras unde haec animantibus exstat,
<lvcr. rer. nat. 2.257> Vnde est haec, inquam, fatis auulsa uoluntas
<lvcr. rer. nat. 2.258> Per quam progredimur quo ducit quemque uoluptas,
<lvcr. rer. nat. 2.259> Declinamus item motus nec tempore certo
<lvcr. rer. nat. 2.260_260> Nec regione loci certa, sed ubi ipsa tulit mens?
<lvcr. rer. nat. 2.261> Nam dubio procul his rebus sua cuique uoluntas
<lvcr. rer. nat. 2.262> Principium dat et hinc motus per membra rigantur.
<lvcr. rer. nat. 2.263> Nonne uides etiam patefactis tempore puncto
<lvcr. rer. nat. 2.264> Carceribus non posse tamen prorumpere equorum
<lvcr. rer. nat. 2.265_265> Vim cupidam tam de subito quam mens auet ipsa?
<lvcr. rer. nat. 2.266> Omnis enim totum per corpus materiai
<lvcr. rer. nat. 2.267> Copia conciri debet, concita per artus
<lvcr. rer. nat. 2.268> Omnis ut studium mentis conixa sequatur;
<lvcr. rer. nat. 2.269> Vt uideas initum motus a corde creari
<lvcr. rer. nat. 2.270_270> Ex animique uoluntate id procedere primum,
<lvcr. rer. nat. 2.271> Inde dari porro per totum corpus et artus.
<lvcr. rer. nat. 2.272> Nec similest ut cum impulsi procedimus ictu
<lvcr. rer. nat. 2.273> Viribus alterius magnis magnoque coactu.
<lvcr. rer. nat. 2.274> Nam tum materiem totius corporis omnem
<lvcr. rer. nat. 2.275_275> Perspicuumst nobis inuitis ire rapique,
<lvcr. rer. nat. 2.276> Donec eam refrenauit per membra uoluntas.
<lvcr. rer. nat. 2.277> Iamne uides igitur, quamquam uis extera multos
<lvcr. rer. nat. 2.278> Pellat et inuitos cogat procedere saepe
<lvcr. rer. nat. 2.279> Praecipitesque rapi, tamen esse in pectore nostro
<lvcr. rer. nat. 2.280_280> Quiddam quod contra pugnare obstareque possit?
<lvcr. rer. nat. 2.281> Cuius ad arbitrium quoque copia materiai
<lvcr. rer. nat. 2.282> Cogitur interdum flecti per membra per artus
<lvcr. rer. nat. 2.283> Et proiecta refrenatur retroque residit.
<lvcr. rer. nat. 2.284> Quare in seminibus quoque idem fateare necessest,
<lvcr. rer. nat. 2.285_285> Esse aliam praeter plagas et pondera causam
<lvcr. rer. nat. 2.286> Motibus, unde haec est nobis innata potestas,
<lvcr. rer. nat. 2.287> De nilo quoniam fieri nil posse uidemus.
<lvcr. rer. nat. 2.288> Pondus enim prohibet ne plagis omnia fiant
<lvcr. rer. nat. 2.289> Externa quasi ui. sed ne mens ipsa necessum
<lvcr. rer. nat. 2.290_290> Intestinum habeat cunctis in rebus agendis
<lvcr. rer. nat. 2.291> Et deuicta quasi cogatur ferre patique,
<lvcr. rer. nat. 2.292> Id facit exiguum clinamen principiorum
<lvcr. rer. nat. 2.293> Nec regione loci certa nec tempore certo.
<lvcr. rer. nat. 2.294> Nec stipata magis fuit umquam materiai
<lvcr. rer. nat. 2.295_295> Copia nec porro maioribus interuallis.
<lvcr. rer. nat. 2.296> Nam neque adaugescit quicquam neque deperit inde.
<lvcr. rer. nat. 2.297> Quapropter quo nunc in motu principiorum
<lvcr. rer. nat. 2.298> Corpora sunt, in eodem ante acta aetate fuere
<lvcr. rer. nat. 2.299> Et posthac semper simili ratione ferentur,
<lvcr. rer. nat. 2.300_300> Et quae consuerint(==CONSVERINT) gigni gignentur eadem
<lvcr. rer. nat. 2.301> Condicione et erunt et crescent uique ualebunt,
<lvcr. rer. nat. 2.302> Quantum cuique datum est per foedera naturai.
<lvcr. rer. nat. 2.303> Nec rerum summam commutare ulla potest uis;
<lvcr. rer. nat. 2.304> Nam neque, quo possit genus ullum materiai
<lvcr. rer. nat. 2.305_305> Effugere ex omni, quicquam est <extra>, neque in omne
<lvcr. rer. nat. 2.306> Vnde coorta queat noua uis irrumpere et omnem
<lvcr. rer. nat. 2.307> Naturam rerum mutare et uertere motus.
<lvcr. rer. nat. 2.308> Illud in his rebus non est mirabile, quare,
<lvcr. rer. nat. 2.309> Omnia cum rerum primordia sint in motu,
<lvcr. rer. nat. 2.310_310> Summa tamen summa uideatur stare quiete,
<lvcr. rer. nat. 2.311> Praeterquam siquid proprio dat corpore motus.
<lvcr. rer. nat. 2.312> Omnis enim longe nostris ab sensibus infra
<lvcr. rer. nat. 2.313> Primorum natura iacet; quapropter, ubi ipsa
<lvcr. rer. nat. 2.314> Cernere iam nequeas, motus quoque surpere debent;
<lvcr. rer. nat. 2.315_315> Praesertim cum, quae possimus cernere, celent
<lvcr. rer. nat. 2.316> Saepe tamen motus spatio diducta locorum.
<lvcr. rer. nat. 2.317> Nam saepe in colli tondentes pabula laeta
<lvcr. rer. nat. 2.318> Lanigerae reptant pecudes quo quamque uocantes
<lvcr. rer. nat. 2.319> Inuitant herbae gemmantes rore recenti,
<lvcr. rer. nat. 2.320_320> Et satiati agni ludunt blandeque coruscant;
<lvcr. rer. nat. 2.321> Omnia quae nobis longe confusa uidentur
<lvcr. rer. nat. 2.322> Et uelut in uiridi candor consistere colli.
<lvcr. rer. nat. 2.323> Praeterea magnae legiones cum loca cursu
<lvcr. rer. nat. 2.324> Camporum complent belli simulacra cientes,
<lvcr. rer. nat. 2.325_325> Fulgor ibi ad caelum se tollit totaque circum
<lvcr. rer. nat. 2.326> Aere renidescit tellus subterque uirum ui
<lvcr. rer. nat. 2.327> Excitur pedibus sonitus clamoreque montes
<lvcr. rer. nat. 2.328> Icti reiectant uoces ad sidera mundi
<lvcr. rer. nat. 2.329> Et circumuolitant equites mediosque repente
<lvcr. rer. nat. 2.330_330> Transmittunt ualido quatientes impete campos.
<lvcr. rer. nat. 2.331> Et tamen est quidam locus altis montibus unde
<lvcr. rer. nat. 2.332> Stare uidentur et in campis consistere fulgor.
<lvcr. rer. nat. 2.333> Nunc age iam deinceps cunctarum exordia rerum
<lvcr. rer. nat. 2.334> Qualia sint et quam longe distantia formis
<lvcr. rer. nat. 2.335_335> Percipe, multigenis quam sint uariata figuris;
<lvcr. rer. nat. 2.336> Non quo multa parum simili sint praedita forma,
<lvcr. rer. nat. 2.337> Sed quia non uulgo paria omnibus omnia constant.
<lvcr. rer. nat. 2.338> Nec mirum; nam cum sit eorum copia tanta
<lvcr. rer. nat. 2.339> Vt neque finis, uti docui, neque summa sit ulla,
<lvcr. rer. nat. 2.340_340> Debent nimirum non omnibus omnia prorsum
<lvcr. rer. nat. 2.341> Esse pari filo similique affecta figura.
<lvcr. rer. nat. 2.342> Praeterea genus humanum mutaeque natantes
<lvcr. rer. nat. 2.343> Squamigerum pecudes et laeta armenta feraeque
<lvcr. rer. nat. 2.344> Et uariae uolucres, laetantia quae loca aquarum
<lvcr. rer. nat. 2.345_345> Concelebrant circum ripas fontisque lacusque,
<lvcr. rer. nat. 2.346> Et quae peruulgant nemora auia peruolitantes;
<lvcr. rer. nat. 2.347> Quorum unum quiduis generatim sumere perge,
<lvcr. rer. nat. 2.348> Inuenies tamen inter se differre figuris.
<lvcr. rer. nat. 2.349> Nec ratione alia proles cognoscere matrem
<lvcr. rer. nat. 2.350_350> Nec mater posset prolem; quod posse uidemus
<lvcr. rer. nat. 2.351> Nec minus atque homines inter se nota cluere.
<lvcr. rer. nat. 2.352> Nam saepe ante deum uitulus delubra decora
<lvcr. rer. nat. 2.353> Turicremas propter mactatus concidit aras
<lvcr. rer. nat. 2.354> Sanguinis exspirans calidum de pectore flumen.
<lvcr. rer. nat. 2.355_355> At mater uiridis saltus orbata peragrans
<lvcr. rer. nat. 2.356> Quaerit humi pedibus uestigia pressa bisulcis,
<lvcr. rer. nat. 2.357> Omnia conuisens oculis loca si queat usquam
<lvcr. rer. nat. 2.358> Conspicere amissum fetum, completque querelis
<lvcr. rer. nat. 2.359> Frondiferum nemus adsistens et crebra reuisit
<lvcr. rer. nat. 2.360_360> Ad stabulum desiderio perfixa iuuenci,
<lvcr. rer. nat. 2.361> Nec tenerae salices atque herbae rore uigentes
<lvcr. rer. nat. 2.362> Fluminaque illa queunt summis labentia ripis
<lvcr. rer. nat. 2.363> Oblectare animum subitamque auertere curam,
<lvcr. rer. nat. 2.364> Nec uitulorum aliae species per pabula laeta
<lvcr. rer. nat. 2.365_365> Deriuare queunt animum curaque leuare:
<lvcr. rer. nat. 2.366> Vsque adeo quiddam proprium notumque requirit.
<lvcr. rer. nat. 2.367> Praeterea teneri tremulis cum uocibus haedi
<lvcr. rer. nat. 2.368> Cornigeras norunt matres agnique petulci
<lvcr. rer. nat. 2.369> Balantum pecudes: ita, quod natura reposcit,
<lvcr. rer. nat. 2.370_370> Ad sua quisque fere decurrunt ubera lactis.
<lvcr. rer. nat. 2.371> Postremo quoduis frumentum non tamen omne
<lvcr. rer. nat. 2.372> Quique suo genere inter se simile esse uidebis,
<lvcr. rer. nat. 2.373> Quin intercurrat quaedam distantia formis.
<lvcr. rer. nat. 2.374> Concharumque genus parili ratione uidemus
<lvcr. rer. nat. 2.375_375> Pingere telluris gremium, qua mollibus undis
<lvcr. rer. nat. 2.376> Litoris incurui bibulam pauit aequor harenam.
<lvcr. rer. nat. 2.377> Quare etiam atque etiam simili ratione necessest,
<lvcr. rer. nat. 2.378> Natura quoniam constant neque facta manu sunt
<lvcr. rer. nat. 2.379> Vnius ad certam formam primordia rerum,
<lvcr. rer. nat. 2.380_380> Dissimili inter se quaedam uolitare figura.
<lvcr. rer. nat. 2.381> Perfacile est animi ratione exsoluere nobis
<lvcr. rer. nat. 2.382> Quare fulmineus multo penetralior ignis
<lvcr. rer. nat. 2.383> Quam noster fuat e taedis terrestribus ortus.
<lvcr. rer. nat. 2.384> Dicere enim possis caelestem fulminis ignem
<lvcr. rer. nat. 2.385_385> Subtilem magis e paruis constare figuris
<lvcr. rer. nat. 2.386> Atque ideo transire foramina quae nequit ignis
<lvcr. rer. nat. 2.387> Noster hic e lignis ortus taedaque creatus.
<lvcr. rer. nat. 2.388> Praeterea lumen per cornum transit, at imber
<lvcr. rer. nat. 2.389> Respuitur. quare? nisi luminis illa minora
<lvcr. rer. nat. 2.390_390> Corpora sunt quam de quibus est liquor almus aquarum.
<lvcr. rer. nat. 2.391> Et quamuis subito per colum uina uidemus
<lvcr. rer. nat. 2.392> Perfluere; at contra tardum cunctatur oliuum,
<lvcr. rer. nat. 2.393> Aut quia nimirum maioribus est elementis
<lvcr. rer. nat. 2.394> Aut magis hamatis inter se perque plicatis,
<lvcr. rer. nat. 2.395_395> Atque ideo fit uti non tam diducta repente
<lvcr. rer. nat. 2.396> Inter se possint primordia singula quaeque
<lvcr. rer. nat. 2.397> Singula per cuiusque foramina permanare.
<lvcr. rer. nat. 2.398> Huc accedit uti mellis lactisque liquores
<lvcr. rer. nat. 2.399> Iucundo sensu linguae tractentur in ore;
<lvcr. rer. nat. 2.400_400> At contra taetra absinthi natura ferique
<lvcr. rer. nat. 2.401> Centauri foedo pertorquent ora sapore;
<lvcr. rer. nat. 2.402> Vt facile agnoscas e leuibus atque rotundis
<lvcr. rer. nat. 2.403> Esse ea quae sensus iucunde tangere possunt,
<lvcr. rer. nat. 2.404> At contra quae amara atque aspera cumque uidentur,
<lvcr. rer. nat. 2.405_405> Haec magis hamatis inter se nexa teneri
<lvcr. rer. nat. 2.406> Proptereaque solere uias rescindere nostris
<lvcr. rer. nat. 2.407> Sensibus introituque suo perrumpere corpus.
<lvcr. rer. nat. 2.408> Omnia postremo bona sensibus et mala tactu
<lvcr. rer. nat. 2.409> Dissimili inter se pugnant perfecta figura;
<lvcr. rer. nat. 2.410_410> Ne tu forte putes serrae stridentis acerbum
<lvcr. rer. nat. 2.411> Horrorem constare elementis leuibus aeque
<lvcr. rer. nat. 2.412> Ac musaea mele, per chordas organici quae
<lvcr. rer. nat. 2.413> Mobilibus digitis expergefacta figurant;
<lvcr. rer. nat. 2.414> Neu simili penetrare putes primordia forma
<lvcr. rer. nat. 2.415_415> In naris hominum, cum taetra cadauera torrent,
<lvcr. rer. nat. 2.416> Et cum scena croco Cilici perfusa recens est
<lvcr. rer. nat. 2.417> Araque Panchaeos exhalat propter odores;
<lvcr. rer. nat. 2.418> Neue bonos rerum simili constare colores
<lvcr. rer. nat. 2.419> Semine constituas, oculos qui pascere possunt,
<lvcr. rer. nat. 2.420_420> Et qui compungunt aciem lacrimareque cogunt
<lvcr. rer. nat. 2.421> Aut foeda specie diri turpesque uidentur.
<lvcr. rer. nat. 2.422> Omnis enim, sensus quae mulcet cumque, <figura>
<lvcr. rer. nat. 2.423> Haud sine principiali aliquo leuore creatast;
<lvcr. rer. nat. 2.424> At contra quaecumque molesta atque aspera constat,
<lvcr. rer. nat. 2.425_425> Non aliquo sine materiae squalore repertast.
<lvcr. rer. nat. 2.426> Sunt etiam quae iam nec leuia iure putantur
<lvcr. rer. nat. 2.427> Esse neque omnino flexis mucronibus unca,
<lvcr. rer. nat. 2.428> Sed magis angellis paulum prostantibus <utqui>
<lvcr. rer. nat. 2.429> Titillare magis sensus quam laedere possint;
<lvcr. rer. nat. 2.430_430> Faecula iam quo de genere est inulaeque sapores.
<lvcr. rer. nat. 2.431> Denique iam calidos ignis gelidamque pruinam
<lvcr. rer. nat. 2.432> Dissimili dentata modo compungere sensus
<lvcr. rer. nat. 2.433> Corporis, indicio nobis est tactus uterque.
<lvcr. rer. nat. 2.434> Tactus enim, tactus, pro diuum numina sancta,
<lvcr. rer. nat. 2.435_435> Corporis est sensus, uel cum res extera sese
<lvcr. rer. nat. 2.436> Insinuat, uel cum laedit quae in corpore natast
<lvcr. rer. nat. 2.437> Aut iuuat egrediens genitalis per Veneris res,
<lvcr. rer. nat. 2.438> Aut ex offensu cum turbant corpore in ipso
<lvcr. rer. nat. 2.439> Semina confundunt<que> inter se concita sensum;
<lvcr. rer. nat. 2.440_440> Vt si forte manu quamuis iam corporis ipse
<lvcr. rer. nat. 2.441> Tute tibi partem ferias atque experiare.
<lvcr. rer. nat. 2.442> Quapropter longe formas distare necessest
<lvcr. rer. nat. 2.443> Principiis, uarios quae possint edere sensus.
<lvcr. rer. nat. 2.444> Denique quae nobis durata ac spissa uidentur,
<lvcr. rer. nat. 2.445_445> Haec magis hamatis inter sese esse necessest
<lvcr. rer. nat. 2.446> Et quasi ramosis alte compacta teneri.
<lvcr. rer. nat. 2.447> In quo iam genere in primis adamantina saxa
<lvcr. rer. nat. 2.448> Prima acie constant ictus contemnere sueta
<lvcr. rer. nat. 2.449> Et ualidi silices ac duri robora ferri
<lvcr. rer. nat. 2.450_450> Aeraque quae claustris restantia uociferantur.
<lvcr. rer. nat. 2.451> Illa quidem debent e leuibus atque rotundis
<lvcr. rer. nat. 2.452> Esse magis, fluuido quae corpore liquida constant;
<lvcr. rer. nat. 2.453> Namque papaueris haustus itemst facilis quasi aquarum;
<lvcr. rer. nat. 2.454> Nec retinentur enim inter se glomeramina quaeque
<lvcr. rer. nat. 2.455_455> Et perculsus item procliue uolubilis exstat.
<lvcr. rer. nat. 2.456> Omnia postremo quae puncto tempore cernis
<lvcr. rer. nat. 2.457> Diffugere, ut fumum nebulas flammasque, necessest,
<lvcr. rer. nat. 2.458> Si minus omnia sunt e leuibus atque rotundis,
<lvcr. rer. nat. 2.459> At non esse tamen perplexis indupedita,
<lvcr. rer. nat. 2.460_460> Pungere uti possint corpus penetrareque saxa
<lvcr. rer. nat. 2.461> Nec tamen haerere inter se; quodcumque uidemus
<lvcr. rer. nat. 2.462> Sensibus esse datum, facile ut cognoscere possis
<lvcr. rer. nat. 2.463> Non e perplexis sed acutis esse elementis.
<lvcr. rer. nat. 2.464> Sed quod amara uides eadem quae fluuida constant,
<lvcr. rer. nat. 2.465_465> Sudor uti maris est, minime mirabile habeto.
<lvcr. rer. nat. 2.466> Nam quod fluuidus est, e leuibus atque rotundis
<lvcr. rer. nat. 2.467> Est, et squalida multa creant admixta dolores
<lvcr. rer. nat. 2.468> Corpora; nec tamen haec retineri hamata necessumst;
<lvcr. rer. nat. 2.469> Scilicet esse globosa tamen, cum squalida constent,
<lvcr. rer. nat. 2.470_470> Prouolui simul ut possint et laedere sensus.
<lvcr. rer. nat. 2.471> Et quo mixta putes magis aspera leuibus esse
<lvcr. rer. nat. 2.472> Principiis, unde est Neptuni corpus acerbum,
<lvcr. rer. nat. 2.473> Est ratio secernendi, sorsumque uidendi
<lvcr. rer. nat. 2.474> Vmor dulcis, ubi per terras crebrius idem
<lvcr. rer. nat. 2.475_475> Percolatur, ut in foueam fluat ac mansuescat;
<lvcr. rer. nat. 2.476> Linquit enim supera taetri primordia uiri,
<lvcr. rer. nat. 2.477> Aspera cum magis in terris haerescere possint.
<lvcr. rer. nat. 2.478> Quod quoniam docui, pergam conectere rem quae
<lvcr. rer. nat. 2.479> Ex hoc apta fidem ducat, primordia rerum
<lvcr. rer. nat. 2.480_480> Finita uariare figurarum ratione.
<lvcr. rer. nat. 2.481> Quod si non ita sit, rursum iam semina quaedam
<lvcr. rer. nat. 2.482> Esse infinito debebunt corporis auctu.
<lvcr. rer. nat. 2.483> Namque in eadem una cuiusuis iam breuitate
<lvcr. rer. nat. 2.484> Corporis inter se multum uariare figurae
<lvcr. rer. nat. 2.485_485> Non possunt: fac enim minimis e partibus esse
<lvcr. rer. nat. 2.486> Corpora prima tribus, uel paulo pluribus auge;
<lvcr. rer. nat. 2.487> Nempe ubi eas partis unius corporis omnis,
<lvcr. rer. nat. 2.488> Summa atque ima locans, transmutans dextera laeuis,
<lvcr. rer. nat. 2.489> Omnimodis expertus eris, quam quisque det ordo
<lvcr. rer. nat. 2.490_490> Formai speciem totius corporis eius,
<lvcr. rer. nat. 2.491> Quod superest, si forte uoles uariare figuras,
<lvcr. rer. nat. 2.492> Addendum partis alias erit; inde sequetur,
<lvcr. rer. nat. 2.493> Assimili ratione alias ut postulet ordo,
<lvcr. rer. nat. 2.494> Si tu forte uoles etiam uariare figuras:
<lvcr. rer. nat. 2.495_495> Ergo formarum nouitatem corporis augmen
<lvcr. rer. nat. 2.496> Subsequitur. quare non est ut credere possis
<lvcr. rer. nat. 2.497> Esse infinitis distantia semina formis,
<lvcr. rer. nat. 2.498> Ne quaedam cogas immani maximitate
<lvcr. rer. nat. 2.499> Esse, supra quod iam docui non posse probari.
<lvcr. rer. nat. 2.500_500> Iam tibi barbaricae uestes Meliboeaque fulgens
<lvcr. rer. nat. 2.501> Purpura Thessalico concharum tacta colore,
<lvcr. rer. nat. 2.502> Aurea pauonum ridenti imbuta lepore
<lvcr. rer. nat. 2.503> Saecla, nouo rerum superata colore iacerent
<lvcr. rer. nat. 2.504> Et contemptus odor smyrnae mellisque sapores,
<lvcr. rer. nat. 2.505_505> Et cycnea mele Phoebeaque daedala chordis
<lvcr. rer. nat. 2.506> Carmina consimili ratione oppressa silerent.
<lvcr. rer. nat. 2.507> Namque aliis aliud praestantius exoreretur.
<lvcr. rer. nat. 2.508> Cedere item retro possent in deteriores
<lvcr. rer. nat. 2.509> Omnia sic partis, ut diximus in meliores.
<lvcr. rer. nat. 2.510_510> Namque aliis aliud retro quoque taetrius esset
<lvcr. rer. nat. 2.511> Naribus auribus atque oculis orisque sapori.
<lvcr. rer. nat. 2.512> Quae quoniam non sunt, <sed> rebus reddita certa
<lvcr. rer. nat. 2.513> Finis utrimque tenet summam, fateare necessest
<lvcr. rer. nat. 2.514> Materiem quoque finitis differre figuris.
<lvcr. rer. nat. 2.515_515> Denique ab ignibus ad gelidas hiemum usque pruinas
<lvcr. rer. nat. 2.516> Finitumst retroque pari ratione remensumst.
<lvcr. rer. nat. 2.517> Omnis enim calor ac frigus, mediique tepores
<lvcr. rer. nat. 2.518> Interutrasque iacent explentes ordine summam.
<lvcr. rer. nat. 2.519> Ergo finita distant ratione creata,
<lvcr. rer. nat. 2.520_520> Ancipiti quoniam mucroni utrimque notantur,
<lvcr. rer. nat. 2.521> Hinc flammis illinc rigidis infesta pruinis.
<lvcr. rer. nat. 2.522> Quod quoniam docui, pergam conectere rem quae
<lvcr. rer. nat. 2.523> Ex hoc apta fidem ducat, primordia rerum,
<lvcr. rer. nat. 2.524> Inter se simili quae sunt perfecta figura,
<lvcr. rer. nat. 2.525_525> Infinita cluere. etenim distantia cum sit
<lvcr. rer. nat. 2.526> Formarum finita, necesse est quae similes sint
<lvcr. rer. nat. 2.527> Esse infinitas aut summam materiai
<lvcr. rer. nat. 2.528> Finitam constare, id quod non esse probaui
<lvcr. rer. nat. 2.529> Versibus ostendens corpuscula materiai
<lvcr. rer. nat. 2.530_530> Ex infinito summam rerum usque tenere,
<lvcr. rer. nat. 2.531> Vndique protelo plagarum continuato.
<lvcr. rer. nat. 2.532> Nam quod rara uides magis esse animalia quaedam
<lvcr. rer. nat. 2.533> Fecundamque minus naturam cernis in illis,
<lvcr. rer. nat. 2.534> At regione locoque alio terrisque remotis
<lvcr. rer. nat. 2.535_535> Multa licet genere esse in eo numerumque repleri;
<lvcr. rer. nat. 2.536> Sicut quadrupedum cum primis esse uidemus
<lvcr. rer. nat. 2.537> In genere anguimanus elephantos, India quorum
<lvcr. rer. nat. 2.538> Milibus e multis uallo munitur eburno,
<lvcr. rer. nat. 2.539> Vt penitus nequeat penetrari: tanta ferarum
<lvcr. rer. nat. 2.540_540> Vis est, quarum nos perpauca exempla uidemus.
<lvcr. rer. nat. 2.541> Sed tamen id quoque uti concedam, quamlibet esto
<lvcr. rer. nat. 2.542> Vnica res quaedam natiuo corpore sola,
<lvcr. rer. nat. 2.543> Cui similis toto terrarum non sit in orbi;
<lvcr. rer. nat. 2.544> Infinita tamen nisi erit uis materiai
<lvcr. rer. nat. 2.545_545> Vnde ea progigni possit concepta, creari
<lvcr. rer. nat. 2.546> Non poterit, neque, quod superest, procrescere alique.
<lvcr. rer. nat. 2.547> Quippe etenim sumam hoc quoque uti finita per omne
<lvcr. rer. nat. 2.548> Corpora iactari unius genitalia rei,
<lvcr. rer. nat. 2.549> Vnde ubi qua ui et quo pacto congressa coibunt
<lvcr. rer. nat. 2.550_550> Materiae tanto in pelago turbaque aliena?
<lvcr. rer. nat. 2.551> Non, ut opinor, habent rationem conciliandi
<lvcr. rer. nat. 2.552> Sed quasi naufragiis magnis multisque coortis
<lvcr. rer. nat. 2.553> Disiectare solet magnum mare transtra cauernas
<lvcr. rer. nat. 2.554> Antemnas proram malos tonsasque natantis,
<lvcr. rer. nat. 2.555_555> Per terrarum omnis oras fluitantia aplustra
<lvcr. rer. nat. 2.556> Vt uideantur et indicium mortalibus edant,
<lvcr. rer. nat. 2.557> Infidi maris insidias uirisque dolumque
<lvcr. rer. nat. 2.558> Vt uitare uelint, neue ullo tempore credant,
<lvcr. rer. nat. 2.559> Subdola cum ridet placidi pellacia ponti,
<lvcr. rer. nat. 2.560_560> Sic tibi si finita semel primordia quaedam
<lvcr. rer. nat. 2.561> Constitues, aeuum debebunt sparsa per omnem
<lvcr. rer. nat. 2.562> Disiectare aestus diuersi materiai,
<lvcr. rer. nat. 2.563> Numquam in concilium ut possint compulsa coire
<lvcr. rer. nat. 2.564> Nec remorari in concilio nec crescere adaucta;
<lvcr. rer. nat. 2.565_565> Quorum utrumque palam fieri manifesta docet res,
<lvcr. rer. nat. 2.566> Et res progigni et genitas procrescere posse.
<lvcr. rer. nat. 2.567> Esse igitur genere in quouis primordia rerum
<lvcr. rer. nat. 2.568> Infinita palam est unde omnia suppeditantur.
<lvcr. rer. nat. 2.569> Nec superare queunt motus itaque exitiales
<lvcr. rer. nat. 2.570_570> Perpetuo neque in aeternum sepelire salutem,
<lvcr. rer. nat. 2.571> Nec porro rerum genitales auctificique
<lvcr. rer. nat. 2.572> Motus perpetuo possunt seruare creata.
<lvcr. rer. nat. 2.573> Sic aequo geritur certamine principiorum
<lvcr. rer. nat. 2.574> Ex infinito contractum tempore bellum.
<lvcr. rer. nat. 2.575_575> Nunc hic nunc illic superant uitalia rerum
<lvcr. rer. nat. 2.576> Et superantur item. miscetur funere uagor
<lvcr. rer. nat. 2.577> Quem pueri tollunt uisentes luminis oras;
<lvcr. rer. nat. 2.578> Nec nox ulla diem neque noctem aurora secutast
<lvcr. rer. nat. 2.579> Quae non audierit mixtos uagitibus aegris
<lvcr. rer. nat. 2.580_580> Ploratus mortis comites et funeris atri.
<lvcr. rer. nat. 2.581> Illud in his obsignatum quoque rebus habere
<lvcr. rer. nat. 2.582> Conuenit et memori mandatum mente tenere,
<lvcr. rer. nat. 2.583> Nil esse, in promptu quorum natura uidetur,
<lvcr. rer. nat. 2.584> Quod genere ex uno consistat principiorum,
<lvcr. rer. nat. 2.585_585> Nec quicquam quod non permixto semine constet;
<lvcr. rer. nat. 2.586> Et quodcumque magis uis multas possidet in se
<lvcr. rer. nat. 2.587> Atque potestates, ita plurima principiorum
<lvcr. rer. nat. 2.588> In sese genera ac uarias docet esse figuras.
<lvcr. rer. nat. 2.589> Principio tellus habet in se corpora prima
<lvcr. rer. nat. 2.590_590> Vnde mare immensum uoluentes frigora fontes
<lvcr. rer. nat. 2.591> Assidue renouent, habet ignes unde oriantur.
<lvcr. rer. nat. 2.592> Nam multis succensa locis ardent sola terrae,
<lvcr. rer. nat. 2.593> Ex imis uero furit ignibus impetus Aetnae.
<lvcr. rer. nat. 2.594> Tum porro nitidas fruges arbustaque laeta
<lvcr. rer. nat. 2.595_595> Gentibus humanis habet unde extollere possit,
<lvcr. rer. nat. 2.596> Vnde etiam fluuios frondis et pabula laeta
<lvcr. rer. nat. 2.597> Montiuago generi possit praebere ferarum.
<lvcr. rer. nat. 2.598> Quare magna deum mater materque ferarum
<lvcr. rer. nat. 2.599> Et nostri genetrix haec dicta est corporis una.
<lvcr. rer. nat. 2.600_600> Hanc ueteres Graium docti cecinere poetae
<lvcr. rer. nat. 2.601> Sedibus in curru biiugos agitare leones,
<lvcr. rer. nat. 2.602> Aeris in spatio magnam pendere docentes
<lvcr. rer. nat. 2.603> Tellurem neque posse in terra sistere terram.
<lvcr. rer. nat. 2.604> Adiunxere feras, quia quamuis effera proles
<lvcr. rer. nat. 2.605_605> Officiis debet molliri uicta parentum.
<lvcr. rer. nat. 2.606> Muralique caput summum cinxere corona,
<lvcr. rer. nat. 2.607> Eximiis munita locis quia sustinet urbis;
<lvcr. rer. nat. 2.608> Quo nunc insigni per magnas praedita terras
<lvcr. rer. nat. 2.609> Horrifice fertur diuinae matris imago.
<lvcr. rer. nat. 2.610_610> Hanc uariae gentes antiquo more sacrorum
<lvcr. rer. nat. 2.611> Idaeam uocitant matrem Phrygiasque cateruas
<lvcr. rer. nat. 2.612> Dant comites, quia primum ex illis finibus edunt
<lvcr. rer. nat. 2.613> Per terrarum orbem fruges coepisse creari.
<lvcr. rer. nat. 2.614> Gallos attribuunt, quia, numen qui uiolarint
<lvcr. rer. nat. 2.615_615> Matris et ingrati genitoribus inuenti sint,
<lvcr. rer. nat. 2.616> Significare uolunt indignos esse putandos,
<lvcr. rer. nat. 2.617> Viuam progeniem qui in oras luminis edant.
<lvcr. rer. nat. 2.618> Tympana tenta tonant palmis et cymbala circum
<lvcr. rer. nat. 2.619> Concaua, raucisonoque minantur cornua cantu,
<lvcr. rer. nat. 2.620_620> Et Phrygio stimulat numero caua tibia mentis,
<lvcr. rer. nat. 2.621> Telaque praeportant uiolenti signa furoris,
<lvcr. rer. nat. 2.622> Ingratos animos atque impia pectora uulgi
<lvcr. rer. nat. 2.623> Conterrere metu quae possint numini~ diuae.
<lvcr. rer. nat. 2.624> Ergo cum primum magnas inuecta per urbis
<lvcr. rer. nat. 2.625_625> Munificat tacita mortalis muta salute,
<lvcr. rer. nat. 2.626> Aere atque argento sternunt iter omne uiarum
<lvcr. rer. nat. 2.627> Largifica stipe ditantes ninguntque rosarum
<lvcr. rer. nat. 2.628> Floribus umbrantes matrem comitumque cateruas.
<lvcr. rer. nat. 2.629> Hic armata manus, Curetas nomine Grai
<lvcr. rer. nat. 2.630_630> Quos memorant Phrygios, inter se forte <quod armis>
<lvcr. rer. nat. 2.631> Ludunt in numerumque exsultant sanguine laeti
<lvcr. rer. nat. 2.632> Terrificas capitum quatientes numine cristas,
<lvcr. rer. nat. 2.633> Dictaeos referunt Curetas qui Iouis illum
<lvcr. rer. nat. 2.634> Vagitum in Creta quondam occultasse feruntur,
<lvcr. rer. nat. 2.635_635> Cum pueri circum puerum pernice chorea
<lvcr. rer. nat. 2.636><>
<lvcr. rer. nat. 2.637> Armati in numerum pulsarent aeribus aera,
<lvcr. rer. nat. 2.638> Ne Saturnus eum malis mandaret adeptus
<lvcr. rer. nat. 2.639> Aeternumque daret matri sub pectore uulnus.
<lvcr. rer. nat. 2.640_640> Propterea magnam armati matrem comitantur,
<lvcr. rer. nat. 2.641> Aut quia significant diuam praedicere ut armis
<lvcr. rer. nat. 2.642> Ac uirtute uelint patriam defendere terram
<lvcr. rer. nat. 2.643> Praesidioque parent decorique parentibus esse.
<lvcr. rer. nat. 2.644> Quae bene et eximie quamuis disposta ferantur,
<lvcr. rer. nat. 2.645_645> Longe sunt tamen a uera ratione repulsa.
<lvcr. rer. nat. 2.646> Omnis enim per se diuum natura necessest
<lvcr. rer. nat. 2.647> Immortali aeuo summa cum pace fruatur
<lvcr. rer. nat. 2.648> Semota ab nostris rebus seiunctaque longe.
<lvcr. rer. nat. 2.649> Nam priuata dolore omni, priuata periclis,
<lvcr. rer. nat. 2.650_650> Ipsa suis pollens opibus, nil indiga nostri,
<lvcr. rer. nat. 2.651> Nec bene promeritis capitur neque tangitur ira.
<lvcr. rer. nat. 2.652> Terra quidem uero caret omni tempore sensu,
<lvcr. rer. nat. 2.653> Et quia multarum potitur primordia rerum,
<lvcr. rer. nat. 2.654> Multa modis multis effert in lumina solis.
<lvcr. rer. nat. 2.655_655> Hic siquis mare Neptunum Cereremque uocare
<lvcr. rer. nat. 2.656> Constituet fruges et Bacchi nomine abuti
<lvcr. rer. nat. 2.657> Mauult quam laticis proprium proferre uocamen,
<lvcr. rer. nat. 2.658> Concedamus ut hic terrarum dictitet orbem
<lvcr. rer. nat. 2.659> Esse deum matrem, dum uera re tamen ipse
<lvcr. rer. nat. 2.660_660> Religione animum turpi contingere parcat.
<lvcr. rer. nat. 2.661> Saepe itaque ex uno tondentes gramina campo
<lvcr. rer. nat. 2.662> Lanigerae pecudes et equorum duellica(==DVELLICA) proles
<lvcr. rer. nat. 2.663> Buceriaeque greges eodem sub tegmine caeli
<lvcr. rer. nat. 2.664> Ex unoque sitim sedantes flumine aquai
<lvcr. rer. nat. 2.665_665> Dissimili uiuunt specie retinentque parentum
<lvcr. rer. nat. 2.666> Naturam et mores generatim quaeque imitantur.
<lvcr. rer. nat. 2.667> Tanta est in quouis genere herbae materiai
<lvcr. rer. nat. 2.668> Dissimilis ratio, tanta est in flumine quoque(==QVO+QVE).
<lvcr. rer. nat. 2.669> Hinc porro quamuis animantem ex omnibus unam
<lvcr. rer. nat. 2.670_670> Ossa cruor uenae calor umor uiscera nerui
<lvcr. rer. nat. 2.671> Constituunt; quae sunt porro distantia longe,
<lvcr. rer. nat. 2.672> Dissimili perfecta figura principiorum.
<lvcr. rer. nat. 2.673> Tum porro quaecumque igni flammata cremantur,
<lvcr. rer. nat. 2.674> Si nil praeterea, tamen haec in corpore condunt
<lvcr. rer. nat. 2.675_675> Vnde ignem iacere et lumen summittere possint
<lvcr. rer. nat. 2.676> Scintillasque agere ac late differre fauillam.
<lvcr. rer. nat. 2.677> Cetera consimili mentis ratione peragrans
<lvcr. rer. nat. 2.678> Inuenies igitur multarum semina rerum
<lvcr. rer. nat. 2.679> Corpore celare et uarias cohibere figuras.
<lvcr. rer. nat. 2.680_680> Denique multa uides quibus et color et sapor una
<lvcr. rer. nat. 2.681> Reddita sunt cum odore. in primis pleraque dona
<lvcr. rer. nat. 2.682> Haec igitur uariis debent constare figuris;
<lvcr. rer. nat. 2.683> Nidor enim penetrat qua fucus non it in artus,
<lvcr. rer. nat. 2.684> Fucus item sorsum, <sorsum> sapor insinuatur
<lvcr. rer. nat. 2.685_685> Sensibus; ut noscas primis differre figuris.
<lvcr. rer. nat. 2.686> Dissimiles igitur formae glomeramen in unum
<lvcr. rer. nat. 2.687> Conueniunt et res permixto semine constant.
<lvcr. rer. nat. 2.688> Quin etiam passim nostris in uersibus ipsis
<lvcr. rer. nat. 2.689> Multa elementa uides multis communia uerbis,
<lvcr. rer. nat. 2.690_690> Cum tamen inter se uersus ac uerba necesse est
<lvcr. rer. nat. 2.691> Confiteare alia ex aliis constare elementis;
<lvcr. rer. nat. 2.692> Non quo multa parum communis littera currat
<lvcr. rer. nat. 2.693> Aut nulla inter se duo sint ex omnibus isdem,
<lvcr. rer. nat. 2.694> Sed quia non uulgo paria omnibus omnia constant.
<lvcr. rer. nat. 2.695_695> Sic aliis in rebus item communia multa
<lvcr. rer. nat. 2.696> Multarum rerum cum sint primordia, uerum
<lvcr. rer. nat. 2.697> Dissimili tamen inter se consistere summa
<lvcr. rer. nat. 2.698> Possunt; ut merito ex aliis constare feratur
<lvcr. rer. nat. 2.699> Humanum genus et fruges arbustaque laeta.
<lvcr. rer. nat. 2.700_700> Nec tamen omnimodis conecti posse putandum est
<lvcr. rer. nat. 2.701> Omnia. nam uulgo fieri portenta uideres,
<lvcr. rer. nat. 2.702> Semiferas hominum species exsistere et altos
<lvcr. rer. nat. 2.703> Interdum ramos egigni corpore uiuo,
<lvcr. rer. nat. 2.704> Multaque conecti terrestria membra marinis,
<lvcr. rer. nat. 2.705_705> Tum flammam taetro spirantis ore Chimaeras
<lvcr. rer. nat. 2.706> Pascere naturam per terras omniparentis.
<lvcr. rer. nat. 2.707> Quorum nil fieri manifestum est, omnia quando
<lvcr. rer. nat. 2.708> Seminibus certis certa genetrice creata
<lvcr. rer. nat. 2.709> Conseruare genus crescentia posse uidemus.
<lvcr. rer. nat. 2.710_710> Scilicet id certa fieri ratione necessust.
<lvcr. rer. nat. 2.711> Nam sua cuique cibis ex omnibus intus in artus
<lvcr. rer. nat. 2.712> Corpora discedunt conexaque conuenientis
<lvcr. rer. nat. 2.713> Efficiunt motus. at contra aliena uidemus
<lvcr. rer. nat. 2.714> Reicere in terras naturam, multaque caecis
<lvcr. rer. nat. 2.715_715> Corporibus fugiunt e corpore percita plagis,
<lvcr. rer. nat. 2.716> Quae neque conecti quoquam potuere neque intus
<lvcr. rer. nat. 2.717> Vitalis motus consentire atque imitari.
<lvcr. rer. nat. 2.718> Sed ne forte putes animalia sola teneri
<lvcr. rer. nat. 2.719> Legibus hisce, eadem ratio res terminat omnis.
<lvcr. rer. nat. 2.720_720> Nam ueluti tota natura dissimiles sunt
<lvcr. rer. nat. 2.721> Inter se genitae res quaeque, ita quamque necessest
<lvcr. rer. nat. 2.722> Dissimili constare figura principiorum;
<lvcr. rer. nat. 2.723> Non quo multa parum simili sint praedita forma,
<lvcr. rer. nat. 2.724> Sed quia non uulgo paria omnibus omnia constant.
<lvcr. rer. nat. 2.725_725> Semina cum porro distent, differre necessust
<lvcr. rer. nat. 2.726> Interualla uias conexus pondera plagas
<lvcr. rer. nat. 2.727> Concursus motus, quae non animalia solum
<lvcr. rer. nat. 2.728> Corpora seiungunt, sed terras ac mare totum
<lvcr. rer. nat. 2.729> Secernunt caelumque a terris omne retentant.
<lvcr. rer. nat. 2.730_730> Nunc age dicta meo dulci quaesita labore
<lvcr. rer. nat. 2.731> Percipe, ne forte haec albis ex alba rearis
<lvcr. rer. nat. 2.732> Principiis esse, ante oculos quae candida cernis,
<lvcr. rer. nat. 2.733> Aut ea quae nigrant nigro de semine nata;
<lvcr. rer. nat. 2.734> Niue alium quemuis quae sunt imbuta colorem,
<lvcr. rer. nat. 2.735_735> Propterea gerere hunc credas, quod materiai
<lvcr. rer. nat. 2.736> Corpora consimili sint eius tincta colore.
<lvcr. rer. nat. 2.737> Nullus enim color est omnino materiai
<lvcr. rer. nat. 2.738> Corporibus, neque par rebus neque denique dispar.
<lvcr. rer. nat. 2.739> In quae corpora si nullus tibi forte uidetur
<lvcr. rer. nat. 2.740_740> Posse animi iniectus fieri, procul auius erras.
<lvcr. rer. nat. 2.741> Nam cum caecigeni, solis qui lumina numquam
<lvcr. rer. nat. 2.742> Dispexere, tamen cognoscant corpora tactu
<lvcr. rer. nat. 2.743> Ex ineunte aeuo nullo coniuncta colore,
<lvcr. rer. nat. 2.744> Scire licet nostrae quoque menti corpora posse
<lvcr. rer. nat. 2.745_745> Verti in notitiam nullo circumlita fuco.
<lvcr. rer. nat. 2.746> Denique nos ipsi caecis quaecumque tenebris
<lvcr. rer. nat. 2.747> Tangimus, haud ullo sentimus tincta colore.
<lvcr. rer. nat. 2.748> Quod quoniam uinco fieri, nunc esse docebo
<lvcr. rer. nat. 2.749> Omnis enim color omnino mutatur in omnis;
<lvcr. rer. nat. 2.750_750> Quod facere haud ullo debent primordia pacto.
<lvcr. rer. nat. 2.751> Immutabile enim quiddam superare necessest,
<lvcr. rer. nat. 2.752> Ne res ad nilum redigantur funditus omnes.
<lvcr. rer. nat. 2.753> Nam quodcumque suis mutatum finibus exit,
<lvcr. rer. nat. 2.754> Continuo hoc mors est illius quod fuit ante.
<lvcr. rer. nat. 2.755_755> Proinde colore caue contingas semina rerum,
<lvcr. rer. nat. 2.756> Ne tibi res redeant ad nilum funditus omnes.
<lvcr. rer. nat. 2.757> Praeterea si nulla coloris principiis est
<lvcr. rer. nat. 2.758> Reddita natura et uariis sunt praedita formis,
<lvcr. rer. nat. 2.759> E quibus omne genus gignunt uariantque colores
<lvcr. rer. nat. 2.760_760> Propterea, magni quod refert semina quaeque
<lvcr. rer. nat. 2.761> Cum quibus et quali positura contineantur
<lvcr. rer. nat. 2.762> Et quos inter se dent motus accipiantque,
<lvcr. rer. nat. 2.763> Perfacile extemplo rationem reddere possis
<lvcr. rer. nat. 2.764> Cur ea quae nigro fuerint paulo ante colore,
<lvcr. rer. nat. 2.765_765> Marmoreo fieri possint candore repente;
<lvcr. rer. nat. 2.766> Vt mare, cum magni commorunt aequora uenti,
<lvcr. rer. nat. 2.767> Vertitur in canos candenti marmore fluctus.
<lvcr. rer. nat. 2.768> Dicere enim possis, nigrum quod saepe uidemus,
<lvcr. rer. nat. 2.769> Materies ubi permixta est illius et ordo
<lvcr. rer. nat. 2.770_770> Principiis mutatus et addita demptaque quaedam,
<lvcr. rer. nat. 2.771> Continuo id fieri ut candens uideatur et album
<lvcr. rer. nat. 2.772> Quod si caeruleis constarent aequora ponti
<lvcr. rer. nat. 2.773> Seminibus, nullo possent albescere pacto.
<lvcr. rer. nat. 2.774> Nam quocumque modo perturbes caerula quae sint,
<lvcr. rer. nat. 2.775_775> Numquam in marmoreum possunt migrare colorem.
<lvcr. rer. nat. 2.776> Sin alio atque alio sunt semina tincta colore
<lvcr. rer. nat. 2.777> Quae maris efficiunt unum purumque nitorem,
<lvcr. rer. nat. 2.778> Vt saepe ex aliis formis uariisque figuris
<lvcr. rer. nat. 2.779> Efficitur quiddam quadratum unaque figura,
<lvcr. rer. nat. 2.780_780> Conueniebat, ut in quadrato cernimus esse
<lvcr. rer. nat. 2.781> Dissimilis formas, ita cernere in aequore ponti
<lvcr. rer. nat. 2.782> Aut alio in quouis uno puroque nitore
<lvcr. rer. nat. 2.783> Dissimilis longe inter se uariosque colores.
<lvcr. rer. nat. 2.784> Praeterea nil officiunt obstantque figurae
<lvcr. rer. nat. 2.785_785> Dissimiles quo quadratum minus omne sit extra;
<lvcr. rer. nat. 2.786> At uarii rerum impediunt prohibentque colores
<lvcr. rer. nat. 2.787> Quominus esse uno possit res tota nitore.
<lvcr. rer. nat. 2.788> Tum porro quae ducit et inlicit ut tribuamus
<lvcr. rer. nat. 2.789> Principiis rerum nonnumquam causa colores,
<lvcr. rer. nat. 2.790_790> Occidit, ex albis quoniam non alba creantur,
<lvcr. rer. nat. 2.791> Nec quae nigra cluent de nigris sed uariis ex.
<lvcr. rer. nat. 2.792> Quippe etenim multo procliuius exorientur
<lvcr. rer. nat. 2.793> Candida de nullo quam nigro nata colore
<lvcr. rer. nat. 2.794> Aut alio quouis qui contra pugnet et obstet.
<lvcr. rer. nat. 2.795_795> Praeterea quoniam nequeunt sine luce colores
<lvcr. rer. nat. 2.796> Esse neque in lucem exsistunt primordia rerum,
<lvcr. rer. nat. 2.797> Scire licet quam sint nullo uelata colore.
<lvcr. rer. nat. 2.798> Qualis enim caecis poterit color esse tenebris?
<lvcr. rer. nat. 2.799> Lumine quin ipso mutatur propterea quod
<lvcr. rer. nat. 2.800_800> Recta aut obliqua percussus luce refulget;
<lvcr. rer. nat. 2.801> Pluma columbarum quo pacto in sole uidetur,
<lvcr. rer. nat. 2.802> Quae sita ceruices circum collumque coronat;
<lvcr. rer. nat. 2.803> Namque alias fit uti claro sit rubra pyropo,
<lvcr. rer. nat. 2.804> Interdum quodam sensu fit uti uideatur
<lvcr. rer. nat. 2.805_805> Inter curalium uiridis miscere zmaragdos.
<lvcr. rer. nat. 2.806> Caudaque pauonis, larga cum luce repleta est,
<lvcr. rer. nat. 2.807> Consimili mutat ratione obuersa colores;
<lvcr. rer. nat. 2.808> Qui quoniam quodam gignuntur luminis ictu,
<lvcr. rer. nat. 2.809> Scire licet, sine eo fieri non posse putandum est.
<lvcr. rer. nat. 2.810_810> Et quoniam plagae quoddam genus excipit in se
<lvcr. rer. nat. 2.811> Pupula, cum sentire colorem dicitur album,
<lvcr. rer. nat. 2.812> Atque aliud porro, nigrum cum et cetera sentit,
<lvcr. rer. nat. 2.813> Nec refert ea quae tangas quo forte colore
<lvcr. rer. nat. 2.814> Praedita sint, uerum quali magis apta figura,
<lvcr. rer. nat. 2.815_815> Scire licet nil principiis opus esse colore,
<lvcr. rer. nat. 2.816> Sed uariis formis uariantis edere tactus.
<lvcr. rer. nat. 2.817> Praeterea quoniam non certis certa figuris
<lvcr. rer. nat. 2.818> Est natura coloris et omnia principiorum
<lvcr. rer. nat. 2.819> Formamenta queunt in quouis esse nitore,
<lvcr. rer. nat. 2.820_820> Cur ea quae constant ex illis non pariter sunt
<lvcr. rer. nat. 2.821> Omne genus perfusa coloribus in genere omni?
<lvcr. rer. nat. 2.822> Conueniebat enim coruos quoque saepe uolantis
<lvcr. rer. nat. 2.823> Ex albis album pinnis iactare colorem
<lvcr. rer. nat. 2.824> Et nigros fieri nigro de semine cycnos
<lvcr. rer. nat. 2.825_825> Aut alio quouis uno uarioque colore.
<lvcr. rer. nat. 2.826> Quin etiam quanto in partis res quaeque minutas
<lvcr. rer. nat. 2.827> Distrahitur magis, hoc magis est ut cernere possis
<lvcr. rer. nat. 2.828> Euanescere paulatim stinguique colorem;
<lvcr. rer. nat. 2.829> Vt fit ubi in paruas partis discerpitur austrum:
<lvcr. rer. nat. 2.830_830> Purpura poeniceusque color clarissimu~ multo,
<lvcr. rer. nat. 2.831> Filatim cum distractum est, disperditur omnis;
<lvcr. rer. nat. 2.832> Noscere ut hinc possis prius omnem efflare colorem
<lvcr. rer. nat. 2.833> Particulas quam discedant ad semina rerum.
<lvcr. rer. nat. 2.834> Postremo quoniam non omnia corpora uocem
<lvcr. rer. nat. 2.835_835> Mittere concedis neque odorem, propterea fit
<lvcr. rer. nat. 2.836> Vt non omnibus attribuas sonitus et odores.
<lvcr. rer. nat. 2.837> Sic oculis quoniam non omnia cernere quimus,
<lvcr. rer. nat. 2.838> Scire licet quaedam tam constare orba colore
<lvcr. rer. nat. 2.839> Quam sine odore ullo quaedam sonituque remota,
<lvcr. rer. nat. 2.840_840> Nec minus haec animum cognoscere posse sagacem
<lvcr. rer. nat. 2.841> Quam quae sunt aliis rebus priuata notare.
<lvcr. rer. nat. 2.842> Sed ne forte putes solo spoliata colore
<lvcr. rer. nat. 2.843> Corpora prima manere, etiam secreta teporis
<lvcr. rer. nat. 2.844> Sunt ac frigoris omnino calidique uaporis,
<lvcr. rer. nat. 2.845_845> Et sonitu sterila et suco ieiuna feruntur,
<lvcr. rer. nat. 2.846> Nec iaciunt ullum proprium de corpore odorem.
<lvcr. rer. nat. 2.847> Sicut amaracini blandum stactaeque liquorem
<lvcr. rer. nat. 2.848> Et nardi florem, nectar qui naribus halat,
<lvcr. rer. nat. 2.849> Cum facere instituas, cum primis quaerere par est,
<lvcr. rer. nat. 2.850_850> Quoad licet ac possis reperire, inolentis oliui
<lvcr. rer. nat. 2.851> Naturam, nullam quae mittat naribus auram,
<lvcr. rer. nat. 2.852> Quam minime ut possit mixtos in corpore odores
<lvcr. rer. nat. 2.853> Concoctosque suo contractans perdere uiro,
<lvcr. rer. nat. 2.854> Propterea tandem debent primordia rerum
<lvcr. rer. nat. 2.855_855> Non adhibere suum gignundis rebus odorem
<lvcr. rer. nat. 2.856> Nec sonitum, quoniam nil ab se mittere possunt,
<lvcr. rer. nat. 2.857> Nec simili ratione saporem denique quemquam
<lvcr. rer. nat. 2.858> Nec frigus neque item calidum tepidumque uaporem,
<lvcr. rer. nat. 2.859> Cetera; quae cum ita sunt tamen ut mortalia constent,
<lvcr. rer. nat. 2.860_860> Molli lenta, fragosa putri, caua corpore raro,
<lvcr. rer. nat. 2.861> Omnia sint a principiis seiuncta necessest,
<lvcr. rer. nat. 2.862> Immortalia si uolumus subiungere rebus
<lvcr. rer. nat. 2.863> Fundamenta quibus nitatur summa salutis;
<lvcr. rer. nat. 2.864> Ne tibi res redeant ad nilum funditus omnes.
<lvcr. rer. nat. 2.865_865> Nunc ea quae sentire uidemus cumque necessest
<lvcr. rer. nat. 2.866> Ex insensilibus tamen omnia confiteare
<lvcr. rer. nat. 2.867> Principiis constare. neque id manifesta refutant
<lvcr. rer. nat. 2.868> Nec contra pugnant, in promptu cognita quae sunt,
<lvcr. rer. nat. 2.869> Sed magis ipsa manu ducunt et credere cogunt
<lvcr. rer. nat. 2.870_870> Ex insensilibus, quod dico, animalia gigni.
<lvcr. rer. nat. 2.871> Quippe uidere licet uiuos exsistere uermis
<lvcr. rer. nat. 2.872> Stercore de taetro, putorem cum sibi nacta est
<lvcr. rer. nat. 2.873> Intempestiuis ex imbribus umida tellus;
<lvcr. rer. nat. 2.874> Praeterea cunctas itidem res uertere sese.
<lvcr. rer. nat. 2.875_875> Vertunt se fluuii frondes et pabula laeta
<lvcr. rer. nat. 2.876> In pecudes, uertunt pecudes in corpora nostra
<lvcr. rer. nat. 2.877> Naturam, et nostro de corpore saepe ferarum
<lvcr. rer. nat. 2.878> Augescunt uiris et corpora pennipotentum.
<lvcr. rer. nat. 2.879> Ergo omnis natura cibos in corpora uiua
<lvcr. rer. nat. 2.880_880> Vertit et hinc sensus animantum procreat omnis,
<lvcr. rer. nat. 2.881> Non alia longe ratione atque arida ligna
<lvcr. rer. nat. 2.882> Explicat in flammas et <in> ignis omnia uersat.
<lvcr. rer. nat. 2.883> Iamne uides igitur magni primordia rerum
<lvcr. rer. nat. 2.884> Referre in quali sint ordine quaeque locata
<lvcr. rer. nat. 2.885_885> Et commixta quibus dent motus accipiantque?
<lvcr. rer. nat. 2.886> Tum porro quid id est, animum quod percutit ipsum,
<lvcr. rer. nat. 2.887> Quod mouet et uarios sensus expromere cogit,
<lvcr. rer. nat. 2.888> Ex insensilibus ne credas sensile gigni?
<lvcr. rer. nat. 2.889> Nimirum lapides et ligna et terra quod una
<lvcr. rer. nat. 2.890_890> Mixta tamen nequeunt uitalem reddere sensum.
<lvcr. rer. nat. 2.891> Illud in his igitur rebus meminisse decebit,
<lvcr. rer. nat. 2.892> Non ex omnibus omnino, quaecumque creant res
<lvcr. rer. nat. 2.893> Sensilia, extemplo me gigni dicere sensus,
<lvcr. rer. nat. 2.894> Sed magni referre ea primum quantula constent,
<lvcr. rer. nat. 2.895_895> Sensile quae faciunt, et qua sint praedita forma,
<lvcr. rer. nat. 2.896> Motibus ordinibus posituris denique quae sint.
<lvcr. rer. nat. 2.897> Quarum nil rerum in lignis glebisque uidemus;
<lvcr. rer. nat. 2.898> Et tamen haec, cum sunt quasi putrefacta per imbris,
<lvcr. rer. nat. 2.899> Vermiculos pariunt, quia corpora materiai
<lvcr. rer. nat. 2.900_900> Antiquis ex ordinibus permota noua re
<lvcr. rer. nat. 2.901> Conciliantur ita ut debent animalia gigni.
<lvcr. rer. nat. 2.902> Deinde ex sensilibus qui sensile posse creari
<lvcr. rer. nat. 2.903> Constituunt porro ex aliis sentire suetis(==SUETIS),
<lvcr. rer. nat. 2.904> Mollia cum faciunt. nam sensus iungitur omnis
<lvcr. rer. nat. 2.905_905> Visceribus neruis uenis, quaecumque uidemus
<lvcr. rer. nat. 2.906> Mollia mortali consistere corpore creta.
<lvcr. rer. nat. 2.907> Sed tamen esto iam posse haec aeterna manere:
<lvcr. rer. nat. 2.908> Nempe tamen debent aut sensum partis habere
<lvcr. rer. nat. 2.909> Aut simili totis animalibus esse putari.
<lvcr. rer. nat. 2.910_910> At nequeant per se partes sentire necesse est;
<lvcr. rer. nat. 2.911> Namque ad nos sensus membrorum respicit omnis,
<lvcr. rer. nat. 2.912> Nec manus a nobis potis est secreta neque ulla
<lvcr. rer. nat. 2.913> Corporis omnino sensum pars sola tenere.
<lvcr. rer. nat. 2.914> Linquitur ut totis animantibus assimulentur.
<lvcr. rer. nat. 2.915_915> Sic itidem quae sentimus sentire necessest,
<lvcr. rer. nat. 2.916> Vitali ut possint consentire undique sensu.
<lvcr. rer. nat. 2.917> Qui poterunt igitur rerum primordia dici
<lvcr. rer. nat. 2.918> Et leti uitare uias, animalia cum sint,
<lvcr. rer. nat. 2.919> Atque animalia sint mortalibus una eademque?
<lvcr. rer. nat. 2.920_920> Quod tamen ut possint, at coetu concilioque
<lvcr. rer. nat. 2.921> Nil facient praeter uulgum turbamque animantum,
<lvcr. rer. nat. 2.922> Scilicet ut nequeant homines armenta feraeque
<lvcr. rer. nat. 2.923> Inter sese ullam rem gignere conueniundo.
<lvcr. rer. nat. 2.924> Quod si forte suum dimittunt corpore sensum
<lvcr. rer. nat. 2.925_925> Atque alium capiunt, quid opus fuit attribui id quod
<lvcr. rer. nat. 2.926> Detrahitur? tum praeterea, quod uidimus ante,
<lvcr. rer. nat. 2.927> Quatenus in pullos animalis uertier oua
<lvcr. rer. nat. 2.928> Cernimus alituum uermisque efferuere, terram
<lvcr. rer. nat. 2.929> Intempestiuos cum putor cepit ob imbris,
<lvcr. rer. nat. 2.930_930> Scire licet gigni posse ex non sensibu~ sensus.
<lvcr. rer. nat. 2.931> Quod si forte aliquis dicet dumtaxat oriri
<lvcr. rer. nat. 2.932> Posse a non sensu sensum mutabilitate,
<lvcr. rer. nat. 2.933> Aut aliquo tamquam partu quo proditur extra,
<lvcr. rer. nat. 2.934> Huic satis illud erit planum facere atque probare
<lvcr. rer. nat. 2.935_935> Non fieri partum nisi concilio ante coacto
<lvcr. rer. nat. 2.936> Nec quicquam commutari sine conciliatu.
<lvcr. rer. nat. 2.937> Principio nequeunt ullius corporis esse
<lvcr. rer. nat. 2.938> Sensus ante ipsam genitam naturam animantis,
<lvcr. rer. nat. 2.939> Nimirum quia materies disiecta tenetur
<lvcr. rer. nat. 2.940_940> Aere fluminibus terris terraque creatis,
<lvcr. rer. nat. 2.941> Nec congressa modo uitalis conuenienti
<lvcr. rer. nat. 2.942> Contulit inter se motus, quibus omnituentes
<lvcr. rer. nat. 2.943> Accensi sensus animantem quamque tuentur.
<lvcr. rer. nat. 2.944> Praeterea quamuis animantem grandior ictus,
<lvcr. rer. nat. 2.945_945> Quam patitur natura, repente adfligit et omnis
<lvcr. rer. nat. 2.946> Corporis atque animi pergit confundere sensus.
<lvcr. rer. nat. 2.947> Dissoluuntur enim positurae principiorum
<lvcr. rer. nat. 2.948> Et penitus motus uitales impediuntur,
<lvcr. rer. nat. 2.949> Donec materies, omnis concussa per artus,
<lvcr. rer. nat. 2.950_950> Vitalis animae nodos a corpore soluit
<lvcr. rer. nat. 2.951> Dispersamque foras per caulas eicit omnis.
<lvcr. rer. nat. 2.952> Nam quid praeterea facere ictum posse reamur
<lvcr. rer. nat. 2.953> Oblatum, nisi discutere ac dissoluere quaeque?
<lvcr. rer. nat. 2.954> Fit quoque uti soleant minus oblato acriter ictu
<lvcr. rer. nat. 2.955_955> Reliqui motus uitales uincere saepe,
<lvcr. rer. nat. 2.956> Vincere, et ingentis plagae sedare tumultus
<lvcr. rer. nat. 2.957> Inque suos quicquid rursus reuocare meatus
<lvcr. rer. nat. 2.958> Et quasi iam leti dominantem in corpore motum
<lvcr. rer. nat. 2.959> Discutere ac paene amissos accendere sensus.
<lvcr. rer. nat. 2.960_960> Nam quare potius leti iam limine ab ipso
<lvcr. rer. nat. 2.961> Ad uitam possint collecta mente reuerti,
<lvcr. rer. nat. 2.962> Quam quo decursum prope iam siet ire et abire?
<lvcr. rer. nat. 2.963> Praeterea quoniam dolor est ubi materiai
<lvcr. rer. nat. 2.964> Corpora ui quadam per uiscera uiua per artus
<lvcr. rer. nat. 2.965_965> Sollicitata suis trepidant in sedibus intus,
<lvcr. rer. nat. 2.966> Inque locum quando remigrant, fit blanda uoluptas,
<lvcr. rer. nat. 2.967> Scire licet nullo primordia posse dolore
<lvcr. rer. nat. 2.968> Temptari nullamque uoluptatem capere ex se;
<lvcr. rer. nat. 2.969> Quandoquidem non sunt ex ullis principiorum
<lvcr. rer. nat. 2.970_970> Corporibus, quorum motus nouitate laborent
<lvcr. rer. nat. 2.971> Aut aliquem fructum capiant dulcedinis almae.
<lvcr. rer. nat. 2.972> Haud igitur debent esse ullo praedita sensu.
<lvcr. rer. nat. 2.973> Denique uti possint sentire animalia quaeque,
<lvcr. rer. nat. 2.974> Principiis si iam est sensus tribuendus eorum,
<lvcr. rer. nat. 2.975_975> Quid, genus humanum propritim de quibus auctumst?
<lvcr. rer. nat. 2.976> Scilicet et risu tremulo concussa cachinnant
<lvcr. rer. nat. 2.977> Et lacrimis spargunt rorantibus ora genasque
<lvcr. rer. nat. 2.978> Multaque de rerum mixtura dicere callent
<lvcr. rer. nat. 2.979> Et sibi proporro quae sint primordia quaerunt;
<lvcr. rer. nat. 2.980_980> Quandoquidem totis mortalibus assimulata
<lvcr. rer. nat. 2.981> Ipsa quoque ex aliis debent constare elementis,
<lvcr. rer. nat. 2.982> Inde alia ex aliis, nusquam consistere ut ausis:
<lvcr. rer. nat. 2.983> Quippe sequar, quodcumque loqui ridereque dices
<lvcr. rer. nat. 2.984> Et sapere, ex aliis eadem haec facientibus ut sit.
<lvcr. rer. nat. 2.985_985> Quod si delira haec furiosaque cernimus esse
<lvcr. rer. nat. 2.986> Et ridere potest non ex ridentibus auctus
<lvcr. rer. nat. 2.987> Et sapere et doctis rationem reddere dictis
<lvcr. rer. nat. 2.988> Non ex seminibus sapientibus atque disertis,
<lvcr. rer. nat. 2.989> Qui minus esse queant ea quae sentire uidemus
<lvcr. rer. nat. 2.990_990> Seminibus permixta carentibus undique sensu?
<lvcr. rer. nat. 2.991> Denique caelesti sumus omnes semine oriundi(==O-RJUNDI);
<lvcr. rer. nat. 2.992> Omnibus ille idem pater est, unde alma liquentis
<lvcr. rer. nat. 2.993> Vmoris guttas mater cum terra recepit,
<lvcr. rer. nat. 2.994> Feta parit nitidas fruges arbustaque laeta
<lvcr. rer. nat. 2.995_995> Et genus humanum, parit omnia saecla ferarum,
<lvcr. rer. nat. 2.996> Pabula cum praebet quibus omnes corpora pascunt
<lvcr. rer. nat. 2.997> Et dulcem ducunt uitam prolemque propagant;
<lvcr. rer. nat. 2.998> Quapropter merito maternum nomen adepta est.
<lvcr. rer. nat. 2.999> Cedit item retro, de terra quod fuit ante,
<lvcr. rer. nat. 2.1000_1000> In terras et quod missumst ex aetheris oris,
<lvcr. rer. nat. 2.1001> Id rursum caeli rellatum templa receptant.
<lvcr. rer. nat. 2.1002> Nec sic interimit mors res ut materiai
<lvcr. rer. nat. 2.1003> Corpora conficiat, sed coetum dissipat ollis.
<lvcr. rer. nat. 2.1004> Inde aliis aliud coniungit et efficit omnes
<lvcr. rer. nat. 2.1005_1005> Res ita conuertant formas mutentque colores
<lvcr. rer. nat. 2.1006> Et capiant sensus et puncto tempore reddant,
<lvcr. rer. nat. 2.1007> Vt noscas referre eadem primordia rerum
<lvcr. rer. nat. 2.1008> Cum quibus et quali positura contineantur
<lvcr. rer. nat. 2.1009> Et quos inter se dent motus accipiantque,
<lvcr. rer. nat. 2.1010_1010> Neue putes aeterna penes residere potesse
<lvcr. rer. nat. 2.1011> Corpora prima quod in summis fluitare uidemus
<lvcr. rer. nat. 2.1012> Rebus et interdum nasci subitoque perire.
<lvcr. rer. nat. 2.1013> Quin etiam refert nostris in uersibus ipsis
<lvcr. rer. nat. 2.1014> Cum quibus et quali sint ordine quaeque locata;
<lvcr. rer. nat. 2.1015_1015> Namque eadem caelum mare terras flumina solem
<lvcr. rer. nat. 2.1016> Significant, eadem fruges arbusta animantis;
<lvcr. rer. nat. 2.1017> Si non omnia sunt, at multo maxima pars est
<lvcr. rer. nat. 2.1018> Consimilis; uerum positura discrepitant res.
<lvcr. rer. nat. 2.1019> Sic ipsis in rebus item iam materiai
<lvcr. rer. nat. 2.1020_1020><>
<lvcr. rer. nat. 2.1021> Concursus motus ordo positura figurae
<lvcr. rer. nat. 2.1022> Cum permutantur, mutari res quoque debent.
<lvcr. rer. nat. 2.1023> Nunc animum nobis adhibe ueram ad rationem.
<lvcr. rer. nat. 2.1024> Nam tibi uementer noua res molitur ad auris
<lvcr. rer. nat. 2.1025_1025> Accidere et noua se species ostendere rerum.
<lvcr. rer. nat. 2.1026> Sed neque tam facilis res ulla est quin ea primum
<lvcr. rer. nat. 2.1027> Difficilis magis ad credendum constet, itemque
<lvcr. rer. nat. 2.1028> Nil adeo magnum neque tam mirabile quicquam
<lvcr. rer. nat. 2.1029> Quod non paulatim minuant mirarier omnes.
<lvcr. rer. nat. 2.1030_1030> Principio caeli clarum purumque colorem,
<lvcr. rer. nat. 2.1031> Quaeque in se cohibet, palantia sidera passim,
<lvcr. rer. nat. 2.1032> Lunamque et solis praeclara luce nitorem;
<lvcr. rer. nat. 2.1033> Omnia quae nunc si primum mortalibus essent,
<lvcr. rer. nat. 2.1034> Ex improuiso si sint obiecta repente,
<lvcr. rer. nat. 2.1035_1035> Quid magis his rebus poterat mirabile dici
<lvcr. rer. nat. 2.1036> Aut minus ante quod auderent fore credere gentes?
<lvcr. rer. nat. 2.1037> Nil, ut opinor: ita haec species miranda fuisset.
<lvcr. rer. nat. 2.1038> Quam tibi iam nemo, fessus satiate uidendi,
<lvcr. rer. nat. 2.1039> Suspicere in caeli dignatur lucida templa!
<lvcr. rer. nat. 2.1040_1040> Desine quapropter nouitate exterritus ipsa
<lvcr. rer. nat. 2.1041> Exspuere ex animo rationem, sed magis acri
<lvcr. rer. nat. 2.1042> Iudicio perpende et, si tibi uera uidentur,
<lvcr. rer. nat. 2.1043> Dede manus, aut, si falsum est, accingere contra.
<lvcr. rer. nat. 2.1044> Quaerit enim rationem animus, cum summa loci sit
<lvcr. rer. nat. 2.1045_1045> Infinita foris haec extra moenia mundi,
<lvcr. rer. nat. 2.1046> Quid sit ibi porro quo prospicere usque uelit mens
<lvcr. rer. nat. 2.1047> Atque animi iactus liber quo peruolet ipse.
<lvcr. rer. nat. 2.1048> Principio nobis in cunctas undique partis
<lvcr. rer. nat. 2.1049> Et latere ex utroque <supra> subterque per omne
<lvcr. rer. nat. 2.1050_1050> Nulla est finis; uti docui, res ipsaque per se
<lvcr. rer. nat. 2.1051> Vociferatur, et elucet natura profundi.
<lvcr. rer. nat. 2.1052> Nullo iam pacto ueri simile esse putandumst,
<lvcr. rer. nat. 2.1053> Vndique cum uersum spatium uacet infinitum
<lvcr. rer. nat. 2.1054> Seminaque innumero numero summaque profunda
<lvcr. rer. nat. 2.1055_1055> Multimodis uolitent aeterno percita motu,
<lvcr. rer. nat. 2.1056> Hunc unum terrarum orbem caelumque creatum,
<lvcr. rer. nat. 2.1057> Nil agere illa foris tot corpora materiai;
<lvcr. rer. nat. 2.1058> Cum praesertim hic sit natura factus, ut ipsa
<lvcr. rer. nat. 2.1059> Sponte sua forte offensando semina rerum
<lvcr. rer. nat. 2.1060_1060> Multimodis temere incassum frustraque coacta
<lvcr. rer. nat. 2.1061> Tandem coluerunt(==CO+LU-E-RUNT) ea quae coniecta repente
<lvcr. rer. nat. 2.1062> Magnarum rerum fierent exordia semper,
<lvcr. rer. nat. 2.1063> Terrai maris et caeli generisque animantum.
<lvcr. rer. nat. 2.1064> Quare etiam atque etiam talis fateare necessest
<lvcr. rer. nat. 2.1065_1065> Esse alios alibi congressus materiai,
<lvcr. rer. nat. 2.1066> Qualis hic est, auido complexu quem tenet aether.
<lvcr. rer. nat. 2.1067> Praeterea cum materies est multa parata,
<lvcr. rer. nat. 2.1068> Cum locus est praesto nec res nec causa moratur
<lvcr. rer. nat. 2.1069> Vlla, geri debent nimirum et confieri res.
<lvcr. rer. nat. 2.1070_1070> Nunc et seminibus si tanta est copia quantam
<lvcr. rer. nat. 2.1071> Enumerare aetas animantum non queat omnis,
<lvcr. rer. nat. 2.1072> Vis<que> eadem <et> natura manet quae semina rerum
<lvcr. rer. nat. 2.1073> Conicere in loca quaeque queat simili ratione
<lvcr. rer. nat. 2.1074> Atque huc sunt coniecta, necesse est confiteare
<lvcr. rer. nat. 2.1075_1075> Esse alios aliis terrarum in partibus orbis
<lvcr. rer. nat. 2.1076> Et uarias hominum gentis et saecla ferarum.
<lvcr. rer. nat. 2.1077> Huc accedit ut in summa res nulla sit una,
<lvcr. rer. nat. 2.1078> Vnica quae gignatur et unica solaque crescat,
<lvcr. rer. nat. 2.1079> Quin alicuiu~ siet saecli permultaque eodem
<lvcr. rer. nat. 2.1080_1080> Sint genere. in primis animalibus inice mentem;
<lvcr. rer. nat. 2.1081> Inuenies sic montiuagum genus esse ferarum,
<lvcr. rer. nat. 2.1082> Sic hominum genitam prolem, sic denique mutas
<lvcr. rer. nat. 2.1083> Squamigerum pecudes et corpora cuncta uolantum.
<lvcr. rer. nat. 2.1084> Quapropter caelum simili ratione fatendumst
<lvcr. rer. nat. 2.1085_1085> Terramque et solem lunam mare, cetera quae sunt,
<lvcr. rer. nat. 2.1086> Non esse unica, sed numero magis innumerali;
<lvcr. rer. nat. 2.1087> Quandoquidem uitae depactus terminus alte
<lvcr. rer. nat. 2.1088> Tam manet haec et tam natiuo corpore constant,
<lvcr. rer. nat. 2.1089> Quam genus omne quod hic generatimst rebus abundans.
<lvcr. rer. nat. 2.1090_1090> Quae bene cognita si teneas, natura uidetur
<lvcr. rer. nat. 2.1091> Libera continuo dominis priuata superbis
<lvcr. rer. nat. 2.1092> Ipsa sua per se sponte omnia dis agere expers.
<lvcr. rer. nat. 2.1093> Nam pro sancta deum tranquilla pectora pace
<lvcr. rer. nat. 2.1094> Quae placidum degunt aeuum uitamque serenam,
<lvcr. rer. nat. 2.1095_1095> Quis regere immensi summam, quis habere profundi
<lvcr. rer. nat. 2.1096> Indu manu ualidas potis est moderanter habenas,
<lvcr. rer. nat. 2.1097> Quis pariter caelos omnis conuertere et omnis
<lvcr. rer. nat. 2.1098> Ignibus aetheriis terras suffire feraces,
<lvcr. rer. nat. 2.1099> Omnibus inue locis esse omni tempore praesto,
<lvcr. rer. nat. 2.1100_1100> Nubibus ut tenebras faciat caelique serena
<lvcr. rer. nat. 2.1101> Concutiat sonitu, tum fulmina mittat et aedes
<lvcr. rer. nat. 2.1102> Saepe suas disturbet et in deserta recedens
<lvcr. rer. nat. 2.1103> Saeuiat exercens telum quod saepe nocentis
<lvcr. rer. nat. 2.1104> Praeterit exanimatque indignos inque merentis?
<lvcr. rer. nat. 2.1105_1105> Multaque post mundi tempus genitale diemque
<lvcr. rer. nat. 2.1106> Primigenum maris et terrae solisque coortum
<lvcr. rer. nat. 2.1107> Addita corpora sunt extrinsecus, addita circum
<lvcr. rer. nat. 2.1108> Semina quae magnum iaculando contulit omne;
<lvcr. rer. nat. 2.1109> Vnde mare et terrae possent augescere et unde
<lvcr. rer. nat. 2.1110_1110> Appareret spatium caeli domus altaque tecta
<lvcr. rer. nat. 2.1111> Tolleret a terris procul et consurgeret aer.
<lvcr. rer. nat. 2.1112> Nam sua cuique locis ex omnibus omnia plagis
<lvcr. rer. nat. 2.1113> Corpora distribuuntur et ad sua saecla recedunt,
<lvcr. rer. nat. 2.1114> Vmor ad umorem, terreno corpore terra
<lvcr. rer. nat. 2.1115_1115> Crescit et ignem ignes procudunt aetheraque aether,
<lvcr. rer. nat. 2.1116> Donec ad extremum crescendi perfica finem
<lvcr. rer. nat. 2.1117> Omnia perduxit rerum natura creatrix;
<lvcr. rer. nat. 2.1118> Vt fit ubi nilo iam plus est quod datur intra
<lvcr. rer. nat. 2.1119> Vitalis uenas quam quod fluit atque recedit.
<lvcr. rer. nat. 2.1120_1120> Omnibus hic aetas debet consistere rebus,
<lvcr. rer. nat. 2.1121> Hic natura suis refrenat uiribus auctum.
<lvcr. rer. nat. 2.1122> Nam quaecumque uides hilaro grandescere adauctu
<lvcr. rer. nat. 2.1123> Paulatimque gradus aetatis scandere adultae,
<lvcr. rer. nat. 2.1124> Plura sibi assumunt quam de se corpora mittunt,
<lvcr. rer. nat. 2.1125_1125> Dum facile in uenas cibus omnis inditur et dum
<lvcr. rer. nat. 2.1126> Non ita sunt late dispessa ut multa remittant
<lvcr. rer. nat. 2.1127> Et plus dispendi faciant quam uescitur aetas.
<lvcr. rer. nat. 2.1128> Nam certe fluere atque recedere corpora rebus
<lvcr. rer. nat. 2.1129> Multa manus dandum est; sed plura accedere debent,
<lvcr. rer. nat. 2.1130_1130> Donec alescendi summum tetigere cacumen.
<lvcr. rer. nat. 2.1131> Inde minutatim uiris et robur adultum
<lvcr. rer. nat. 2.1132> Frangit et in partem peiorem liquitur aetas.
<lvcr. rer. nat. 2.1133> Quippe etenim quanto est res amplior, augmine adempto,
<lvcr. rer. nat. 2.1134> Et quo latior est, in cunctas undique partis
<lvcr. rer. nat. 2.1135_1135> Plura modo dispergit et ab se corpora mittit,
<lvcr. rer. nat. 2.1136> Nec facile in uenas cibus omnis diditur ei
<lvcr. rer. nat. 2.1137> Nec satis est, pro quam largos exaestuat aestus,
<lvcr. rer. nat. 2.1138> Vnde queat tantum suboriri ac suppeditare.
<lvcr. rer. nat. 2.1139> Iure igitur pereunt, cum rarefacta fluendo
<lvcr. rer. nat. 2.1140_1140> Sunt et cum externis succumbunt omnia plagis,
<lvcr. rer. nat. 2.1141> Quandoquidem grandi cibus aeuo denique defit,
<lvcr. rer. nat. 2.1142> Nec tuditantia rem cessant extrinsecus ullam
<lvcr. rer. nat. 2.1143> Corpora conficere et plagis infesta domare.
<lvcr. rer. nat. 2.1144> Sic igitur magni quoque circum moenia mundi
<lvcr. rer. nat. 2.1145_1145> Expugnata dabunt labem putrisque ruinas.
<lvcr. rer. nat. 2.1146> Omnia debet enim cibus integrare nouando
<lvcr. rer. nat. 2.1147> Et fulcire cibus, <cibus> omnia sustentare,
<lvcr. rer. nat. 2.1148> Nequiquam, quoniam nec uenae perpetiuntur
<lvcr. rer. nat. 2.1149> Quod satis est neque quantum opus est natura ministrat.
<lvcr. rer. nat. 2.1150_1150> Iamque adeo fracta est aetas effetaque tellus
<lvcr. rer. nat. 2.1151> Vix animalia parua creat quae cuncta creauit
<lvcr. rer. nat. 2.1152> Saecla deditque ferarum ingentia corpora partu.
<lvcr. rer. nat. 2.1153> Haud, ut opinor, enim mortalia saecla superne
<lvcr. rer. nat. 2.1154> Aurea de caelo demisit funis in arua
<lvcr. rer. nat. 2.1155_1155> Nec mare nec fluctus plangentes saxa crearunt,
<lvcr. rer. nat. 2.1156> Sed genuit tellus eadem quae nunc alit ex se.
<lvcr. rer. nat. 2.1157> Praeterea nitidas fruges uinetaque laeta
<lvcr. rer. nat. 2.1158> Sponte sua primum mortalibus ipsa creauit,
<lvcr. rer. nat. 2.1159> Ipsa dedit dulcis fetus et pabula laeta;
<lvcr. rer. nat. 2.1160_1160> Quae nunc uix nostro grandescunt aucta labore,
<lvcr. rer. nat. 2.1161> Conterimusque boues et uiris agricolarum,
<lvcr. rer. nat. 2.1162> Conficimus ferrum uix aruis suppeditati:
<lvcr. rer. nat. 2.1163> Vsque adeo parcunt fetus augentque laborem.
<lvcr. rer. nat. 2.1164> Iamque caput quassans grandis suspirat arator
<lvcr. rer. nat. 2.1165_1165> Crebrius, incassum magnos cecidisse labores,
<lvcr. rer. nat. 2.1166> Et cum tempora temporibus praesentia confert
<lvcr. rer. nat. 2.1167> Praeteritis, laudat fortunas saepe parentis.
<lvcr. rer. nat. 2.1168> Tristis item uetulae uitis sator atque <uietae>
<lvcr. rer. nat. 2.1169> Temporis incusat momen caelumque fatigat,
<lvcr. rer. nat. 2.1170_1170> Et crepat, antiquum genus ut pietate repletum
<lvcr. rer. nat. 2.1171> Perfacile angustis tolerarit finibus aeuum,
<lvcr. rer. nat. 2.1172> Cum minor esset agri multo modus ante uiritim.
<lvcr. rer. nat. 2.1173> Nec tenet omnia paulatim tabescere et ire
<lvcr. rer. nat. 2.1174> Ad +scopulum+ spatio aetatis defessa uetusto.
<lvcr. rer. nat. 3.1> E tenebris tantis tam clarum extollere lumen
<lvcr. rer. nat. 3.2> Qui primus potuisti illustrans commoda uitae,
<lvcr. rer. nat. 3.3> Te sequor, o Graiae gentis decus, inque tuis nunc
<lvcr. rer. nat. 3.4> Ficta pedum pono pressis uestigia signis,
<lvcr. rer. nat. 3.5_5> Non ita certandi cupidus quam propter amorem
<lvcr. rer. nat. 3.6> Quod te imitari aueo; quid enim contendat hirundo
<lvcr. rer. nat. 3.7> Cycnis, aut quidnam tremulis facere artubus haedi
<lvcr. rer. nat. 3.8> Consimile in cursu possint et fortis equi uis?
<lvcr. rer. nat. 3.9> Tu pater es, rerum inuentor, tu patria nobis
<lvcr. rer. nat. 3.10_10> Suppeditas praecepta, tuisque ex, inclute, chartis,
<lvcr. rer. nat. 3.11> Floriferis ut apes in saltibus omnia libant,
<lvcr. rer. nat. 3.12> Omnia nos itidem depascimur aurea dicta,
<lvcr. rer. nat. 3.13> Aurea, perpetua semper dignissima uita.
<lvcr. rer. nat. 3.14> Nam simul ac ratio tua coepit uociferari
<lvcr. rer. nat. 3.15_15> Naturam rerum, diuina mente coorta,
<lvcr. rer. nat. 3.16> Diffugiunt animi terrores, moenia mundi
<lvcr. rer. nat. 3.17> Discedunt, totum uideo per inane geri res.
<lvcr. rer. nat. 3.18> Apparet diuum numen sedesque quietae
<lvcr. rer. nat. 3.19> Quas neque concutiunt uenti nec nubila nimbis
<lvcr. rer. nat. 3.20_20> Aspergunt neque nix acri concreta pruina
<lvcr. rer. nat. 3.21> Cana cadens uiolat semperque innubilus aether
<lvcr. rer. nat. 3.22> Integit, et large diffuso lumine ridet.
<lvcr. rer. nat. 3.23> Omnia suppeditat porro natura neque ulla
<lvcr. rer. nat. 3.24> Res animi pacem delibat tempore in ullo.
<lvcr. rer. nat. 3.25_25> At contra nusquam apparent Acherusia templa
<lvcr. rer. nat. 3.26> Nec tellus obstat quin omnia dispiciantur,
<lvcr. rer. nat. 3.27> Sub pedibus quaecumque infra per inane geruntur.
<lvcr. rer. nat. 3.28> His ibi me rebus quaedam diuina uoluptas
<lvcr. rer. nat. 3.29> Percipit atque horror, quod sic natura tua ui
<lvcr. rer. nat. 3.30_30> Tam manifesta patens ex omni parte retecta est.
<lvcr. rer. nat. 3.31> Et quoniam docui, cunctarum exordia rerum
<lvcr. rer. nat. 3.32> Qualia sint et quam uariis distantia formis
<lvcr. rer. nat. 3.33> Sponte sua uolitent aeterno percita motu
<lvcr. rer. nat. 3.34> Quoue modo possint res ex his quaeque creari,
<lvcr. rer. nat. 3.35_35> Hasce secundum res animi natura uidetur
<lvcr. rer. nat. 3.36> Atque animae claranda meis iam uersibus esse
<lvcr. rer. nat. 3.37> Et metus ille foras praeceps Acheruntis agendus,
<lvcr. rer. nat. 3.38> Funditus humanam qui uitam turbat ab imo
<lvcr. rer. nat. 3.39> Omnia suffundens mortis nigrore neque ullam
<lvcr. rer. nat. 3.40_40> Esse uoluptatem liquidam puramque relinquit.
<lvcr. rer. nat. 3.41> Nam quod saepe homines morbos magis esse timendos
<lvcr. rer. nat. 3.42> Infamemque ferunt uitam quam Tartara leti
<lvcr. rer. nat. 3.43> Et se scire animi naturam sanguinis esse
<lvcr. rer. nat. 3.44> Aut etiam uenti, si fert ita forte uoluntas,
<lvcr. rer. nat. 3.45_45> Nec prorsum quicquam nostrae rationis egere,
<lvcr. rer. nat. 3.46> Hinc licet aduertas animum magis omnia laudis
<lvcr. rer. nat. 3.47> Iactari causa quam quod res ipsa probetur
<lvcr. rer. nat. 3.48> Extorres idem patria longeque fugati
<lvcr. rer. nat. 3.49> Conspectu ex hominum, foedati crimine turpi,
<lvcr. rer. nat. 3.50_50> Omnibus aerumnis affecti denique uiuunt,
<lvcr. rer. nat. 3.51> Et quocumque tamen miseri uenere parentant
<lvcr. rer. nat. 3.52> Et nigras mactant pecudes et manibu~ diuis
<lvcr. rer. nat. 3.53> Inferias mittunt multoque in rebus acerbis
<lvcr. rer. nat. 3.54> Acrius aduertunt animos ad religionem.
<lvcr. rer. nat. 3.55_55> Quo magis in dubiis hominem spectare periclis
<lvcr. rer. nat. 3.56> Conuenit aduersisque in rebus noscere qui sit;
<lvcr. rer. nat. 3.57> Nam uerae uoces tum demum pectore ab imo
<lvcr. rer. nat. 3.58> Eliciuntur et eripitur persona, manet res.
<lvcr. rer. nat. 3.59> Denique auarities et honorum caeca cupido
<lvcr. rer. nat. 3.60_60> Quae miseros homines cogunt transcendere finis
<lvcr. rer. nat. 3.61> Iuris et interdum socios scelerum atque ministros
<lvcr. rer. nat. 3.62> Noctes atque dies niti praestante labore
<lvcr. rer. nat. 3.63> Ad summas emergere opes, haec uulnera uitae
<lvcr. rer. nat. 3.64> Non minimam partem mortis formidine aluntur.
<lvcr. rer. nat. 3.65_65> Turpis enim ferme contemptus et acris egestas
<lvcr. rer. nat. 3.66> Semota ab dulci uita stabilique uidetur
<lvcr. rer. nat. 3.67> Et quasi iam leti portas cunctarier ante;
<lvcr. rer. nat. 3.68> Vnde homines dum se falso terrore coacti
<lvcr. rer. nat. 3.69> Effugisse uolunt longe longeque remosse,
<lvcr. rer. nat. 3.70_70> Sanguine ciuili rem conflant diuitiasque
<lvcr. rer. nat. 3.71> Conduplicant auidi, caedem caede accumulantes;
<lvcr. rer. nat. 3.72> Crudeles gaudent in tristi funere fratris
<lvcr. rer. nat. 3.73> Et consanguineum mensas odere timentque.
<lvcr. rer. nat. 3.74> Consimili ratione ab eodem saepe timore
<lvcr. rer. nat. 3.75_75> Macerat inuidia ante oculos illum esse potentem,
<lvcr. rer. nat. 3.76> Illum aspectari, claro qui incedit honore,
<lvcr. rer. nat. 3.77> Ipsi se in tenebris uolui(==VOLVI) caenoque queruntur
<lvcr. rer. nat. 3.78> Intereunt partim statuarum et nominis ergo
<lvcr. rer. nat. 3.79> Et saepe usque adeo, mortis formidine, uitae
<lvcr. rer. nat. 3.80_80> Percipit humanos odium lucisque uidendae,
<lvcr. rer. nat. 3.81> Vt sibi consciscant maerenti pectore letum
<lvcr. rer. nat. 3.82> Obliti fontem curarum hunc esse timorem,
<lvcr. rer. nat. 3.83> Hunc uexare pudorem, hunc uincula amicitiai
<lvcr. rer. nat. 3.84> Rumpere et in summa pietatem euertere suadet.
<lvcr. rer. nat. 3.85_85> Nam iam saepe homines patriam carosque parentis
<lvcr. rer. nat. 3.86> Prodiderunt, uitare Acherusia templa petentes.
<lvcr. rer. nat. 3.87> Nam ueluti pueri trepidant atque omnia caecis
<lvcr. rer. nat. 3.88> In tenebris metuunt, sic nos in luce timemus
<lvcr. rer. nat. 3.89> Interdum, nilo quae sunt metuenda magis quam
<lvcr. rer. nat. 3.90_90> Quae pueri in tenebris pauitant finguntque futura.
<lvcr. rer. nat. 3.91> Hunc igitur terrorem animi tenebrasque necessest
<lvcr. rer. nat. 3.92> Non radii solis neque lucida tela diei
<lvcr. rer. nat. 3.93> Discutiant, sed naturae species ratioque.
<lvcr. rer. nat. 3.94> Primum animum dico, mentem quam saepe uocamus,
<lvcr. rer. nat. 3.95_95> In quo consilium uitae regimenque locatum est,
<lvcr. rer. nat. 3.96> Esse hominis partem nilo minus ac manus et pes
<lvcr. rer. nat. 3.97> Atque oculi partes animantis totius exstant.
<lvcr. rer. nat. 3.98> Sensum animi certa non esse in parte locatum,
<lvcr. rer. nat. 3.99> Verum habitum quendam uitalem corporis esse,
<lvcr. rer. nat. 3.100_100> Harmoniam Grai quam dicunt, quod faciat nos
<lvcr. rer. nat. 3.101> Viuere cum sensu, nulla cum in parte siet mens;
<lvcr. rer. nat. 3.102> Vt bona saepe ualetudo cum dicitur esse
<lvcr. rer. nat. 3.103> Corporis, et non est tamen haec pars ulla ualentis.
<lvcr. rer. nat. 3.104> Sic animi sensum non certa parte reponunt;
<lvcr. rer. nat. 3.105_105> Magno opere in quo mi diuersi errare uidentur.
<lvcr. rer. nat. 3.106> Saepe itaque in promptu corpus quod cernitur aegret,
<lvcr. rer. nat. 3.107> Cum tamen ex alia laetamur parte latenti;
<lvcr. rer. nat. 3.108> Et retro fit uti contra sit saepe uicissim,
<lvcr. rer. nat. 3.109> Cum miser ex animo laetatur corpore toto;
<lvcr. rer. nat. 3.110_110> Non alio pacto quam si, pes cum dolet aegri,
<lvcr. rer. nat. 3.111> In nullo caput interea sit forte dolore.
<lvcr. rer. nat. 3.112> Praeterea molli cum somno dedita membra
<lvcr. rer. nat. 3.113> Effusumque iacet sine sensu corpus onustum,
<lvcr. rer. nat. 3.114> Est aliud tamen in nobis quod tempore in illo
<lvcr. rer. nat. 3.115_115> Multimodis agitatur et omnis accipit in se
<lvcr. rer. nat. 3.116> Laetitiae motus et curas cordis inanis.
<lvcr. rer. nat. 3.117> Nunc animam quoque ut in membris cognoscere possis
<lvcr. rer. nat. 3.118> Esse neque harmonia corpus sentire solere,
<lvcr. rer. nat. 3.119> Principio fit uti detracto corpore multo
<lvcr. rer. nat. 3.120_120> Saepe tamen nobis in membris uita moretur;
<lvcr. rer. nat. 3.121> Atque eadem rursum, cum corpora pauca caloris
<lvcr. rer. nat. 3.122> Diffugere forasque per os est editus aer,
<lvcr. rer. nat. 3.123> Deserit extemplo uenas atque ossa relinquit;
<lvcr. rer. nat. 3.124> Noscere ut hinc possis non aequas omnia partis
<lvcr. rer. nat. 3.125_125> Corpora habere neque ex aequo fulcire salutem,
<lvcr. rer. nat. 3.126> Sed magis haec, uenti quae sunt calidique uaporis
<lvcr. rer. nat. 3.127> Semina, curare in membris ut uita moretur.
<lvcr. rer. nat. 3.128> Est igitur calor ac uentus uitalis in ipso
<lvcr. rer. nat. 3.129> Corpore qui nobis moribundos deserit artus.
<lvcr. rer. nat. 3.130_130> Quapropter quoniam est animi natura reperta
<lvcr. rer. nat. 3.131> Atque animae quasi pars hominis, redde harmoniai
<lvcr. rer. nat. 3.132> Nomen, ad organicos alto delatum Heliconi;
<lvcr. rer. nat. 3.133> Siue aliunde ipsi porro traxere et in illam
<lvcr. rer. nat. 3.134> Transtulerunt, proprio quae tum res nomine egebat.
<lvcr. rer. nat. 3.135_135> Quidquid id est, habeant: tu cetera percipe dicta.
<lvcr. rer. nat. 3.136> Nunc animum atque animam dico coniuncta teneri
<lvcr. rer. nat. 3.137> Inter se atque unam naturam conficere ex se,
<lvcr. rer. nat. 3.138> Sed caput esse quasi et dominari in corpore toto
<lvcr. rer. nat. 3.139> Consilium quod nos animum mentemque uocamus.
<lvcr. rer. nat. 3.140_140> Idque situm media regione in pectoris haeret.
<lvcr. rer. nat. 3.141> Hic exsultat enim pauor ac metus, haec loca circum
<lvcr. rer. nat. 3.142> Laetitiae mulcent; hic ergo mens animusquest.
<lvcr. rer. nat. 3.143> Cetera pars animae per totum dissita corpus
<lvcr. rer. nat. 3.144> Paret et ad numen mentis momenque mouetur.
<lvcr. rer. nat. 3.145_145> Idque sibi solum per se sapit, et sibi gaudet,
<lvcr. rer. nat. 3.146> Cum neque res animam neque corpus commouet una.
<lvcr. rer. nat. 3.147> Et quasi, cum caput aut oculus temptante dolore
<lvcr. rer. nat. 3.148> Laeditur in nobis, non omni concruciamur
<lvcr. rer. nat. 3.149> Corpore, sic animus nonnumquam laeditur ipse
<lvcr. rer. nat. 3.150_150> Laetitiaque uiget, cum cetera pars animai
<lvcr. rer. nat. 3.151> Per membra atque artus nulla nouitate cietur.
<lvcr. rer. nat. 3.152> Verum ubi uementi magis est commota metu mens,
<lvcr. rer. nat. 3.153> Consentire animam totam per membra uidemus
<lvcr. rer. nat. 3.154> Sudoresque ita palloremque exsistere toto
<lvcr. rer. nat. 3.155_155> Corpore et infringi linguam uocemque aboriri,
<lvcr. rer. nat. 3.156> Caligare oculos, sonere auris, succidere artus,
<lvcr. rer. nat. 3.157> Denique concidere ex animi terrore uidemus
<lvcr. rer. nat. 3.158> Saepe homines; facile ut quiuis hinc noscere possit
<lvcr. rer. nat. 3.159> Esse animam cum animo coniunctam, quae cum animi ui
<lvcr. rer. nat. 3.160_160> Percussast, exim corpus propellit et icit.
<lvcr. rer. nat. 3.161> Haec eadem ratio naturam animi atque animai
<lvcr. rer. nat. 3.162> Corpoream docet esse. ubi enim propellere membra,
<lvcr. rer. nat. 3.163> Corripere ex somno corpus mutareque uultum
<lvcr. rer. nat. 3.164> Atque hominem totum regere ac uersare uidetur,
<lvcr. rer. nat. 3.165_165> Quorum nil fieri sine tactu posse uidemus
<lvcr. rer. nat. 3.166> Nec tactum porro sine corpore, nonne fatendumst
<lvcr. rer. nat. 3.167> Corporea natura animum constare animamque?
<lvcr. rer. nat. 3.168> Praeterea pariter fungi cum corpore et una
<lvcr. rer. nat. 3.169> Consentire animum nobis in corpore cernis.
<lvcr. rer. nat. 3.170_170> Si minus offendit uitam uis horrida teli
<lvcr. rer. nat. 3.171> Ossibus ac neruis disclusis intus adacta,
<lvcr. rer. nat. 3.172> At tamen insequitur languor terraeque petitus
<lvcr. rer. nat. 3.173> Suauis et in terra mentis qui gignitur aestus,
<lvcr. rer. nat. 3.174> Interdumque quasi exsurgendi incerta uoluntas.
<lvcr. rer. nat. 3.175_175> Ergo corpoream naturam animi esse necessest,
<lvcr. rer. nat. 3.176> Corporeis quoniam telis ictuque laborat.
<lvcr. rer. nat. 3.177> Is tibi nunc animus quali sit corpore et unde
<lvcr. rer. nat. 3.178> Constiterit pergam rationem reddere dictis.
<lvcr. rer. nat. 3.179> Principio esse aio persubtilem atque minutis
<lvcr. rer. nat. 3.180_180> Perquam corporibus factum constare. id ita esse
<lvcr. rer. nat. 3.181> Hinc licet aduertas animum ut pernoscere possis.
<lvcr. rer. nat. 3.182> Nil adeo fieri celeri ratione uidetur,
<lvcr. rer. nat. 3.183> Quam sibi mens fieri proponit et incohat ipsa.
<lvcr. rer. nat. 3.184> Ocius ergo animus quam res se perciet ulla,
<lvcr. rer. nat. 3.185_185> Ante oculos quorum in promptu natura uidetur.
<lvcr. rer. nat. 3.186> At quod mobile tanto operest, constare rotundis
<lvcr. rer. nat. 3.187> Perquam seminibus debet perquamque minutis,
<lvcr. rer. nat. 3.188> Momine uti paruo possint impulsa moueri.
<lvcr. rer. nat. 3.189> Namque mouetur aqua et tantillo momine flutat
<lvcr. rer. nat. 3.190_190> Quippe uolubilibus paruisque creata figuris.
<lvcr. rer. nat. 3.191> At contra mellis constantior est natura
<lvcr. rer. nat. 3.192> Et pigri latices magis et cunctantior actus;
<lvcr. rer. nat. 3.193> Haeret enim inter se magis omnis materiai
<lvcr. rer. nat. 3.194> Copia, nimirum quia non tam leuibus exstat
<lvcr. rer. nat. 3.195_195> Corporibus neque tam subtilibus atque rotundis.
<lvcr. rer. nat. 3.196> Namque papaueris aura potest suspensa leuisque
<lvcr. rer. nat. 3.197> Cogere ut ab summo tibi diffluat altus aceruus:
<lvcr. rer. nat. 3.198> At contra lapidum collectum spicarumque
<lvcr. rer. nat. 3.199> Noenu potest. igitur paruissima corpora proquam
<lvcr. rer. nat. 3.200_200> Et leuissima sunt, ita mobilitate fruuntur.
<lvcr. rer. nat. 3.201> At contra quaecumque magis cum pondere magno
<lvcr. rer. nat. 3.202> Asperaque inueniuntur, eo stabilita magis sunt.
<lvcr. rer. nat. 3.203> Nunc igitur quoniam est animi natura reperta
<lvcr. rer. nat. 3.204> Mobilis egregie, perquam constare necessest
<lvcr. rer. nat. 3.205_205> Corporibus paruis et leuibus atque rotundis.
<lvcr. rer. nat. 3.206> Quae tibi cognita res in multis, o bone, rebus
<lvcr. rer. nat. 3.207> Vtilis inuenietur et opportuna cluebit.
<lvcr. rer. nat. 3.208> Haec quoque res etiam naturam dedicat eius,
<lvcr. rer. nat. 3.209> Quam tenui constet textura quamque loco se
<lvcr. rer. nat. 3.210_210> Contineat paruo, si possit conglomerari,
<lvcr. rer. nat. 3.211> Quod simul atque hominem leti secura quies est
<lvcr. rer. nat. 3.212> Indepta atque animi natura animaeque recessit,
<lvcr. rer. nat. 3.213> Nil ibi libatum de toto corpore cernas
<lvcr. rer. nat. 3.214> Ad speciem, nil ad pondus: mors omnia praestat
<lvcr. rer. nat. 3.215_215> Vitalem praeter sensum calidumque uaporem.
<lvcr. rer. nat. 3.216> Ergo animam totam perparuis esse necessest
<lvcr. rer. nat. 3.217> Seminibus, nexam per uenas uiscera neruos;
<lvcr. rer. nat. 3.218> Quatenus, omnis ubi e toto iam corpore cessit,
<lvcr. rer. nat. 3.219> Extima membrorum circumcaesura tamen se
<lvcr. rer. nat. 3.220_220> Incolumem praestat nec defit ponderis hilum.
<lvcr. rer. nat. 3.221> Quod genus est Bacchi cum flos euanuit aut cum
<lvcr. rer. nat. 3.222> Spiritus unguenti suauis diffugit in auras
<lvcr. rer. nat. 3.223> Aut aliquo cum iam sucus de corpore cessit;
<lvcr. rer. nat. 3.224> Nil oculis tamen esse minor res ipsa uidetur
<lvcr. rer. nat. 3.225_225> Propterea neque detractum de pondere quicquam,
<lvcr. rer. nat. 3.226> Nimirum quia multa minutaque semina sucos
<lvcr. rer. nat. 3.227> Efficiunt et odorem in toto corpore rerum.
<lvcr. rer. nat. 3.228> Quare etiam atque etiam mentis naturam animaeque
<lvcr. rer. nat. 3.229> Scire licet perquam pauxillis esse creatam
<lvcr. rer. nat. 3.230_230> Seminibus, quoniam fugiens nil ponderis aufert.
<lvcr. rer. nat. 3.231> Nec tamen haec simplex nobis natura putanda est.
<lvcr. rer. nat. 3.232> Tenuis(==TENVIS) enim quaedam moribundos deserit aura
<lvcr. rer. nat. 3.233> Mixta uapore, uapor porro trahit aera secum.
<lvcr. rer. nat. 3.234> Nec calor est quisquam, cui non sit mixtus et aer.
<lvcr. rer. nat. 3.235_235> Rara quod eius enim constat natura, necessest
<lvcr. rer. nat. 3.236> Aeris inter eum primordia multa moueri.
<lvcr. rer. nat. 3.237> Iam triplex animi est igitur natura reperta;
<lvcr. rer. nat. 3.238> Nec tamen haec sat sunt ad sensum cuncta creandum,
<lvcr. rer. nat. 3.239> Nil horum quoniam recipit mens posse creare
<lvcr. rer. nat. 3.240_240> Sensiferos motus, qui dant quae mente uolutant.
<lvcr. rer. nat. 3.241> Quarta quoque his igitur quaedam natura necessest
<lvcr. rer. nat. 3.242> Attribuatur. east omnino nominis expers;
<lvcr. rer. nat. 3.243> Qua neque mobilius quicquam neque tenuius exstat,
<lvcr. rer. nat. 3.244> Nec magis e paruis et leuibus ex elementis;
<lvcr. rer. nat. 3.245_245> Sensiferos motus quae didit prima per artus.
<lvcr. rer. nat. 3.246> Prima cietur enim, paruis perfecta figuris;
<lvcr. rer. nat. 3.247> Inde calor motus et uenti caeca potestas
<lvcr. rer. nat. 3.248> Accipit, inde aer; inde omnia mobilitantur,
<lvcr. rer. nat. 3.249> Concutitur sanguis, tum uiscera persentiscunt
<lvcr. rer. nat. 3.250_250> Omnia, postremis datur ossibus atque medullis
<lvcr. rer. nat. 3.251> Siue uoluptas est siue est contrarius ardor.
<lvcr. rer. nat. 3.252> Nec temere huc dolor usque potest penetrare neque acre
<lvcr. rer. nat. 3.253> Permanare malum, quin omnia perturbentur
<lvcr. rer. nat. 3.254> Vsque adeo <ut> uitae desit locus atque animai
<lvcr. rer. nat. 3.255_255> Diffugiant partes per caulas corporis omnis.
<lvcr. rer. nat. 3.256> Sed plerumque fit in summo quasi corpore finis
<lvcr. rer. nat. 3.257> Motibus: hanc ob rem uitam retinere ualemus.
<lvcr. rer. nat. 3.258> Nunc ea quo pacto inter sese mixta quibusque
<lvcr. rer. nat. 3.259> Compta modis uigeant rationem reddere auentem
<lvcr. rer. nat. 3.260_260> Abstrahit inuitum patrii sermonis egestas;
<lvcr. rer. nat. 3.261> Sed tamen, ut potero summatim attingere, tangam.
<lvcr. rer. nat. 3.262> Inter enim cursant primordia principiorum
<lvcr. rer. nat. 3.263> Motibus inter se, nil ut secernier unum
<lvcr. rer. nat. 3.264> Possit nec spatio fieri diuisa potestas,
<lvcr. rer. nat. 3.265_265> Sed quasi multae uis unius corporis exstant.
<lvcr. rer. nat. 3.266> Quod genus in quouis animantum uiscere uulgo
<lvcr. rer. nat. 3.267> Est odor et quidam calor et sapor, et tamen ex his
<lvcr. rer. nat. 3.268> Omnibus est unum perfectum corporis augmen.
<lvcr. rer. nat. 3.269> Sic calor atque aer et uenti caeca potestas
<lvcr. rer. nat. 3.270_270> Mixta creant unam naturam et mobilis illa
<lvcr. rer. nat. 3.271> Vis, initum motus ab se quae diuidit ollis,
<lvcr. rer. nat. 3.272> Sensifer unde oritur primum per uiscera motus.
<lvcr. rer. nat. 3.273> Nam penitus prorsum latet haec natura subestque
<lvcr. rer. nat. 3.274> Nec magis hac infra quicquam est in corpore nostro
<lvcr. rer. nat. 3.275_275> Atque anima est animae proporro totius ipsa.
<lvcr. rer. nat. 3.276> Quod genus in nostris membris et corpore toto
<lvcr. rer. nat. 3.277> Mixta latens animi uis est animaeque potestas,
<lvcr. rer. nat. 3.278> Corporibus quia de paruis paucisque creatast.
<lvcr. rer. nat. 3.279> Sic tibi nominis haec expers uis facta minutis
<lvcr. rer. nat. 3.280_280> Corporibus latet atque animae quasi totius ipsa
<lvcr. rer. nat. 3.281> Proporrost anima et dominatur corpore toto.
<lvcr. rer. nat. 3.282> Consimili ratione necessest uentus et aer
<lvcr. rer. nat. 3.283> Et calor inter se uigeant commixta per artus
<lvcr. rer. nat. 3.284> Atque aliis aliud subsit magis emineatque
<lvcr. rer. nat. 3.285_285> Vt quiddam fieri uideatur ab omnibus unum,
<lvcr. rer. nat. 3.286> Ni calor ac uentus sorsum sorsumque potestas
<lvcr. rer. nat. 3.287> Aeris interimant sensum diductaque soluant.
<lvcr. rer. nat. 3.288> Est etiam calor ille animo, quem sumit, in ira
<lvcr. rer. nat. 3.289> Cum feruescit et ex oculis micat acrius ardor.
<lvcr. rer. nat. 3.290_290> Est et frigida multa comes formidinis aura
<lvcr. rer. nat. 3.291> Quae ciet horrorem membris et concitat artus.
<lvcr. rer. nat. 3.292> Est etiam quoque pacati status aeris ille,
<lvcr. rer. nat. 3.293> Pectore tranquillo qui fit uultuque sereno.
<lvcr. rer. nat. 3.294> Sed calidi plus est illis quibus acria corda
<lvcr. rer. nat. 3.295_295> Iracundaque mens facile efferuescit in ira.
<lvcr. rer. nat. 3.296> Quo genere in primis uis est uiolenta leonum,
<lvcr. rer. nat. 3.297> Pectora qui fremitu rumpunt plerumque gementes
<lvcr. rer. nat. 3.298> Nec capere irarum fluctus in pectore possunt.
<lvcr. rer. nat. 3.299> At uentosa magis ceruorum frigida mens est
<lvcr. rer. nat. 3.300_300> Et gelidas citius per uiscera concitat auras
<lvcr. rer. nat. 3.301> Quae tremulum faciunt membris exsistere motum.
<lvcr. rer. nat. 3.302> At natura boum placido magis aere uiuit,
<lvcr. rer. nat. 3.303> Nec nimis irai fax umquam subdita percit
<lvcr. rer. nat. 3.304> Fumida, suffundens caecae caliginis umbra,
<lvcr. rer. nat. 3.305_305> Nec gelidis torpet telis perfixa pauoris:
<lvcr. rer. nat. 3.306> Interutrasque sitast, ceruos saeuosque leones.
<lvcr. rer. nat. 3.307> Sic hominum genus est. quamuis doctrina politos
<lvcr. rer. nat. 3.308> Constituat pariter quosdam, tamen illa relinquit
<lvcr. rer. nat. 3.309> Naturae cuiusque animi uestigia prima.
<lvcr. rer. nat. 3.310_310> Nec radicitus euelli mala posse putandumst,
<lvcr. rer. nat. 3.311> Quin procliuius hic iras decurrat ad acris,
<lvcr. rer. nat. 3.312> Ille metu citius paulo temptetur, at ille
<lvcr. rer. nat. 3.313> Tertius accipiat quaedam clementius aequo.
<lvcr. rer. nat. 3.314> Inque aliis rebus multis differre necessest
<lvcr. rer. nat. 3.315_315> Naturas hominum uarias moresque sequaces;
<lvcr. rer. nat. 3.316> Quorum ego nunc nequeo caecas exponere causas
<lvcr. rer. nat. 3.317> Nec reperire figurarum tot nomina quot sunt
<lvcr. rer. nat. 3.318> Principiis, unde haec oritur uariantia rerum.
<lvcr. rer. nat. 3.319> Illud in his rebus uideo firmare potesse,
<lvcr. rer. nat. 3.320_320> Vsque adeo naturarum uestigia linqui
<lvcr. rer. nat. 3.321> Paruula quae nequeat ratio depellere nobis,
<lvcr. rer. nat. 3.322> Vt nil impediat dignam dis degere uitam.
<lvcr. rer. nat. 3.323> Haec igitur natura tenetur corpore ab omni
<lvcr. rer. nat. 3.324> Ipsaque corporis est custos et causa salutis;
<lvcr. rer. nat. 3.325_325> Nam communibus inter se radicibus haerent
<lvcr. rer. nat. 3.326> Nec sine pernicie diuelli posse uidentur.
<lvcr. rer. nat. 3.327> Quod genus e thuris glebis euellere odorem
<lvcr. rer. nat. 3.328> Haud facile est quin intereat natura quoque eius.
<lvcr. rer. nat. 3.329> Sic animi atque animae naturam corpore toto
<lvcr. rer. nat. 3.330_330> Extrahere haud facile est quin omnia dissoluantur(==DISSOLUANTUR).
<lvcr. rer. nat. 3.331> Implexis ita principiis ab origine prima
<lvcr. rer. nat. 3.332> Inter se fiunt consorti praedita uita
<lvcr. rer. nat. 3.333> Nec sibi quaeque sine alterius ui posse uidetur
<lvcr. rer. nat. 3.334> Corporis atque animi sorsum sentire potestas,
<lvcr. rer. nat. 3.335_335> Sed communibus inter eas conflatur utrimque
<lvcr. rer. nat. 3.336> Motibus accensus nobis per uiscera sensus.
<lvcr. rer. nat. 3.337> Praeterea corpus per se nec gignitur umquam
<lvcr. rer. nat. 3.338> Nec crescit neque post mortem durare uidetur.
<lvcr. rer. nat. 3.339> Non enim, ut umor aquae dimittit saepe uaporem
<lvcr. rer. nat. 3.340_340> Qui datus est, neque ea causa conuellitur ipse,
<lvcr. rer. nat. 3.341> Sed manet incolumis, non, inquam, sic animai
<lvcr. rer. nat. 3.342> Discidium possunt artus perferre relicti,
<lvcr. rer. nat. 3.343> Sed penitus pereunt conuulsi conque putrescunt.
<lvcr. rer. nat. 3.344> Ex ineunte aeuo sic corporis atque animai
<lvcr. rer. nat. 3.345_345> Mutua uitalis discunt contagia motus
<lvcr. rer. nat. 3.346> Maternis etiam membris aluoque reposta,
<lvcr. rer. nat. 3.347> Discidium <ut> nequeat fieri sine peste maloque;
<lvcr. rer. nat. 3.348> Vt uideas, quoniam coniunctast causa salutis,
<lvcr. rer. nat. 3.349> Coniunctam quoque naturam consistere eorum.
<lvcr. rer. nat. 3.350_350> Quod superest, siquis corpus sentire refutat
<lvcr. rer. nat. 3.351> Atque animam credit permixtam corpore toto
<lvcr. rer. nat. 3.352> Suscipere hunc motum quem sensum nominitamus,
<lvcr. rer. nat. 3.353> Vel manifestas res contra uerasque repugnat.
<lvcr. rer. nat. 3.354> Quid sit enim corpus sentire quis afferet umquam,
<lvcr. rer. nat. 3.355_355> Si non ipsa palam quod res dedit ac docuit nos?
<lvcr. rer. nat. 3.356> At dimissa anima corpus caret undique sensu;
<lvcr. rer. nat. 3.357> Perdit enim quod non proprium fuit eius in aeuo,
<lvcr. rer. nat. 3.358> Multaque praeterea perdit cum expellitur aeuo.
<lvcr. rer. nat. 3.359> Dicere porro oculos nullam rem cernere posse,
<lvcr. rer. nat. 3.360_360> Sed per eos animum ut foribus spectare reclusis,
<lvcr. rer. nat. 3.361> Difficilest, contra cum sensus ducat eorum;
<lvcr. rer. nat. 3.362> Sensus enim trahit atque acies detrudit ad ipsas;
<lvcr. rer. nat. 3.363> Fulgida praesertim cum cernere saepe nequimus,
<lvcr. rer. nat. 3.364> Lumina luminibus quia nobis praepediuntur.
<lvcr. rer. nat. 3.365_365> Quod foribus non fit; neque enim, qua cernimus ipsi,
<lvcr. rer. nat. 3.366> Ostia suscipiunt ullum reclusa laborem.
<lvcr. rer. nat. 3.367> Praeterea si pro foribus sunt lumina nostra,
<lvcr. rer. nat. 3.368> Iam magis exemptis oculis debere uidetur
<lvcr. rer. nat. 3.369> Cernere res animus sublatis postibus ipsis.
<lvcr. rer. nat. 3.370_370> Illud in his rebus nequaquam sumere possis,
<lvcr. rer. nat. 3.371> Democriti quod sancta uiri sententia ponit,
<lvcr. rer. nat. 3.372> Corporis atque animi primordia singula priuis
<lvcr. rer. nat. 3.373> Apposita alternis uariare, ac nectere membra.
<lvcr. rer. nat. 3.374> Nam cum multo sunt animae elementa minora
<lvcr. rer. nat. 3.375_375> Quam quibus e corpus nobis et uiscera constant,
<lvcr. rer. nat. 3.376> Tum numero quoque concedunt et rara per artus
<lvcr. rer. nat. 3.377> Dissita sunt dumtaxat; ut hoc promittere possis,
<lvcr. rer. nat. 3.378> Quantula prima queant nobis iniecta ciere
<lvcr. rer. nat. 3.379> Corpora sensiferos motus in corpore, tanta
<lvcr. rer. nat. 3.380_380> Interualla tenere exordia prima animai.
<lvcr. rer. nat. 3.381> Nam neque pulueris interdum sentimus adhaesum
<lvcr. rer. nat. 3.382> Corpore nec membris incussam sidere cretam,
<lvcr. rer. nat. 3.383> Nec nebulam noctu neque aranei tenuia fila
<lvcr. rer. nat. 3.384> Obuia sentimus, quando obretimur euntes,
<lvcr. rer. nat. 3.385_385> Nec supera caput eiusdem cecidisse uietam
<lvcr. rer. nat. 3.386> Vestem nec plumas auium papposque uolantis
<lvcr. rer. nat. 3.387> Qui nimia leuitate cadunt plerumque grauatim,
<lvcr. rer. nat. 3.388> Nec repentis itum cuiusuiscumque animantis
<lvcr. rer. nat. 3.389> Sentimus nec priua pedum uestigia quaeque,
<lvcr. rer. nat. 3.390_390> Corpore quae in nostro culices et cetera ponunt.
<lvcr. rer. nat. 3.391> Vsque adeo prius est in nobis multa ciendum,
<lvcr. rer. nat. 3.392> Quam primordia sentiscant concussa animai
<lvcr. rer. nat. 3.393> Semina corporibus nostris immixta per artus,
<lvcr. rer. nat. 3.394> Et quam in his interuallis tuditantia possint
<lvcr. rer. nat. 3.395_395> Concursare coire et dissultare uicissim.
<lvcr. rer. nat. 3.396> Et magis est animus uitai claustra coercens
<lvcr. rer. nat. 3.397> Et dominantior ad uitam quam uis animai.
<lvcr. rer. nat. 3.398> Nam sine mente animoque nequit residere per artus
<lvcr. rer. nat. 3.399> Temporis exiguam partem pars ulla animai,
<lvcr. rer. nat. 3.400_400> Sed comes insequitur facile et discedit in auras
<lvcr. rer. nat. 3.401> Et gelidos artus in leti frigore linquit.
<lvcr. rer. nat. 3.402> At manet in uita cui mens animusque remansit.
<lvcr. rer. nat. 3.403> Quamuis est circum caesis lacer undique membris
<lvcr. rer. nat. 3.404> Truncus, adempta anima circum membrisque remota
<lvcr. rer. nat. 3.405_405> Viuit et aetherias uitalis suscipit auras.
<lvcr. rer. nat. 3.406> Si non omnimodis, at magna parte animai
<lvcr. rer. nat. 3.407> Priuatus, tamen in uita cunctatur et haeret;
<lvcr. rer. nat. 3.408> Vt, lacerato oculo circum si pupula mansit
<lvcr. rer. nat. 3.409> Incolumis, stat cernundi uiuata potestas,
<lvcr. rer. nat. 3.410_410> Dummodo ne totum corrumpas luminis orbem
<lvcr. rer. nat. 3.411> Et circum caedas aciem solamque relinquas;
<lvcr. rer. nat. 3.412> Id quoque enim sine pernicie non fiet eorum.
<lvcr. rer. nat. 3.413> At si tantula pars oculi media illa peresa est,
<lvcr. rer. nat. 3.414> Occidit extemplo lumen tenebraeque sequuntur,
<lvcr. rer. nat. 3.415_415> Incolumis quamuis alioquist splendidus orbis.
<lvcr. rer. nat. 3.416> Hoc anima atque animus uincti sunt foedere semper.
<lvcr. rer. nat. 3.417> Nunc age, natiuos animantibus et mortalis
<lvcr. rer. nat. 3.418> Esse animos animasque leuis ut noscere possis,
<lvcr. rer. nat. 3.419> Conquisita diu dulcique reperta labore
<lvcr. rer. nat. 3.420_420> Digna tua pergam disponere carmina uita.
<lvcr. rer. nat. 3.421> Tu fac utrumque uno sub iungas nomine eorum,
<lvcr. rer. nat. 3.422> Atque animam uerbi causa cum dicere pergam,
<lvcr. rer. nat. 3.423> Mortalem esse docens, animum quoque dicere credas,
<lvcr. rer. nat. 3.424> Quatenus est unum inter se coniunctaque res est.
<lvcr. rer. nat. 3.425_425> Principio quoniam tenuem constare minutis
<lvcr. rer. nat. 3.426> Corporibus docui multoque minoribus esse
<lvcr. rer. nat. 3.427> Principiis factam quam liquidus umor aquai
<lvcr. rer. nat. 3.428> Aut nebula aut fumus - nam longe mobilitate
<lvcr. rer. nat. 3.429> Praestat et a tenui causa magis icta mouetur;
<lvcr. rer. nat. 3.430_430> Quippe ubi imaginibus fumi nebulaeque mouetur.
<lvcr. rer. nat. 3.431> Quod genus in somnis sopiti ubi cernimus alte
<lvcr. rer. nat. 3.432> Exhalare uaporem altaria ferreque fumum;
<lvcr. rer. nat. 3.433> Nam procul haec dubio nobis simulacra geruntur -
<lvcr. rer. nat. 3.434> Nunc igitur quoniam quassatis undique uasis
<lvcr. rer. nat. 3.435_435> Diffluere umorem et laticem discedere cernis
<lvcr. rer. nat. 3.436> Et nebula ac fumus quoniam discedit in auras,
<lvcr. rer. nat. 3.437> Crede animam quoque diffundi multoque perire
<lvcr. rer. nat. 3.438> Ocius et citius dissolui in corpora prima,
<lvcr. rer. nat. 3.439> Cum semel ex hominis membris ablata recessit.
<lvcr. rer. nat. 3.440_440> Quippe etenim corpus, quod uas quasi constitit eius,
<lvcr. rer. nat. 3.441> Cum cohibere nequit conquassatum ex aliqua re
<lvcr. rer. nat. 3.442> Ac rarefactum detracto sanguine uenis,
<lvcr. rer. nat. 3.443> Aere qui credas posse hanc cohiberier ullo,
<lvcr. rer. nat. 3.444> Corpore qui nostro rarus magis incohibescit?
<lvcr. rer. nat. 3.445_445> Praeterea gigni pariter cum corpore et una
<lvcr. rer. nat. 3.446> Crescere sentimus pariterque senescere mentem.
<lvcr. rer. nat. 3.447> Nam uelut infirmo pueri teneroque uagantur
<lvcr. rer. nat. 3.448> Corpore, sic animi sequitur sententia tenuis(==TENVIS).
<lvcr. rer. nat. 3.449> Inde ubi robustis adoleuit uiribus aetas,
<lvcr. rer. nat. 3.450_450> Consilium quoque maius et auctior est animi uis.
<lvcr. rer. nat. 3.451> Post ubi iam ualidis quassatum est uiribus aeui
<lvcr. rer. nat. 3.452> Corpus et obtusis ceciderunt uiribus artus,
<lvcr. rer. nat. 3.453> Claudicat ingenium, delirat lingua, <labat> mens,
<lvcr. rer. nat. 3.454> Omnia deficiunt atque uno tempore desunt.
<lvcr. rer. nat. 3.455_455> Ergo dissolui quoque conuenit omnem animai
<lvcr. rer. nat. 3.456> Naturam, ceu fumus, in altas aeris auras;
<lvcr. rer. nat. 3.457> Quandoquidem gigni pariter pariterque uidemus
<lvcr. rer. nat. 3.458> Crescere et, ut docui, simul aeuo fessa fatisci.
<lvcr. rer. nat. 3.459> Huc accedit uti uideamus, corpus ut ipsum
<lvcr. rer. nat. 3.460_460> Suscipere immanis morbos durumque dolorem,
<lvcr. rer. nat. 3.461> Sic animum curas acris luctumque metumque;
<lvcr. rer. nat. 3.462> Quare participem leti quoque conuenit esse.
<lvcr. rer. nat. 3.463> Quin etiam morbis in corporis auius errat
<lvcr. rer. nat. 3.464> Saepe animus; dementit enim deliraque fatur
<lvcr. rer. nat. 3.465_465> Interdumque graui lethargo fertur in altum
<lvcr. rer. nat. 3.466> Aeternumque soporem oculis nutuque cadenti,
<lvcr. rer. nat. 3.467> Vnde neque exaudit uoces nec noscere uultus
<lvcr. rer. nat. 3.468> Illorum potis est, ad uitam qui reuocantes
<lvcr. rer. nat. 3.469> Circumstant lacrimis rorantes ora genasque.
<lvcr. rer. nat. 3.470_470> Quare animum quoque dissolui fateare necessest,
<lvcr. rer. nat. 3.471> Quandoquidem penetrant in eum contagia morbi.
<lvcr. rer. nat. 3.472> Nam dolor ac morbus leti fabricator uterquest,
<lvcr. rer. nat. 3.473> Multorum exitio perdocti quod sumus ante.
<lvcr. rer. nat. 3.474><>
<lvcr. rer. nat. 3.475_475><>
<lvcr. rer. nat. 3.476> Denique cur, hominem cum uini uis penetrauit
<lvcr. rer. nat. 3.477> Acris et in uenas discessit diditus ardor,
<lvcr. rer. nat. 3.478> Consequitur grauitas membrorum, praepediuntur
<lvcr. rer. nat. 3.479> Crura uacillanti, tardescit lingua, madet mens,
<lvcr. rer. nat. 3.480_480> Nant oculi, clamor singultus iurgia gliscunt,
<lvcr. rer. nat. 3.481> Et iam cetera de genere hoc quaecumque sequuntur,
<lvcr. rer. nat. 3.482> Cur ea sunt, nisi quod uemens uiolentia uini
<lvcr. rer. nat. 3.483> Conturbare animam consueuit corpore in ipso?
<lvcr. rer. nat. 3.484> At quaecumque queunt conturbari inque pediri,
<lvcr. rer. nat. 3.485_485> Significant, paulo si durior insinuarit
<lvcr. rer. nat. 3.486> Causa, fore ut pereant aeuo priuata futuro.
<lvcr. rer. nat. 3.487> Quin etiam subito ui morbi saepe coactus
<lvcr. rer. nat. 3.488> Ante oculos aliquis nostros, ut fulminis ictu,
<lvcr. rer. nat. 3.489> Concidit et spumas agit, ingemit et tremit artus,
<lvcr. rer. nat. 3.490_490> Desipit, extentat neruos, torquetur, anhelat
<lvcr. rer. nat. 3.491> Inconstanter, et in iactando membra fatigat.
<lvcr. rer. nat. 3.492> Nimirum quia uis morbi distracta per artus
<lvcr. rer. nat. 3.493> Turbat agens animam spumas, <ut> in aequore salso
<lvcr. rer. nat. 3.494> Ventorum ualidis feruescunt uiribus undae.
<lvcr. rer. nat. 3.495_495> Exprimitur porro gemitus, quia membra dolore
<lvcr. rer. nat. 3.496> Afficiuntur et omnino quod semina uocis
<lvcr. rer. nat. 3.497> Eiciuntur et ore foras glomerata feruntur
<lvcr. rer. nat. 3.498> Qua quasi consuerunt et sunt munita uiai.
<lvcr. rer. nat. 3.499> Desipientia fit, quia uis animi atque animai
<lvcr. rer. nat. 3.500_500> Conturbatur et, ut docui, diuisa seorsum
<lvcr. rer. nat. 3.501> Disiectatur eodem illo distracta ueneno.
<lvcr. rer. nat. 3.502> Inde ubi iam morbi reflexit causa reditque
<lvcr. rer. nat. 3.503> In latebras acer corrupti corporis umor,
<lvcr. rer. nat. 3.504> Tum quasi uaccillans primum consurgit et omnis
<lvcr. rer. nat. 3.505_505> Paulatim redit in sensus animamque receptat.
<lvcr. rer. nat. 3.506> Haec igitur tantis ubi morbis corpore in ipso
<lvcr. rer. nat. 3.507> Iactentur miserisque modis distracta laborent,
<lvcr. rer. nat. 3.508> Cur eadem credis sine corpore in aere aperto
<lvcr. rer. nat. 3.509> Cum ualidis uentis aetatem degere posse?
<lvcr. rer. nat. 3.510_510> Et quoniam mentem sanari, corpus ut aegrum,
<lvcr. rer. nat. 3.511> Cernimus et flecti medicina posse uidemus,
<lvcr. rer. nat. 3.512> Id quoque praesagit mortalem uiuere mentem.
<lvcr. rer. nat. 3.513> Addere enim partis aut ordine traicere aequumst
<lvcr. rer. nat. 3.514> Aut aliquid prorsum de summa detrahere hilum,
<lvcr. rer. nat. 3.515_515> Commutare animum quicumque adoritur et infit
<lvcr. rer. nat. 3.516> Aut aliam quamuis naturam flectere quaerit.
<lvcr. rer. nat. 3.517> At neque transferri sibi partis nec tribui uult
<lvcr. rer. nat. 3.518> Immortale quod est quicquam neque defluere hilum.
<lvcr. rer. nat. 3.519> Nam quodcumque suis mutatum finibus exit,
<lvcr. rer. nat. 3.520_520> Continuo hoc mors est illius quod fuit ante.
<lvcr. rer. nat. 3.521> Ergo animus siue aegrescit, mortalia signa
<lvcr. rer. nat. 3.522> Mittit, uti docui, seu flectitur a medicina.
<lvcr. rer. nat. 3.523> Vsque adeo falsae rationi uera uidetur
<lvcr. rer. nat. 3.524> Res occurrere et effugium praecludere eunti
<lvcr. rer. nat. 3.525_525> Ancipitique refutatu conuincere falsum.
<lvcr. rer. nat. 3.526> Denique saepe hominem paulatim cernimus ire
<lvcr. rer. nat. 3.527> Et membratim uitalem deperdere sensum;
<lvcr. rer. nat. 3.528> In pedibus primum digitos liuescere et unguis,
<lvcr. rer. nat. 3.529> Inde pedes et crura mori, post inde per artus
<lvcr. rer. nat. 3.530_530> Ire alios tractim gelidi uestigia leti.
<lvcr. rer. nat. 3.531> Scinditur atque animae haec quoniam natura nec uno
<lvcr. rer. nat. 3.532> Tempore sincera exsistit, mortalis habendast.
<lvcr. rer. nat. 3.533> Quod si forte putas ipsam se posse per artus
<lvcr. rer. nat. 3.534> Introrsum trahere et partis conducere in unum
<lvcr. rer. nat. 3.535_535> Atque ideo cunctis sensum deducere membris,
<lvcr. rer. nat. 3.536> At locus ille tamen, quo copia tanta animai
<lvcr. rer. nat. 3.537> Cogitur, in sensu debet maiore uideri;
<lvcr. rer. nat. 3.538> Qui quoniam nusquamst, nimirum ut diximus <ante>,
<lvcr. rer. nat. 3.539> Dilaniata foras dispergitur, interit ergo.
<lvcr. rer. nat. 3.540_540> Quin etiam si iam libeat concedere falsum
<lvcr. rer. nat. 3.541> Et dare posse animam glomerari in corpore eorum,
<lvcr. rer. nat. 3.542> Lumina qui linquunt moribundi particulatim,
<lvcr. rer. nat. 3.543> Mortalem tamen esse animam fateare necesse,
<lvcr. rer. nat. 3.544> Nec refert utrum pereat dispersa per auras
<lvcr. rer. nat. 3.545_545> An contracta suis e partibus obbrutescat,
<lvcr. rer. nat. 3.546> Quando hominem totum magis ac magis undique sensus
<lvcr. rer. nat. 3.547> Deficit et uitae minus et minus undique restat.
<lvcr. rer. nat. 3.548> Et quoniam mens est hominis pars una, loco quae
<lvcr. rer. nat. 3.549> Fixa manet certo, uelut aures atque oculi sunt
<lvcr. rer. nat. 3.550_550> Atque alii sensus qui uitam cumque gubernant,
<lvcr. rer. nat. 3.551> Et ueluti manus atque oculus naresue seorsum
<lvcr. rer. nat. 3.552> Secreta ab nobis nequeunt sentire neque esse,
<lvcr. rer. nat. 3.553> Sed tamen in paruo liquuntur tempore tabe,
<lvcr. rer. nat. 3.554> Sic animus per se non quit sine corpore et ipso
<lvcr. rer. nat. 3.555_555> Esse homine, illius quasi quod uas esse uidetur
<lvcr. rer. nat. 3.556> Siue aliud quid uis potius coniunctius ei
<lvcr. rer. nat. 3.557> Fingere, quandoquidem conexu corpus adhaeret.
<lvcr. rer. nat. 3.558> Denique corporis atque animi uiuata potestas
<lvcr. rer. nat. 3.559> Inter se coniuncta ualent uitaque fruuntur;
<lvcr. rer. nat. 3.560_560> Nec sine corpore enim uitalis edere motus
<lvcr. rer. nat. 3.561> Sola potest animi per se natura nec autem
<lvcr. rer. nat. 3.562> Cassum anima corpus durare et sensibus uti.
<lvcr. rer. nat. 3.563> Scilicet auulsus radicibus ut nequit ullam
<lvcr. rer. nat. 3.564> Dispicere ipse oculus rem sorsum corpore toto,
<lvcr. rer. nat. 3.565_565> Sic anima atque animus per se nil posse uidetur.
<lvcr. rer. nat. 3.566> Nimirum quia per uenas et uiscera mixtim,
<lvcr. rer. nat. 3.567> Per neruos atque ossa, tenentur corpore ab omni
<lvcr. rer. nat. 3.568> Nec magnis interuallis primordia possunt
<lvcr. rer. nat. 3.569> Libera dissultare, ideo conclusa mouentur
<lvcr. rer. nat. 3.570_570> Sensiferos motus quos extra corpus in auras
<lvcr. rer. nat. 3.571> Aeris haud possunt post mortem eiecta moueri
<lvcr. rer. nat. 3.572> Propterea quia non simili ratione tenentur.
<lvcr. rer. nat. 3.573> Corpus enim atque animans erit aer, si cohibere
<lvcr. rer. nat. 3.574> Sese anima atque in eos poterit concludere motus
<lvcr. rer. nat. 3.575_575> Quos ante in neruis et in ipso corpore agebat.
<lvcr. rer. nat. 3.576> Quare etiam atque etiam resoluto corporis omni
<lvcr. rer. nat. 3.577> Tegmine et eiectis extra uitalibus auris
<lvcr. rer. nat. 3.578> Dissolui sensus animi fateare necessest
<lvcr. rer. nat. 3.579> Atque animam, quoniam coniunctast causa duobus.
<lvcr. rer. nat. 3.580_580> Denique cum corpus nequeat perferre animai
<lvcr. rer. nat. 3.581> Discidium quin in taetro tabescat odore,
<lvcr. rer. nat. 3.582> Quid dubitas quin ex imo penitusque coorta
<lvcr. rer. nat. 3.583> Emanarit uti fumus diffusa animae uis,
<lvcr. rer. nat. 3.584> Atque ideo tanta mutatum putre ruina
<lvcr. rer. nat. 3.585_585> Conciderit corpus, penitus quia mota loco sunt
<lvcr. rer. nat. 3.586> Fundamenta, foras anima emanante per artus
<lvcr. rer. nat. 3.587> Perque uiarum omnis flexus, in corpore qui sunt,
<lvcr. rer. nat. 3.588> Atque foramina? multimodis ut noscere possis
<lvcr. rer. nat. 3.589> Dispertitam animae naturam exisse per artus
<lvcr. rer. nat. 3.590_590> Et prius esse sibi distractam corpore in ipso,
<lvcr. rer. nat. 3.591> Quam prolapsa foras enaret in aeris auras.
<lvcr. rer. nat. 3.592> Quin etiam finis dum uitae uertitur intra,
<lvcr. rer. nat. 3.593> Saepe aliqua tamen e causa labefacta uidetur
<lvcr. rer. nat. 3.594> Ire anima ac toto solui de corpore <uelle>
<lvcr. rer. nat. 3.595_595> Et quasi supremo languescere tempore uultus
<lvcr. rer. nat. 3.596> Molliaque exsangui <trunco> cadere omnia membra.
<lvcr. rer. nat. 3.597> Quod genus est, animo male factum cum perhibetur
<lvcr. rer. nat. 3.598> Aut animam liquisse; ubi iam trepidatur et omnes
<lvcr. rer. nat. 3.599> Extremum cupiunt uitae reprehendere uinclum.
<lvcr. rer. nat. 3.600_600> Conquassatur enim tum mens animaeque potestas
<lvcr. rer. nat. 3.601> Omnis et haec ipso cum corpore collabefiunt;
<lvcr. rer. nat. 3.602> Vt grauior paulo possit dissoluere causa.
<lvcr. rer. nat. 3.603> Quid dubitas tandem quin extra prodita corpus
<lvcr. rer. nat. 3.604> Imbecilla foras in aperto, tegmine dempto,
<lvcr. rer. nat. 3.605_605> Non modo non omnem possit durare per aeuum
<lvcr. rer. nat. 3.606> Sed minimum quoduis nequeat consistere tempus?
<lvcr. rer. nat. 3.607> Nec sibi enim quisquam moriens sentire uidetur
<lvcr. rer. nat. 3.608> Ire foras animam incolumem de corpore toto
<lvcr. rer. nat. 3.609> Nec prius ad iugulum et supera succedere fauces,
<lvcr. rer. nat. 3.610_610> Verum deficere in certa regione locatam;
<lvcr. rer. nat. 3.611> Vt sensus alios in parti quemque sua scit
<lvcr. rer. nat. 3.612> Dissolui. quod si immortalis nostra foret mens,
<lvcr. rer. nat. 3.613> Non tam se moriens dissolui conquereretur,
<lvcr. rer. nat. 3.614> Sed magis ire foras uestemque relinquere, ut anguis.
<lvcr. rer. nat. 3.615_615> Denique cur animi numquam mens consiliumque
<lvcr. rer. nat. 3.616> Gignitur in capite aut pedibus manibusue, sed unis
<lvcr. rer. nat. 3.617> Sedibus et certis regionibus omnibus haeret,
<lvcr. rer. nat. 3.618> Si non certa loca ad nascendum reddita cuique
<lvcr. rer. nat. 3.619> Sunt, et ubi quicquid possit durare creatum
<lvcr. rer. nat. 3.620_620> Atque ita multimodis partitis artubus esse,
<lvcr. rer. nat. 3.621> Membrorum ut numquam exsistat praeposterus ordo?
<lvcr. rer. nat. 3.622> Vsque adeo sequitur res rem neque flamma creari
<lvcr. rer. nat. 3.623> Fluminibus solitast neque in igni gignier algor.
<lvcr. rer. nat. 3.624> Praeterea si immortalis natura animaist
<lvcr. rer. nat. 3.625_625> Et sentire potest secreta a corpore nostro,
<lvcr. rer. nat. 3.626> Quinque, ut opinor, eam faciundum est sensibus auctam.
<lvcr. rer. nat. 3.627> Nec ratione alia nosmet proponere nobis
<lvcr. rer. nat. 3.628> Possumus infernas animas Acherunte uagari.
<lvcr. rer. nat. 3.629> Pictores itaque et scriptorum saecla priora
<lvcr. rer. nat. 3.630_630> Sic animas intro duxerunt sensibus auctas.
<lvcr. rer. nat. 3.631> At neque sorsum oculi neque nares nec manus ipsa
<lvcr. rer. nat. 3.632> Esse potest animae neque sorsum lingua, neque aures;
<lvcr. rer. nat. 3.633> Haud igitur per se possunt sentire neque esse.
<lvcr. rer. nat. 3.634> Et quoniam toto sentimus corpore inesse
<lvcr. rer. nat. 3.635_635> Vitalem sensum et totum esse animale uidemus,
<lvcr. rer. nat. 3.636> Si subito medium celeri praeciderit ictu
<lvcr. rer. nat. 3.637> Vis aliqua ut sorsum partem secernat utramque,
<lvcr. rer. nat. 3.638> Dispertita procul dubio quoque uis animai
<lvcr. rer. nat. 3.639> Et discissa simul cum corpore disicietur.
<lvcr. rer. nat. 3.640_640> At quod scinditur et partis discedit in ullas,
<lvcr. rer. nat. 3.641> Scilicet aeternam sibi naturam abnuit esse.
<lvcr. rer. nat. 3.642> Falciferos memorant currus abscidere membra
<lvcr. rer. nat. 3.643> Saepe ita de subito permixta caede calentis,
<lvcr. rer. nat. 3.644> Vt tremere in terra uideatur ab artubus id quod
<lvcr. rer. nat. 3.645_645> Decidit abscisum, cum mens tamen atque hominis uis
<lvcr. rer. nat. 3.646> Mobilitate mali non quit sentire dolorem
<lvcr. rer. nat. 3.647> Et simul in pugnae studio quod dedita mens est:
<lvcr. rer. nat. 3.648> Corpore reliquo(==RELICUO) pugnam caedesque petessit,
<lvcr. rer. nat. 3.649> Nec tenet amissam laeuam cum tegmine saepe
<lvcr. rer. nat. 3.650_650> Inter equos abstraxe rotas falcesque rapaces,
<lvcr. rer. nat. 3.651> Nec cecidisse alius dextram, cum scandit et instat.
<lvcr. rer. nat. 3.652> Inde alius conatur adempto surgere crure,
<lvcr. rer. nat. 3.653> Cum digitos agitat propter moribundus humi pes.
<lvcr. rer. nat. 3.654> Et caput abscisum calido uiuenteque trunco
<lvcr. rer. nat. 3.655_655> Seruat humi uultum uitalem oculosque patentis,
<lvcr. rer. nat. 3.656> Donec reliquias animai reddidit omnis.
<lvcr. rer. nat. 3.657> Quin etiam tibi si lingua uibrante minanti
<lvcr. rer. nat. 3.658> Serpentis cauda procero corpore utrumque
<lvcr. rer. nat. 3.659> Sit libitum in multas partis discidere ferro,
<lvcr. rer. nat. 3.660_660> Omnia iam sorsum cernes ancisa recenti
<lvcr. rer. nat. 3.661> Vulnere tortari et terram conspergere tabo,
<lvcr. rer. nat. 3.662> Ipsam seque retro partem petere ore priorem
<lvcr. rer. nat. 3.663> Vulneris ardenti, ut morsu premat, icta dolore.
<lvcr. rer. nat. 3.664> Omnibus esse igitur totas dicemus in illis
<lvcr. rer. nat. 3.665_665> Particulis animas? at ea ratione sequetur
<lvcr. rer. nat. 3.666> Vnam animantem animas habuisse in corpore multas.
<lvcr. rer. nat. 3.667> Ergo diuisast ea quae fuit una simul cum
<lvcr. rer. nat. 3.668> Corpore; quapropter mortale utrumque putandumst,
<lvcr. rer. nat. 3.669> In multas quoniam partis disciditur aeque.
<lvcr. rer. nat. 3.670_670> Praeterea si immortalis natura animai
<lvcr. rer. nat. 3.671> Constat et in corpus nascentibus insinuatur,
<lvcr. rer. nat. 3.672> Cur super anteactam aetatem meminisse nequimus
<lvcr. rer. nat. 3.673> Nec uestigia gestarum rerum ulla tenemus?
<lvcr. rer. nat. 3.674> Nam si tanto operest animi mutata potestas,
<lvcr. rer. nat. 3.675_675> Omnis ut actarum exciderit retinentia rerum,
<lvcr. rer. nat. 3.676> Non, ut opinor, id a leto iam longius errat;
<lvcr. rer. nat. 3.677> Quapropter fateare necessest quae fuit ante
<lvcr. rer. nat. 3.678> Interiisse et quae nunc est nunc esse creatam.
<lvcr. rer. nat. 3.679> Praeterea si iam perfecto corpore nobis
<lvcr. rer. nat. 3.680_680> Inferri solitast animi uiuata potestas
<lvcr. rer. nat. 3.681> Tum cum gignimur et uitae cum limen inimus,
<lvcr. rer. nat. 3.682> Haud ita conueniebat uti cum corpore et una
<lvcr. rer. nat. 3.683> Cum membris uideatur in ipso sanguine cresse,
<lvcr. rer. nat. 3.684> Sed uelut in cauea per se sibi uiuere solam
<lvcr. rer. nat. 3.685_685> Conuenit, ut sensu corpus tamen affluat omne.
<lvcr. rer. nat. 3.686> Quare etiam atque etiam neque originis esse putandumst
<lvcr. rer. nat. 3.687> Expertis animas nec leti lege solutas.
<lvcr. rer. nat. 3.688> Nam neque tanto opere adnecti potuisse putandumst
<lvcr. rer. nat. 3.689> Corporibus nostris extrinsecus insinuatas -
<lvcr. rer. nat. 3.690_690> Quod fieri totum contra manifesta docet res.
<lvcr. rer. nat. 3.691> Namque ita conexa est per uenas uiscera neruos
<lvcr. rer. nat. 3.692> Ossaque, uti dentes quoque sensu participentur;
<lvcr. rer. nat. 3.693> Morbus ut indicat et gelidai stringor aquai
<lvcr. rer. nat. 3.694> Et lapis oppressus subsit si frugibus asper -
<lvcr. rer. nat. 3.695_695> Nec, tam contextae cum sint, exire uidentur
<lvcr. rer. nat. 3.696> Incolumes posse et saluas exsoluere sese
<lvcr. rer. nat. 3.697> Omnibus e neruis atque ossibus articulisque.
<lvcr. rer. nat. 3.698> Quod si forte putas extrinsecus insinuatam
<lvcr. rer. nat. 3.699> Permanare animam nobis per membra solere,
<lvcr. rer. nat. 3.700_700> Tanto quique magis cum corpore fusa peribit.
<lvcr. rer. nat. 3.701> Quod permanat enim dissoluitur, interit ergo.
<lvcr. rer. nat. 3.702> Dispertitus enim per caulas corporis omnis
<lvcr. rer. nat. 3.703> Vt cibus, in membra atque artus cum diditur omnis,
<lvcr. rer. nat. 3.704> Disperit atque aliam naturam sufficit ex se,
<lvcr. rer. nat. 3.705_705> Sic anima atque animus quamuis integra recens <in>
<lvcr. rer. nat. 3.706> Corpus eunt, tamen in manando dissoluuntur(==DISSOLUUNTUR),
<lvcr. rer. nat. 3.707> Dum quasi per caulas omnis diduntur in artus
<lvcr. rer. nat. 3.708> Particulae quibus haec animi natura creatur,
<lvcr. rer. nat. 3.709> Quae nunc in nostro dominatur corpore nata
<lvcr. rer. nat. 3.710_710> Ex illa quae tunc periit partita per artus.
<lvcr. rer. nat. 3.711> Quapropter neque natali priuata uidetur
<lvcr. rer. nat. 3.712> Esse die natura animae nec funeris expers.
<lvcr. rer. nat. 3.713> Semina praeterea linquuntur necne animai
<lvcr. rer. nat. 3.714> Corpore in exanimo? quod si linquuntur et insunt,
<lvcr. rer. nat. 3.715_715> Haud erit ut merito immortalis possit haberi,
<lvcr. rer. nat. 3.716> Partibus amissis quoniam libata recessit.
<lvcr. rer. nat. 3.717> Sin ita sinceris membris ablata profugit
<lvcr. rer. nat. 3.718> Vt nullas partis in corpore liquerit ex se,
<lvcr. rer. nat. 3.719> Vnde cadauera rancenti iam uiscere uermis
<lvcr. rer. nat. 3.720_720> Exspirant atque unde animantum copia tanta
<lvcr. rer. nat. 3.721> Exos et exsanguis tumidos perfluctuat artus?
<lvcr. rer. nat. 3.722> Quod si forte animas extrinsecus insinuari
<lvcr. rer. nat. 3.723> Vermibus et priuas in corpora posse uenire
<lvcr. rer. nat. 3.724> Credis nec reputas cur milia multa animarum
<lvcr. rer. nat. 3.725_725> Conueniant unde una recesserit, hoc tamen est ut
<lvcr. rer. nat. 3.726> Quaerendum uideatur et in discrimen agendum,
<lvcr. rer. nat. 3.727> Vtrum tandem animae uenentur semina quaeque
<lvcr. rer. nat. 3.728> Vermiculorum ipsaeque sibi fabricentur ubi sint,
<lvcr. rer. nat. 3.729> An quasi corporibus perfectis insinuentur.
<lvcr. rer. nat. 3.730_730> At neque cur faciant ipsae quareue laborent
<lvcr. rer. nat. 3.731> Dicere suppeditat. neque enim, sine corpore cum sunt,
<lvcr. rer. nat. 3.732> Sollicitae uolitant morbis alguque fameque.
<lvcr. rer. nat. 3.733> Corpus enim magis his uitiis affine laborat
<lvcr. rer. nat. 3.734> Et mala multa animus contage fungitur eius.
<lvcr. rer. nat. 3.735_735> Sed tamen his esto quamuis facere utile corpus
<lvcr. rer. nat. 3.736> Cui subeant; at qua possint uia nulla uidetur.
<lvcr. rer. nat. 3.737> Haud igitur faciunt animae sibi corpora et artus.
<lvcr. rer. nat. 3.738> Nec tamen est utqui perfectis insinuentur
<lvcr. rer. nat. 3.739> Corporibus; neque enim poterunt subtiliter esse
<lvcr. rer. nat. 3.740_740> Conexae neque consensu contagia fient.
<lvcr. rer. nat. 3.741> Denique cur acris uiolentia triste leonum
<lvcr. rer. nat. 3.742> Seminium sequitur, uulpes dolus, et fuga ceruis
<lvcr. rer. nat. 3.743> A patribus datur et patrius pauor incitat artus,
<lvcr. rer. nat. 3.744> Et iam cetera de genere hoc cur omnia membris
<lvcr. rer. nat. 3.745_745> Ex ineunte aeuo generascunt ingenioque,
<lvcr. rer. nat. 3.746> Si non, certa suo quia semine seminioque
<lvcr. rer. nat. 3.747> Vis animi pariter crescit cum corpore quoque(==QVO+QVE)?
<lvcr. rer. nat. 3.748> Quod si immortalis foret et mutare soleret
<lvcr. rer. nat. 3.749> Corpora, permixtis animantes moribus essent,
<lvcr. rer. nat. 3.750_750> Effugeret canis Hyrcano de semine saepe
<lvcr. rer. nat. 3.751> Cornigeri incursum cerui tremeretque per auras
<lvcr. rer. nat. 3.752> Aeris accipiter fugiens ueniente columba,
<lvcr. rer. nat. 3.753> Desiperent homines, saperent fera saecla ferarum.
<lvcr. rer. nat. 3.754> Illud enim falsa fertur ratione, quod aiunt
<lvcr. rer. nat. 3.755_755> Immortalem animam mutato corpore flecti.
<lvcr. rer. nat. 3.756> Quod mutatur enim dissoluitur, interit ergo.
<lvcr. rer. nat. 3.757> Traiciuntur enim partes atque ordine migrant;
<lvcr. rer. nat. 3.758> Quare dissolui quoque debent posse per artus,
<lvcr. rer. nat. 3.759> Denique ut intereant una cum corpore cunctae.
<lvcr. rer. nat. 3.760_760> Sin animas hominum dicent in corpora semper
<lvcr. rer. nat. 3.761> Ire humana, tamen quaeram cur e sapienti
<lvcr. rer. nat. 3.762> Stulta queat fieri, nec prudens sit puer ullus,
<lvcr. rer. nat. 3.763><>
<lvcr. rer. nat. 3.764> Nec tam doctus equae pullus quam fortis equi uis.
<lvcr. rer. nat. 3.765_765> Scilicet in tenero tenerascere corpore mentem
<lvcr. rer. nat. 3.766> Confugient. quod si iam fit, fateare necessest
<lvcr. rer. nat. 3.767> Mortalem esse animam, quoniam mutata per artus
<lvcr. rer. nat. 3.768> Tanto opere amittit uitam sensumque priorem.
<lvcr. rer. nat. 3.769> Quoue modo poterit pariter cum corpore quoque(==QVO+QVE)
<lvcr. rer. nat. 3.770_770> Confirmata cupitum aetatis tangere florem
<lvcr. rer. nat. 3.771> Vis animi, nisi erit consors in origine prima?
<lvcr. rer. nat. 3.772> Quidue foras sibi uult membris exire senectis?
<lvcr. rer. nat. 3.773> An metuit conclusa manere in corpore putri
<lvcr. rer. nat. 3.774> Et domus aetatis spatio ne fessa uetusto
<lvcr. rer. nat. 3.775_775> Obruat? at non sunt immortali ulla pericla.
<lvcr. rer. nat. 3.776> Denique conubia ad Veneris partusque ferarum
<lvcr. rer. nat. 3.777> Esse animas praesto deridiculum esse uidetur,
<lvcr. rer. nat. 3.778> Exspectare immortalis mortalia membra
<lvcr. rer. nat. 3.779> Innumero numero certareque praeproperanter
<lvcr. rer. nat. 3.780_780> Inter se quae prima potissimaque insinuetur;
<lvcr. rer. nat. 3.781> Si non forte ita sunt animarum foedera pacta
<lvcr. rer. nat. 3.782> Vt quae prima uolans aduenerit insinuetur
<lvcr. rer. nat. 3.783> Prima neque inter se contendant uiribus hilum.
<lvcr. rer. nat. 3.784> Denique in aethere non arbor, non aequore in alto
<lvcr. rer. nat. 3.785_785> Nubes esse queunt nec pisces uiuere in aruis
<lvcr. rer. nat. 3.786> Nec cruor in lignis neque saxis sucus inesse.
<lvcr. rer. nat. 3.787> Certum ac dispositumst ubi quicquid crescat et insit.
<lvcr. rer. nat. 3.788> Sic animi natura nequit sine corpore oriri
<lvcr. rer. nat. 3.789> Sola neque a neruis et sanguine longius esse.
<lvcr. rer. nat. 3.790_790> Quod si posset enim, multo prius ipsa animi uis
<lvcr. rer. nat. 3.791> In capite aut umeris aut imis calcibus esse
<lvcr. rer. nat. 3.792> Posset et innasci quauis in parte soleret,
<lvcr. rer. nat. 3.793> Tandem in eodem homine atque in eodem uase manere.
<lvcr. rer. nat. 3.794> Quod quoniam nostro quoque constat corpore certum
<lvcr. rer. nat. 3.795_795> Dispositumque uidetur ubi esse et crescere possit
<lvcr. rer. nat. 3.796> Sorsum anima atque animus, tanto magis infitiandum
<lvcr. rer. nat. 3.797> Totum posse extra corpus durare genique.
<lvcr. rer. nat. 3.798> Quare, corpus ubi interiit, periisse necessest
<lvcr. rer. nat. 3.799> Confiteare animam distractam in corpore toto.
<lvcr. rer. nat. 3.800_800> Quippe etenim mortale aeterno iungere et una
<lvcr. rer. nat. 3.801> Consentire putare et fungi mutua posse
<lvcr. rer. nat. 3.802> Desiperest. quid enim diuersius esse putandumst
<lvcr. rer. nat. 3.803> Aut magis inter se disiunctum discrepitansque,
<lvcr. rer. nat. 3.804> Quam mortale quod est immortali atque perenni
<lvcr. rer. nat. 3.805_805> Iunctum in concilio saeuas tolerare procellas?
<lvcr. rer. nat. 3.806> Praeterea quaecumque manent aeterna necessest
<lvcr. rer. nat. 3.807> Aut quia sunt solido cum corpore respuere ictus
<lvcr. rer. nat. 3.808> Nec penetrare pati sibi quicquam quod queat artas
<lvcr. rer. nat. 3.809> Dissociare intus partis, ut materiai
<lvcr. rer. nat. 3.810_810> Corpora sunt quorum naturam ostendimus ante,
<lvcr. rer. nat. 3.811> Aut ideo durare aetatem posse per omnem,
<lvcr. rer. nat. 3.812> Plagarum quia sunt expertia, sicut inanest
<lvcr. rer. nat. 3.813> Quod manet intactum neque ab ictu fungitur hilum,
<lvcr. rer. nat. 3.814> Aut etiam quia nulla loci fit copia circum,
<lvcr. rer. nat. 3.815_815> Quo quasi res possint discedere dissoluique(==DISSOLUIQVE),
<lvcr. rer. nat. 3.816> Sicut summarum summast aeterna, neque extra
<lvcr. rer. nat. 3.817> Quis locus est quo diffugiant neque corpora sunt quae
<lvcr. rer. nat. 3.818> Possint incidere et ualida dissoluere plaga.
<lvcr. rer. nat. 3.819> Quod si forte ideo magis immortalis habendast,
<lvcr. rer. nat. 3.820_820> Quod uitalibus ab rebus munita tenetur,
<lvcr. rer. nat. 3.821> Aut quia non ueniunt omnino aliena salutis
<lvcr. rer. nat. 3.822> Aut quia quae ueniunt aliqua ratione recedunt
<lvcr. rer. nat. 3.823> Pulsa prius quam quid noceant sentire queamus,
<lvcr. rer. nat. 3.824> Praeter enim quam quod morbis cum corporis aegret,
<lvcr. rer. nat. 3.825_825> Aduenit id quod eam de rebus saepe futuris
<lvcr. rer. nat. 3.826> Macerat inque metu male habet curisque fatigat
<lvcr. rer. nat. 3.827> Praeteritisque male admissis peccata remordent.
<lvcr. rer. nat. 3.828> Adde furorem animi proprium atque obliuia rerum,
<lvcr. rer. nat. 3.829> Adde quod in nigras lethargi mergitur undas.
<lvcr. rer. nat. 3.830_830> Nil igitur mors est ad nos neque pertinet hilum,
<lvcr. rer. nat. 3.831> Quandoquidem natura animi mortalis habetur.
<lvcr. rer. nat. 3.832> Et uelut anteacto nil tempore sensimus aegri,
<lvcr. rer. nat. 3.833> Ad confligendum uenientibus undique Poenis,
<lvcr. rer. nat. 3.834> Omnia cum belli trepido concussa tumultu
<lvcr. rer. nat. 3.835_835> Horrida contremuere sub altis aetheris oris,
<lvcr. rer. nat. 3.836> In dubioque fuere utrorum ad regna cadendum
<lvcr. rer. nat. 3.837> Omnibus humanis esset terraque marique,
<lvcr. rer. nat. 3.838> Sic, ubi non erimus, cum corporis atque animai
<lvcr. rer. nat. 3.839> Discidium fuerit quibus e sumus uniter apti,
<lvcr. rer. nat. 3.840_840> Scilicet haud nobis quicquam, qui non erimus tum,
<lvcr. rer. nat. 3.841> Accidere omnino poterit sensumque mouere,
<lvcr. rer. nat. 3.842> Non si terra mari miscebitur et mare caelo.
<lvcr. rer. nat. 3.843> Et si iam nostro sentit de corpore postquam
<lvcr. rer. nat. 3.844> Distractast animi natura animaeque potestas,
<lvcr. rer. nat. 3.845_845> Nil tamen est ad nos qui comptu coniugioque
<lvcr. rer. nat. 3.846> Corporis atque animae consistimus uniter apti.
<lvcr. rer. nat. 3.847> Nec, si materiem nostram collegerit aetas
<lvcr. rer. nat. 3.848> Post obitum rursumque redegerit ut sita nunc est
<lvcr. rer. nat. 3.849> Atque iterum nobis fuerint data lumina uitae,
<lvcr. rer. nat. 3.850_850> Pertineat quicquam tamen ad nos id quoque factum,
<lvcr. rer. nat. 3.851> Interrupta semel cum sit repetentia nostri.
<lvcr. rer. nat. 3.852> Et nunc nil ad nos de nobis attinet, ante
<lvcr. rer. nat. 3.853> Qui fuimus, <nil> iam de illis nos afficit angor.
<lvcr. rer. nat. 3.854> Nam cum respicias immensi temporis omne
<lvcr. rer. nat. 3.855_855> Praeteritum spatium, tum motus materiai
<lvcr. rer. nat. 3.856> Multimodis quam sint, facile hoc accredere possis,
<lvcr. rer. nat. 3.857> Semina saepe in eodem, ut nunc sunt, ordine posta
<lvcr. rer. nat. 3.858> Haec eadem, quibus e nunc nos sumus, ante fuisse.
<lvcr. rer. nat. 3.859> Nec memori tamen id quimus reprehendere mente;
<lvcr. rer. nat. 3.860_860> Inter enim iectast uitai pausa uageque
<lvcr. rer. nat. 3.861> Deerrarunt passim motus ab sensibus omnes.
<lvcr. rer. nat. 3.862> Debet enim, misere si forte aegreque futurumst,
<lvcr. rer. nat. 3.863> Ipse quoque esse in eo tum tempore, cui male possit
<lvcr. rer. nat. 3.864> Accidere. id quoniam mors eximit, esseque probet
<lvcr. rer. nat. 3.865_865> Illum cui possint incommoda conciliari,
<lvcr. rer. nat. 3.866> Scire licet nobis nil esse in morte timendum
<lvcr. rer. nat. 3.867> Nec miserum fieri qui non est posse neque hilum
<lvcr. rer. nat. 3.868> Differre an nullo fuerit iam tempore natus,
<lvcr. rer. nat. 3.869> Mortalem uitam mors cum immortalis ademit.
<lvcr. rer. nat. 3.870_870> Proinde ubi se uideas hominem indignarier ipsum,
<lvcr. rer. nat. 3.871> Post mortem fore ut aut putescat corpore posto
<lvcr. rer. nat. 3.872> Aut flammis interfiat malisue ferarum,
<lvcr. rer. nat. 3.873> Scire licet non sincerum sonere atque subesse
<lvcr. rer. nat. 3.874> Caecum aliquem cordi stimulum, quamuis neget ipse
<lvcr. rer. nat. 3.875_875> Credere se quemquam sibi sensum in morte futurum.
<lvcr. rer. nat. 3.876> Non, ut opinor, enim dat quod promittit et unde,
<lvcr. rer. nat. 3.877> Nec radicitus e uita se tollit et eicit(==E.ICIT),
<lvcr. rer. nat. 3.878> Sed facit esse sui quiddam super inscius ipse.
<lvcr. rer. nat. 3.879> Viuus enim sibi cum proponit quisque futurum,
<lvcr. rer. nat. 3.880_880> Corpus uti uolucres lacerent in morte feraeque,
<lvcr. rer. nat. 3.881> Ipse sui miseret; neque enim se diuidit illim
<lvcr. rer. nat. 3.882> Nec remouet satis a proiecto corpore et illum
<lvcr. rer. nat. 3.883> Se fingit sensuque suo contaminat astans.
<lvcr. rer. nat. 3.884> Hinc indignatur se mortalem esse creatum
<lvcr. rer. nat. 3.885_885> Nec uidet in uera nullum fore morte alium se
<lvcr. rer. nat. 3.886> Qui possit uiuus sibi se lugere peremptum
<lvcr. rer. nat. 3.887> Stansque iacentem <se> lacerari uriue dolere.
<lvcr. rer. nat. 3.888> Nam si in morte malumst malis morsuque ferarum
<lvcr. rer. nat. 3.889> Tractari, non inuenio qui non sit acerbum
<lvcr. rer. nat. 3.890_890> Ignibus impositum calidis torrescere flammis
<lvcr. rer. nat. 3.891> Aut in melle situm suffocari atque rigere
<lvcr. rer. nat. 3.892> Frigore, cum summo gelidi cubat aequore saxi,
<lvcr. rer. nat. 3.893> Vrgeriue superne obtritum pondere terrae.
<lvcr. rer. nat. 3.894>"Iam iam non domus accipiet te laeta, neque uxor
<lvcr. rer. nat. 3.895_895> Optima nec dulces occurrent oscula nati
<lvcr. rer. nat. 3.896> Praeripere et tacita pectus dulcedine tangent.
<lvcr. rer. nat. 3.897> Non poteris factis florentibus esse, tuisque
<lvcr. rer. nat. 3.898> Praesidium. misero misere aiunt "omnia ademit
<lvcr. rer. nat. 3.899> Vna dies infesta tibi tot praemia uitae."
<lvcr. rer. nat. 3.900_900> Illud in his rebus non addunt "nec tibi earum
<lvcr. rer. nat. 3.901> Iam desiderium rerum super insidet una."
<lvcr. rer. nat. 3.902> Quod bene si uideant animo dictisque sequantur,
<lvcr. rer. nat. 3.903> Dissoluant animi magno se angore metuque.
<lvcr. rer. nat. 3.904>"Tu quidem ut es leto sopitus, sic eris aeui
<lvcr. rer. nat. 3.905_905> Quod superest cunctis priuatu doloribus aegris.
<lvcr. rer. nat. 3.906> At nos horrifico cinefactum te prope busto
<lvcr. rer. nat. 3.907> Insatiabiliter defleuimus, aeternumque
<lvcr. rer. nat. 3.908> Nulla dies nobis maerorem e pectore demet."
<lvcr. rer. nat. 3.909> Illud ab hoc igitur quaerendum est, quid sit amari
<lvcr. rer. nat. 3.910_910> Tanto opere, ad somnum si res redit atque quietem,
<lvcr. rer. nat. 3.911> Cur quisquam aeterno possit tabescere luctu.
<lvcr. rer. nat. 3.912> Hoc etiam faciunt ubi discubuere tenentque
<lvcr. rer. nat. 3.913> Pocula saepe homines et inumbrant ora coronis,
<lvcr. rer. nat. 3.914> Ex animo ut dicant "breuis hic est fructus homullis;
<lvcr. rer. nat. 3.915_915> Iam fuerit neque post umquam reuocare licebit."
<lvcr. rer. nat. 3.916> Tamquam in morte mali cum primis hoc sit eorum,
<lvcr. rer. nat. 3.917> Quod sitis exurat miseros atque arida torrat,
<lvcr. rer. nat. 3.918> Aut aliae cuius desiderium insideat rei(==RE.I).
<lvcr. rer. nat. 3.919> Nec sibi enim quisquam tum se uitamque requirit,
<lvcr. rer. nat. 3.920_920> Cum pariter mens et corpus sopita quiescunt.
<lvcr. rer. nat. 3.921> Nam licet aeternum per nos sic esse soporem,
<lvcr. rer. nat. 3.922> Nec desiderium nostri nos afficit ullum.
<lvcr. rer. nat. 3.923> Et tamen haudquaquam nostros tunc illa per artus
<lvcr. rer. nat. 3.924> Longe ab sensiferis primordia motibus errant,
<lvcr. rer. nat. 3.925_925> Cum correptus homo ex somno se colligit ipse.
<lvcr. rer. nat. 3.926> Multo igitur mortem minus ad nos esse putandumst,
<lvcr. rer. nat. 3.927> Si minus esse potest quam quod nil esse uidemus;
<lvcr. rer. nat. 3.928> Maior enim turba et disiectus materiai
<lvcr. rer. nat. 3.929> Consequitur leto nec quisquam expergitus exstat,
<lvcr. rer. nat. 3.930_930> Frigida quem semel est uitai pausa secuta.
<lvcr. rer. nat. 3.931> Denique si uocem rerum natura repente
<lvcr. rer. nat. 3.932> Mittat et hoc alicui nostrum sic increpet ipsa
<lvcr. rer. nat. 3.933>"Quid tibi tanto operest, mortalis, quod nimis aegris
<lvcr. rer. nat. 3.934> Luctibus indulges? quid mortem congemis ac fles?
<lvcr. rer. nat. 3.935_935> Nam si grata fuit tibi uita anteacta priorque
<lvcr. rer. nat. 3.936> Et non omnia pertusum congesta quasi in uas
<lvcr. rer. nat. 3.937> Commoda perfluxere atque ingrata interiere,
<lvcr. rer. nat. 3.938> Cur non ut plenus uitae conuiua recedis
<lvcr. rer. nat. 3.939> Aequo animoque capis securam, stulte, quietem?
<lvcr. rer. nat. 3.940_940> Sin ea quae fructus cumque es periere profusa
<lvcr. rer. nat. 3.941> Vitaque in offensast, cur amplius addere quaeris,
<lvcr. rer. nat. 3.942> Rursum quod pereat male et ingratum occidat omne,
<lvcr. rer. nat. 3.943> Non potius uitae finem facis atque laboris?
<lvcr. rer. nat. 3.944> Nam tibi praeterea quod machiner inueniamque,
<lvcr. rer. nat. 3.945_945> Quod placeat, nil est: eadem sunt omnia semper.
<lvcr. rer. nat. 3.946> Si tibi non annis corpus iam marcet et artus
<lvcr. rer. nat. 3.947> Confecti languent, eadem tamen omnia restant,
<lvcr. rer. nat. 3.948> Omnia si pergas uiuendo uincere saecla,
<lvcr. rer. nat. 3.949> Atque etiam potius, si numquam sis moriturus,"
<lvcr. rer. nat. 3.950_950> Quid respondemus, nisi iustam intendere litem
<lvcr. rer. nat. 3.951> Naturam et ueram uerbis exponere causam?
<lvcr. rer. nat. 3.952> Grandior hic uero si iam seniorque queratur
<lvcr. rer. nat. 3.953> Atque obitum lamentetur miser amplius aequo,
<lvcr. rer. nat. 3.954> Non merito inclamet magis et uoce increpet acri?
<lvcr. rer. nat. 3.955_955>"Aufer abhinc lacrimas, balatro, et compesce querelas.
<lvcr. rer. nat. 3.956> Omnia perfunctus uitai praemia marces.
<lvcr. rer. nat. 3.957> Sed quia semper aues quod abest, praesentia temnis,
<lvcr. rer. nat. 3.958> Imperfecta tibi elapsast ingrataque uita
<lvcr. rer. nat. 3.959> Et nec opinanti mors ad caput astitit ante
<lvcr. rer. nat. 3.960_960> Quam satur ac plenus possis discedere rerum.
<lvcr. rer. nat. 3.961> Nunc aliena tua tamen aetate omnia mitte
<lvcr. rer. nat. 3.962> Aequo animoque agedum +magnis+ concede: necessest."
<lvcr. rer. nat. 3.963> Iure, ut opinor, agat, iure increpet inciletque.
<lvcr. rer. nat. 3.964> Cedit enim rerum nouitate extrusa uetustas
<lvcr. rer. nat. 3.965_965> Semper, et ex aliis aliud reparare necessest:
<lvcr. rer. nat. 3.966> Nec quisquam in barathrum nec Tartara deditur atra.
<lvcr. rer. nat. 3.967> Materies opus est ut crescant postera saecla;
<lvcr. rer. nat. 3.968> Quae tamen omnia te uita perfuncta sequentur;
<lvcr. rer. nat. 3.969> Nec minus ergo ante haec quam tu cecidere, cadentque.
<lvcr. rer. nat. 3.970_970> Sic alid ex alio numquam desistet oriri
<lvcr. rer. nat. 3.971> Vitaque mancipio nulli datur, omnibus usu.
<lvcr. rer. nat. 3.972> Respice item quam nil ad nos anteacta uetustas
<lvcr. rer. nat. 3.973> Temporis aeterni fuerit, quam nascimur ante.
<lvcr. rer. nat. 3.974> Hoc igitur speculum nobis natura futuri
<lvcr. rer. nat. 3.975_975> Temporis exponit post mortem denique nostram.
<lvcr. rer. nat. 3.976> Numquid ibi horribile apparet, num triste uidetur
<lvcr. rer. nat. 3.977> Quicquam, non omni somno securius exstat?
<lvcr. rer. nat. 3.978> Atque ea nimirum quaecumque Acherunte profundo
<lvcr. rer. nat. 3.979> Prodita sunt esse, in uita sunt omnia nobis.
<lvcr. rer. nat. 3.980_980> Nec miser impendens magnum timet aere saxum
<lvcr. rer. nat. 3.981> Tantalus, ut famast, cassa formidine torpens;
<lvcr. rer. nat. 3.982> Sed magis in uita diuum metus urget inanis
<lvcr. rer. nat. 3.983> Mortalis casumque timent quem cuique ferat fors.
<lvcr. rer. nat. 3.984> Nec Tityon uolucres ineunt Acherunte iacentem
<lvcr. rer. nat. 3.985_985> Nec quod sub magno scrutentur pectore quicquam
<lvcr. rer. nat. 3.986> Perpetuam aetatem possunt reperire profecto.
<lvcr. rer. nat. 3.987> Quamlibet immani proiectu corporis exstet,
<lvcr. rer. nat. 3.988> Qui non sola nouem dispessis iugera membris
<lvcr. rer. nat. 3.989> Obtineat, sed qui terrai totius orbem,
<lvcr. rer. nat. 3.990_990> Non tamen aeternum poterit perferre dolorem
<lvcr. rer. nat. 3.991> Nec praebere cibum proprio de corpore semper.
<lvcr. rer. nat. 3.992> Sed Tityos nobis hic est, in amore iacentem
<lvcr. rer. nat. 3.993> Quem uolucres lacerant atque exest anxius angor
<lvcr. rer. nat. 3.994> Aut alia quauis scindunt cuppedine curae.
<lvcr. rer. nat. 3.995_995> Sisyphus in uita quoque nobis ante oculos est
<lvcr. rer. nat. 3.996> Qui petere a populo fascis saeuasque securis
<lvcr. rer. nat. 3.997> Imbibit et semper uictus tristisque recedit.
<lvcr. rer. nat. 3.998> Nam petere imperium quod inanest nec datur umquam,
<lvcr. rer. nat. 3.999> Atque in eo semper durum sufferre laborem,
<lvcr. rer. nat. 3.1000_1000> Hoc est aduerso nixantem trudere monte
<lvcr. rer. nat. 3.1001> Saxum quod tamen <e> summo iam uertice rursum
<lvcr. rer. nat. 3.1002> Voluitur et plani raptim petit aequora campi.
<lvcr. rer. nat. 3.1003> Deinde animi ingratam naturam pascere semper
<lvcr. rer. nat. 3.1004> Atque explere bonis rebus satiareque numquam,
<lvcr. rer. nat. 3.1005_1005> Quod faciunt nobis annorum tempora, circum
<lvcr. rer. nat. 3.1006> Cum redeunt fetusque ferunt uariosque lepores,
<lvcr. rer. nat. 3.1007> Nec tamen explemur uitai fructibus umquam,
<lvcr. rer. nat. 3.1008> Hoc, ut opinor, id est, aeuo florente puellas
<lvcr. rer. nat. 3.1009> Quod memorant laticem pertusum congerere in uas,
<lvcr. rer. nat. 3.1010_1010> Quod tamen expleri nulla ratione potestur.
<lvcr. rer. nat. 3.1011> Cerberus et furiae iam uero et lucis egestas,
<lvcr. rer. nat. 3.1012> Tartarus horriferos eructans faucibus aestus
<lvcr. rer. nat. 3.1013> Qui neque sunt usquam nec possunt esse profecto.
<lvcr. rer. nat. 3.1014> Sed metus in uita poenarum pro male factis
<lvcr. rer. nat. 3.1015_1015> Est insignibus insignis, scelerisque luella,
<lvcr. rer. nat. 3.1016> Carcer et horribilis de saxo iactu~ deorsum,
<lvcr. rer. nat. 3.1017> Verbera carnifices robur pix lammina taedae;
<lvcr. rer. nat. 3.1018> Quae tamen etsi absunt, at mens sibi conscia factis
<lvcr. rer. nat. 3.1019> Praemetuens adhibet stimulos torretque flagellis
<lvcr. rer. nat. 3.1020_1020> Nec uidet interea qui terminus esse malorum
<lvcr. rer. nat. 3.1021> Possit nec quae sit poenarum denique finis
<lvcr. rer. nat. 3.1022> Atque eadem metuit magis haec ne in morte grauescant.
<lvcr. rer. nat. 3.1023> Hic Acherusia fit stultorum denique uita.
<lvcr. rer. nat. 3.1024> Hoc etiam tibi tute interdum dicere possis
<lvcr. rer. nat. 3.1025_1025>"Lumina sis oculis etiam bonus Ancu" reliquit
<lvcr. rer. nat. 3.1026> Qui melior multis quam tu fuit, improbe, rebus.
<lvcr. rer. nat. 3.1027> Inde alii multi reges rerumque potentes
<lvcr. rer. nat. 3.1028> Occiderunt, magnis qui gentibus imperitarunt.
<lvcr. rer. nat. 3.1029> Ille quoque ipse, uiam qui quondam per mare magnum
<lvcr. rer. nat. 3.1030_1030> Strauit iterque dedit legionibus ire per altum
<lvcr. rer. nat. 3.1031> Ac pedibus salsas docuit super ire lacunas
<lvcr. rer. nat. 3.1032> Et contempsit equis insultans murmura ponti,
<lvcr. rer. nat. 3.1033> Lumine adempto animam moribundo corpore fudit.
<lvcr. rer. nat. 3.1034> Scipiadas, belli fulmen, Carthaginis horror,
<lvcr. rer. nat. 3.1035_1035> Ossa dedit terrae proinde ac famul infimus esset.
<lvcr. rer. nat. 3.1036> Adde repertores doctrinarum atque leporum,
<lvcr. rer. nat. 3.1037> Adde Heliconiadum comites; quorum unus Homerus
<lvcr. rer. nat. 3.1038> Sceptra potitus eadem aliis sopitu~ quietest.
<lvcr. rer. nat. 3.1039> Denique Democritum postquam matura uetustas
<lvcr. rer. nat. 3.1040_1040> Admonuit memores motus languescere mentis,
<lvcr. rer. nat. 3.1041> Sponte sua leto caput obuius obtulit ipse.
<lvcr. rer. nat. 3.1042> Ipse Epicurus obit decurso lumine uitae,
<lvcr. rer. nat. 3.1043> Qui genus humanum ingenio superauit et omnis
<lvcr. rer. nat. 3.1044> Restinxit, stellas exortus ut aerius sol.
<lvcr. rer. nat. 3.1045_1045> Tu uero dubitabis et indignabere obire?
<lvcr. rer. nat. 3.1046> Mortua cui uita est prope iam uiuo atque uidenti,
<lvcr. rer. nat. 3.1047> Qui somno partem maiorem conteris aeui
<lvcr. rer. nat. 3.1048> Et uigilans stertis nec somnia cernere cessas
<lvcr. rer. nat. 3.1049> Sollicitamque geris cassa formidine mentem
<lvcr. rer. nat. 3.1050_1050> Nec reperire potes tibi quid sit saepe mali, cum
<lvcr. rer. nat. 3.1051> Ebrius urgeris multis miser undique curis
<lvcr. rer. nat. 3.1052> Atque animi incerto fluitans errore uagaris."
<lvcr. rer. nat. 3.1053> Si possent homines, proinde ac sentire uidentur
<lvcr. rer. nat. 3.1054> Pondus inesse animo quod se grauitate fatiget,
<lvcr. rer. nat. 3.1055_1055> E quibus id fiat causis quoque noscere et unde
<lvcr. rer. nat. 3.1056> Tanta mali tamquam moles in pectore constet,
<lvcr. rer. nat. 3.1057> Haud ita uitam agerent, ut nunc plerumque uidemus
<lvcr. rer. nat. 3.1058> Quid sibi quisque uelit nescire et quaerere semper
<lvcr. rer. nat. 3.1059> Commutare locum quasi onus deponere possit.
<lvcr. rer. nat. 3.1060_1060> Exit saepe foras magnis ex aedibus ille,
<lvcr. rer. nat. 3.1061> Esse domi quem pertaesumst, subitoque <reuertit>,
<lvcr. rer. nat. 3.1062> Quippe foris nilo melius qui sentiat esse.
<lvcr. rer. nat. 3.1063> Currit agens mannos ad uillam praecipitanter,
<lvcr. rer. nat. 3.1064> Auxilium tectis quasi ferre ardentibus instans;
<lvcr. rer. nat. 3.1065_1065> Oscitat extemplo, tetigit cum limina uillae,
<lvcr. rer. nat. 3.1066> Aut abit in somnum grauis atque obliuia quaerit,
<lvcr. rer. nat. 3.1067> Aut etiam properans urbem petit atque reuisit.
<lvcr. rer. nat. 3.1068> Hoc se quisque modo fugit, at quem scilicet, ut fit,
<lvcr. rer. nat. 3.1069> Effugere haud potis est, ingratis haeret et odit
<lvcr. rer. nat. 3.1070_1070> Propterea, morbi quia causam non tenet aeger;
<lvcr. rer. nat. 3.1071> Quam bene si uideat, iam rebus quisque relictis
<lvcr. rer. nat. 3.1072> Naturam primum studeat cognoscere rerum,
<lvcr. rer. nat. 3.1073> Temporis aeterni quoniam, non unius horae,
<lvcr. rer. nat. 3.1074> Ambigitur status, in quo sit mortalibus omnis
<lvcr. rer. nat. 3.1075_1075> Aetas, post mortem quae restat cumque, manenda.
<lvcr. rer. nat. 3.1076> Denique tanto opere in dubiis trepidare periclis
<lvcr. rer. nat. 3.1077> Quae mala nos subigit uitai tanta cupido?
<lvcr. rer. nat. 3.1078> Certa quidem finis uitae mortalibus astat
<lvcr. rer. nat. 3.1079> Nec deuitari letum pote quin obeamus.
<lvcr. rer. nat. 3.1080_1080> Praeterea uersamur ibidem atque insumus usque
<lvcr. rer. nat. 3.1081> Nec noua uiuendo procuditur ulla uoluptas.
<lvcr. rer. nat. 3.1082> Sed dum abest quod auemus, id exsuperare uidetur
<lvcr. rer. nat. 3.1083> Cetera; post aliud, cum contigit illud, auemus
<lvcr. rer. nat. 3.1084> Et sitis aequa tenet uitai semper hiantis.
<lvcr. rer. nat. 3.1085_1085> Posteraque in dubiost fortunam quam uehat aetas,
<lvcr. rer. nat. 3.1086> Quidue ferat nobis casus quiue exitus instet.
<lvcr. rer. nat. 3.1087> Nec prorsum uitam ducendo demimus hilum
<lvcr. rer. nat. 3.1088> Tempore de mortis nec delibare ualemus,
<lvcr. rer. nat. 3.1089> Quo minus esse diu possimus forte perempti.
<lvcr. rer. nat. 3.1090_1090> Proinde licet quot uis uiuendo condere saecla;
<lvcr. rer. nat. 3.1091> Mors aeterna tamen nilo minus illa manebit,
<lvcr. rer. nat. 3.1092> Nec minus ille diu iam non erit, ex hodierno
<lvcr. rer. nat. 3.1093> Lumine qui finem uitai fecit, et ille,
<lvcr. rer. nat. 3.1094> Mensibus atque annis qui multis occidit ante.
<lvcr. rer. nat. 4.1> Auia Pieridum peragro loca nullius(==NULLI-U-S) ante
<lvcr. rer. nat. 4.2> Trita solo. iuuat integros accedere fontis
<lvcr. rer. nat. 4.3> Atque haurire, iuuatque nouos decerpere flores
<lvcr. rer. nat. 4.4> Insignemque meo capiti petere inde coronam
<lvcr. rer. nat. 4.5_5> Vnde prius nulli uelarint tempora musae;
<lvcr. rer. nat. 4.6> Primum quod magnis doceo de rebus et artis
<lvcr. rer. nat. 4.7> Religionum animum nodis exsoluere pergo,
<lvcr. rer. nat. 4.8> Deinde quod obscura de re tam lucida pango
<lvcr. rer. nat. 4.9> Carmina, musaeo contingens cuncta lepore.
<lvcr. rer. nat. 4.10_10> Id quoque enim non ab nulla ratione uidetur.
<lvcr. rer. nat. 4.11> Nam ueluti pueris absinthia taetra medentes
<lvcr. rer. nat. 4.12> Cum dare conantur, prius oras pocula circum
<lvcr. rer. nat. 4.13> Contingunt mellis dulci flauoque liquore,
<lvcr. rer. nat. 4.14> Vt puerorum aetas improuida ludificetur
<lvcr. rer. nat. 4.15_15> Labrorum tenus, interea perpotet amarum
<lvcr. rer. nat. 4.16> Absinthi laticem deceptaque non capiatur,
<lvcr. rer. nat. 4.17> Sed potius tali pacto recreata ualescat,
<lvcr. rer. nat. 4.18> Sic ego nunc, quoniam haec ratio plerumque uidetur
<lvcr. rer. nat. 4.19> Tristior esse quibus non est tractata, retroque
<lvcr. rer. nat. 4.20_20> Vulgus abhorret ab hac, uolui(==VOLUI) tibi suauiloquenti
<lvcr. rer. nat. 4.21> Carmine Pierio rationem exponere nostram
<lvcr. rer. nat. 4.22> Et quasi musaeo dulci contingere melle,
<lvcr. rer. nat. 4.23> Si tibi forte animum tali ratione tenere
<lvcr. rer. nat. 4.24> Versibus in nostris possem, dum percipis omnem
<lvcr. rer. nat. 4.25_25> Naturam rerum ac persentis utilitatem.
<lvcr. rer. nat. 4.26> Atque animi quoniam docui natura quid esset
<lvcr. rer. nat. 4.27> Et quibus e rebus cum corpore compta uigeret
<lvcr. rer. nat. 4.28> Quoue modo distracta rediret in ordia prima,
<lvcr. rer. nat. 4.29> Nunc agere incipiam tibi, quod uementer ad has res
<lvcr. rer. nat. 4.30_30> Attinet, esse ea quae rerum simulacra uocamus;
<lvcr. rer. nat. 4.31> Quae, quasi membranae summo de corpore rerum
<lvcr. rer. nat. 4.32> Dereptae, uolitant ultroque citroque per auras,
<lvcr. rer. nat. 4.33> Atque eadem nobis uigilantibus obuia mentis
<lvcr. rer. nat. 4.34> Terrificant atque in somnis, cum saepe figuras
<lvcr. rer. nat. 4.35_35> Contuimur miras simulacraque luce carentum,
<lvcr. rer. nat. 4.36> Quae nos horrifice languentis saepe sopore
<lvcr. rer. nat. 4.37> Excierunt, ne forte animas Acherunte reamur
<lvcr. rer. nat. 4.38> Effugere aut umbras inter uiuos uolitare
<lvcr. rer. nat. 4.39> Neue aliquid nostri post mortem posse relinqui,
<lvcr. rer. nat. 4.40_40> Cum corpus simul atque animi natura perempta
<lvcr. rer. nat. 4.41> In sua discessum dederint primordia quaeque.
<lvcr. rer. nat. 4.42> Dico igitur rerum effigias tenuisque figuras
<lvcr. rer. nat. 4.43> Mittier ab rebus summo de cortice eorum;
<lvcr. rer. nat. 4.44> Id licet hinc quamuis hebeti cognoscere corde.
<lvcr. rer. nat. 4.45_45> Sed quoniam docui cunctarum exordia rerum
<lvcr. rer. nat. 4.46> Qualia sint et quam uariis distantia formis
<lvcr. rer. nat. 4.47> Sponte sua uolitent aeterno percita motu,
<lvcr. rer. nat. 4.48> Quoque modo possit res ex his quaeque creari,
<lvcr. rer. nat. 4.49> Nunc agere incipiam tibi, quod uementer ad has res
<lvcr. rer. nat. 4.50_50> Attinet, esse ea quae rerum simulacra uocamus,
<lvcr. rer. nat. 4.51> Quae quasi membranae uel cortex nominitandast,
<lvcr. rer. nat. 4.52> Quod speciem ac formam similem gerit eius imago
<lvcr. rer. nat. 4.53> Cuiuscumque cluet de corpore fusa uagari.
<lvcr. rer. nat. 4.54> Principio quoniam mittunt in rebus apertis
<lvcr. rer. nat. 4.55_55> Corpora res multae, partim diffusa solute,
<lvcr. rer. nat. 4.56> Robora ceu fumum mittunt ignesque uaporem,
<lvcr. rer. nat. 4.57> Et partim contexta magis condensaque, ut olim
<lvcr. rer. nat. 4.58> Cum teretes ponunt tunicas aestate cicadae,
<lvcr. rer. nat. 4.59> Et uituli cum membranas de corpore summo
<lvcr. rer. nat. 4.60_60> Nascentes mittunt, et item cum lubrica serpens
<lvcr. rer. nat. 4.61> Exuit in spinis uestem; nam saepe uidemus
<lvcr. rer. nat. 4.62> Illorum spoliis uepris uolitantibus auctas.
<lvcr. rer. nat. 4.63> Quae quoniam fiunt, tenuis quoque debet imago
<lvcr. rer. nat. 4.64> Ab rebus mitti summo de corpore rerum.
<lvcr. rer. nat. 4.65_65> Nam cur illa cadant magis ab rebusque recedant
<lvcr. rer. nat. 4.66> Quam quae tenuia sunt, hiscendist nulla potestas;
<lvcr. rer. nat. 4.67> Praesertim cum sint in summis corpora rebus
<lvcr. rer. nat. 4.68> Multa minuta, iaci quae possint ordine eodem
<lvcr. rer. nat. 4.69> Quo fuerint et formai seruare figuram,
<lvcr. rer. nat. 4.70_70> Et multo citius, quanto minus indupediri
<lvcr. rer. nat. 4.71> Pauca queunt et <quae> sunt prima fronte locata.
<lvcr. rer. nat. 4.72> Nam certe iacere ac largiri multa uidemus,
<lvcr. rer. nat. 4.73> Non solum ex alto penitusque, ut diximus ante,
<lvcr. rer. nat. 4.74> Verum de summis ipsum quoque saepe colorem.
<lvcr. rer. nat. 4.75_75> Et uulgo faciunt id lutea russaque uela
<lvcr. rer. nat. 4.76> Et ferrugina, cum magnis intenta theatris
<lvcr. rer. nat. 4.77> Per malos uulgata trabesque trementia flutant.
<lvcr. rer. nat. 4.78> Namque ibi consessum caueai subter et omnem
<lvcr. rer. nat. 4.79> Scaenai speciem, +patrum matrumque deorum+
<lvcr. rer. nat. 4.80_80> Inficiunt coguntque suo fluitare colore.
<lvcr. rer. nat. 4.81> Et quanto circum mage sunt inclusa theatri
<lvcr. rer. nat. 4.82> Moenia, tam magis haec intus perfusa lepore
<lvcr. rer. nat. 4.83> Omnia corrident correpta luce diei.
<lvcr. rer. nat. 4.84> Ergo lintea de summo cum corpore fucum
<lvcr. rer. nat. 4.85_85> Mittunt, effigias quoque debent mittere tenuis(==TENVIS)
<lvcr. rer. nat. 4.86> Res quaeque, ex summo quoniam iaculantur utraque.
<lvcr. rer. nat. 4.87> Sunt igitur iam formarum uestigia certa
<lvcr. rer. nat. 4.88> Quae uulgo uolitant subtili praedita filo
<lvcr. rer. nat. 4.89> Nec singillatim possunt secreta uideri.
<lvcr. rer. nat. 4.90_90> Praeterea omnis odor fumus uapor atque aliae res
<lvcr. rer. nat. 4.91> Consimiles ideo diffusae <e> rebus abundant,
<lvcr. rer. nat. 4.92> Ex alto quia dum ueniunt intrinsecus ortae,
<lvcr. rer. nat. 4.93> Scinduntur per iter flexum, nec recta uiarum
<lvcr. rer. nat. 4.94> Ostia sunt qua contendant exire coortae.
<lvcr. rer. nat. 4.95_95> At contra tenuis summi membrana coloris
<lvcr. rer. nat. 4.96> Cum iacitur, nil est quod eam discerpere possit,
<lvcr. rer. nat. 4.97> In promptu quoniam est in prima fronte locata.
<lvcr. rer. nat. 4.98> Postremo speculis in aqua splendoreque in omni
<lvcr. rer. nat. 4.99> Quaecumque apparent nobis simulacra, necessest,
<lvcr. rer. nat. 4.100_100> Quandoquidem simili specie sunt praedita rerum,
<lvcr. rer. nat. 4.101> Ex<in> imaginibus missis consistere eorum.
<lvcr. rer. nat. 4.102><>
<lvcr. rer. nat. 4.103><>
<lvcr. rer. nat. 4.104> Sunt igitur tenues formae rerum similesque
<lvcr. rer. nat. 4.105_105> Effigiae, singillatim quas cernere nemo
<lvcr. rer. nat. 4.106> Cum possit, tamen assiduo crebroque repulsu
<lvcr. rer. nat. 4.107> Reiectae reddunt speculorum ex aequore uisum,
<lvcr. rer. nat. 4.108> Nec ratione alia seruari posse uidentur,
<lvcr. rer. nat. 4.109> Tanto opere ut similes reddantur cuique figurae.
<lvcr. rer. nat. 4.110_110> Nunc age quam tenui natura constet imago
<lvcr. rer. nat. 4.111> Percipe. et in primis, quoniam primordia tantum
<lvcr. rer. nat. 4.112> Sunt infra nostros sensus tantoque minora
<lvcr. rer. nat. 4.113> Quam quae primum oculi coeptant non posse tueri,
<lvcr. rer. nat. 4.114> Nunc tamen id quoque uti confirmem, exordia rerum
<lvcr. rer. nat. 4.115_115> Cunctarum quam sint subtilia percipe paucis.
<lvcr. rer. nat. 4.116> Primum animalia sunt iam partim tantula, eorum ut
<lvcr. rer. nat. 4.117> Tertia pars nulla possit ratione uideri.
<lvcr. rer. nat. 4.118> Horum intestinum quoduis quale esse putandumst?
<lvcr. rer. nat. 4.119> Quid cordis globus aut oculi? quid membra? quid artus?
<lvcr. rer. nat. 4.120_120> Quantula sunt? quid praeterea primordia quaeque
<lvcr. rer. nat. 4.121> Vnde anima atque animi constet natura necessumst?
<lvcr. rer. nat. 4.122> Nonne uides quam sint subtilia quamque minuta?
<lvcr. rer. nat. 4.123> Praeterea quaecumque suo de corpore odorem
<lvcr. rer. nat. 4.124> Exspirant acrem, panaces absinthia taetra
<lvcr. rer. nat. 4.125_125> Habrotonique graues et tristia centaurea,
<lvcr. rer. nat. 4.126> Quorum unum quiduis leuiter si forte duobus
<lvcr. rer. nat. 4.0_>................
<lvcr. rer. nat. 4.127> Quin potius noscas rerum simulacra uagari
<lvcr. rer. nat. 4.128> Multa modis multis nulla ui cassaque sensu?
<lvcr. rer. nat. 4.129> Sed ne forte putes ea demum sola uagari,
<lvcr. rer. nat. 4.130_130> Quaecumque ab rebus rerum simulacra recedunt,
<lvcr. rer. nat. 4.131> Sunt etiam quae sponte sua gignuntur et ipsa
<lvcr. rer. nat. 4.132> Constituuntur in hoc caelo qui dicitur aer,
<lvcr. rer. nat. 4.133> Quae multis formata modis sublime feruntur,
<lvcr. rer. nat. 4.134> Vt nubis facile interdum concrescere in alto
<lvcr. rer. nat. 4.135_135> Cernimus et mundi speciem uiolare serenam
<lvcr. rer. nat. 4.136> Aera mulcentis motu. nam saepe Gigantum
<lvcr. rer. nat. 4.137> Ora uolare uidentur et umbram ducere late,
<lvcr. rer. nat. 4.138> Interdum magni montes auulsaque saxa
<lvcr. rer. nat. 4.139> Montibus anteire et solem succedere praeter,
<lvcr. rer. nat. 4.140_140> Inde alios trahere atque inducere belua nimbos.
<lvcr. rer. nat. 4.141> Nec speciem mutare suam liquentia cessant
<lvcr. rer. nat. 4.142> Et cuiusque modi formarum uertere in oras.
<lvcr. rer. nat. 4.143> Nunc ea quam facili et celeri ratione genantur
<lvcr. rer. nat. 4.144> Perpetuoque fluant ab rebus lapsaque cedant
<lvcr. rer. nat. 4.0_>................
<lvcr. rer. nat. 4.145_145> Semper enim summum quicquid de rebus abundat
<lvcr. rer. nat. 4.146> Quod iaculentur. et hoc alias cum peruenit in res,
<lvcr. rer. nat. 4.147> Transit, ut in primis uestem. sed ubi aspera saxa
<lvcr. rer. nat. 4.148> Aut in materiam ligni peruenit, ibi iam
<lvcr. rer. nat. 4.149> Scinditur ut nullum simulacrum reddere possit.
<lvcr. rer. nat. 4.150_150> At cum splendida quae constant opposta fuerunt
<lvcr. rer. nat. 4.151> Densaque, ut in primis speculum est, nil accidit horum.
<lvcr. rer. nat. 4.152> Nam neque, uti uestem, possunt transire, neque autem
<lvcr. rer. nat. 4.153> Scindi; quam meminit leuor praestare salutem.
<lvcr. rer. nat. 4.154> Quapropter fit ut hinc nobis simulacra redundent.
<lvcr. rer. nat. 4.155_155> Et quamuis subito quouis in tempore quamque
<lvcr. rer. nat. 4.156> Rem contra speculum ponas, apparet imago;
<lvcr. rer. nat. 4.157> Perpetuo fluere ut noscas e corpore summo
<lvcr. rer. nat. 4.158> Texturas rerum tenuis tenuisque figuras.
<lvcr. rer. nat. 4.159> Ergo multa breui spatio simulacra genuntur,
<lvcr. rer. nat. 4.160_160> Vt merito celer his rebus dicatur origo.
<lvcr. rer. nat. 4.161> Et quasi multa breui spatio summittere debet
<lvcr. rer. nat. 4.162> Lumina sol ut perpetuo sint omnia plena,
<lvcr. rer. nat. 4.163> Sic ab rebus item simili ratione necessest
<lvcr. rer. nat. 4.164> Temporis in puncto rerum simulacra ferantur
<lvcr. rer. nat. 4.165_165> Multa modis multis in cunctas undique partis;
<lvcr. rer. nat. 4.166> Quandoquidem speculum quocumque obuertimus oris,
<lvcr. rer. nat. 4.167> Res ibi respondent simili forma atque colore.
<lvcr. rer. nat. 4.168> Praeterea modo cum fuerit liquidissima caeli
<lvcr. rer. nat. 4.169> Tempestas, perquam subito fit turbida foede,
<lvcr. rer. nat. 4.170_170> Vndique uti tenebras omnis Acherunta rearis
<lvcr. rer. nat. 4.171> Liquisse et magnas caeli complesse cauernas,
<lvcr. rer. nat. 4.172> Vsque adeo taetra nimborum nocte coorta
<lvcr. rer. nat. 4.173> Impendent atrae formidinis ora superne;
<lvcr. rer. nat. 4.174> Quorum quantula pars sit imago dicere nemost
<lvcr. rer. nat. 4.175_175> Qui possit neque eam rationem reddere dictis.
<lvcr. rer. nat. 4.176> Nunc age, quam celeri motu simulacra ferantur
<lvcr. rer. nat. 4.177> Et quae mobilitas ollis tranantibus auras
<lvcr. rer. nat. 4.178> Reddita sit, longo spatio ut breuis hora teratur,
<lvcr. rer. nat. 4.179> In quem quaeque locum diuerso numine tendunt,
<lvcr. rer. nat. 4.180_180> Suauidicis potius quam multis uersibus edam;
<lvcr. rer. nat. 4.181> Paruus ut est cycni melior canor, ille gruum quam
<lvcr. rer. nat. 4.182> Clamor in aetheriis dispersus nubibus austri.
<lvcr. rer. nat. 4.183> Principio persaepe leuis res atque minutis
<lvcr. rer. nat. 4.184> Corporibus factas celeris licet esse uidere.
<lvcr. rer. nat. 4.185_185> In quo iam genere est solis lux et uapor eius
<lvcr. rer. nat. 4.186> Propterea quia sunt e primis facta minutis
<lvcr. rer. nat. 4.187> Quae quasi cuduntur perque aeris(==A_ERIS) interuallum
<lvcr. rer. nat. 4.188> Non dubitant transire sequenti concita plaga.
<lvcr. rer. nat. 4.189> Suppeditatur enim confestim lumine lumen
<lvcr. rer. nat. 4.190_190> Et quasi protelo stimulatur fulgere fulgur.
<lvcr. rer. nat. 4.191> Quapropter simulacra pari ratione necessest
<lvcr. rer. nat. 4.192> Immemorabile per spatium transcurrere posse
<lvcr. rer. nat. 4.193> Temporis in puncto, primum quod paruula causa
<lvcr. rer. nat. 4.194> Est procul a tergo quae prouehat atque propellat,
<lvcr. rer. nat. 4.195_195> Quod superest, ubi tam uolucri leuitate ferantur;
<lvcr. rer. nat. 4.196> Deinde quod usque adeo textura praedita rara
<lvcr. rer. nat. 4.197> Mittuntur, facile ut quasuis penetrare queant res
<lvcr. rer. nat. 4.198> Et quasi permanare per aeris(==A_ERIS) interuallum.
<lvcr. rer. nat. 4.199> Praeterea si quae penitus corpuscula rerum
<lvcr. rer. nat. 4.200_200> Ex altoque foras mittuntur, solis uti lux
<lvcr. rer. nat. 4.201> Ac uapor, haec puncto cernuntur lapsa diei
<lvcr. rer. nat. 4.202> Per totum caeli spatium diffundere sese,
<lvcr. rer. nat. 4.203> Perque uolare mare ac terras caelumque rigare,
<lvcr. rer. nat. 4.204> Quid quae sunt igitur iam prima fronte parata,
<lvcr. rer. nat. 4.205_205> Cum iaciuntur et emissum res nulla moratur?
<lvcr. rer. nat. 4.206> Quone uides citius debere et longius ire
<lvcr. rer. nat. 4.207> Multiplexque loci spatium transcurrere eodem
<lvcr. rer. nat. 4.208> Tempore quo solis peruulgant lumina caelum?
<lvcr. rer. nat. 4.209> Hoc etiam in primis specimen uerum esse uidetur
<lvcr. rer. nat. 4.210_210> Quam celeri motu rerum simulacra ferantur,
<lvcr. rer. nat. 4.211> Quod simul ac primum sub diu(==DI+U) splendor aquai
<lvcr. rer. nat. 4.212> Ponitur, extemplo caelo stellante serena
<lvcr. rer. nat. 4.213> Sidera respondent in aqua radiantia mundi.
<lvcr. rer. nat. 4.214> Iamne uides igitur quam puncto tempore imago
<lvcr. rer. nat. 4.215_215> Aetheris ex oris in terrarum accidat oras?
<lvcr. rer. nat. 4.216> Quare etiam atque etiam mira fateare necessest
<lvcr. rer. nat. 4.0_>................
<lvcr. rer. nat. 4.217> Corpora quae feriant oculos uisumque lacessant.
<lvcr. rer. nat. 4.218> Perpetuoque fluunt certis ab rebus odores;
<lvcr. rer. nat. 4.219> Frigus ut a fluuiis, calor ab sole, aestus ab undis
<lvcr. rer. nat. 4.220_220> Aequoris exesor moerorum litora circum.
<lvcr. rer. nat. 4.221> Nec uariae cessant uoces uolitare per auras.
<lvcr. rer. nat. 4.222> Denique in os salsi uenit umor saepe saporis,
<lvcr. rer. nat. 4.223> Cum mare uersamur propter, dilutaque contra
<lvcr. rer. nat. 4.224> Cum tuimur misceri absinthia, tangit amaror.
<lvcr. rer. nat. 4.225_225> Vsque adeo omnibus ab rebus res quaeque fluenter
<lvcr. rer. nat. 4.226> Fertur et in cunctas dimittitur undique partis
<lvcr. rer. nat. 4.227> Nec mora nec requies interdatur ulla fluendi,
<lvcr. rer. nat. 4.228> Perpetuo quoniam sentimus, et omnia semper
<lvcr. rer. nat. 4.229> Cernere odorari licet et sentire sonare.
<lvcr. rer. nat. 4.230_230> Praeterea quoniam manibus tractata figura
<lvcr. rer. nat. 4.231> In tenebris quaedam cognoscitur esse eadem quae
<lvcr. rer. nat. 4.232> Cernitur in luce et claro candore, necessest
<lvcr. rer. nat. 4.233> Consimili causa tactum uisumque moueri.
<lvcr. rer. nat. 4.234> Nunc igitur si quadratum temptamus et id nos
<lvcr. rer. nat. 4.235_235> Commouet in tenebris, in luci quae poterit res
<lvcr. rer. nat. 4.236> Accidere ad speciem quadrata, nisi eius imago?
<lvcr. rer. nat. 4.237> Esse in imaginibus quapropter causa uidetur
<lvcr. rer. nat. 4.238> Cernundi neque posse sine his res ulla uideri.
<lvcr. rer. nat. 4.239> Nunc ea quae dico rerum simulacra feruntur
<lvcr. rer. nat. 4.240_240> Vndique et in cunctas iaciuntur didita partis.
<lvcr. rer. nat. 4.241> Verum nos oculis quia solis cernere quimus,
<lvcr. rer. nat. 4.242> Propterea fit uti, speciem quo uertimus, omnes
<lvcr. rer. nat. 4.243> Res ibi eam contra feriant forma atque colore.
<lvcr. rer. nat. 4.244> Et quantum quaeque ab nobis res absit, imago
<lvcr. rer. nat. 4.245_245> Efficit ut uideamus et internoscere curat.
<lvcr. rer. nat. 4.246> Nam cum mittitur, extemplo protrudit agitque
<lvcr. rer. nat. 4.247> Aera qui inter se cumque est oculosque locatus,
<lvcr. rer. nat. 4.248> Isque ita per nostras acies perlabitur omnis
<lvcr. rer. nat. 4.249> Et quasi perterget pupillas atque ita transit.
<lvcr. rer. nat. 4.250_250> Propterea fit uti uideamus quam procul absit
<lvcr. rer. nat. 4.251> Res quaeque. et quanto plus aeris ante agitatur
<lvcr. rer. nat. 4.252> Et nostros oculos perterget longior aura,
<lvcr. rer. nat. 4.253> Tam procul esse magis res quaeque remota uidetur.
<lvcr. rer. nat. 4.254> Scilicet haec summe celeri ratione geruntur,
<lvcr. rer. nat. 4.255_255> Quale sit ut uideamus et una quam procul absit.
<lvcr. rer. nat. 4.256> Illud in his rebus minime mirabile habendumst,
<lvcr. rer. nat. 4.257> Cur, ea quae feriant oculos simulacra uideri
<lvcr. rer. nat. 4.258> Singula cum nequeant, res ipsae perspiciantur.
<lvcr. rer. nat. 4.259> Ventus enim quoque paulatim cum uerberat et cum
<lvcr. rer. nat. 4.260_260> Acre fluit frigus, non priuam quamque solemus
<lvcr. rer. nat. 4.261> Particulam uenti sentire et frigoris eius,
<lvcr. rer. nat. 4.262> Sed magis unorsum, fierique perinde uidemus
<lvcr. rer. nat. 4.263> Corpore tum plagas in nostro tamquam aliquae res
<lvcr. rer. nat. 4.264> Verberet atque sui det sensum corporis extra.
<lvcr. rer. nat. 4.265_265> Praeterea lapidem digito cum tundimus, ipsum
<lvcr. rer. nat. 4.266> Tangimus extremum saxi summumque colorem,
<lvcr. rer. nat. 4.267> Nec sentimus eum tactu, uerum magis ipsam
<lvcr. rer. nat. 4.268> Duritiem penitus saxi sentimus in alto.
<lvcr. rer. nat. 4.269> Nunc age, cur ultra speculum uideatur imago
<lvcr. rer. nat. 4.270_270> Percipe; nam certe penitus semota uidetur.
<lvcr. rer. nat. 4.271> Quod genus illa foris quae uere transpiciuntur,
<lvcr. rer. nat. 4.272> Ianua cum per se transpectum praebet apertum,
<lvcr. rer. nat. 4.273> Multa facitque foris ex aedibus ut uideantur.
<lvcr. rer. nat. 4.274> Is quoque enim duplici geminoque fit aere uisus.
<lvcr. rer. nat. 4.275_275> Primus enim citra postis tum cernitur aer,
<lvcr. rer. nat. 4.276> Inde fores ipsae dextra laeuaque sequuntur,
<lvcr. rer. nat. 4.277> Post extraria lux oculos perterget et aer
<lvcr. rer. nat. 4.278> Alter et illa foris quae uere transpiciuntur.
<lvcr. rer. nat. 4.279> Sic ubi se primum speculi proiecit imago,
<lvcr. rer. nat. 4.280_280> Dum uenit ad nostras acies, protrudit agitque
<lvcr. rer. nat. 4.281> Aera qui inter se cumquest oculosque locatus,
<lvcr. rer. nat. 4.282> Et facit ut prius hunc omnem sentire queamus
<lvcr. rer. nat. 4.283> Quam speculum. sed ubi speculum quoque sensimus ipsum,
<lvcr. rer. nat. 4.284> Continuo a nobis in idem quae fertur imago
<lvcr. rer. nat. 4.285_285> Peruenit et nostros oculos reiecta reuisit
<lvcr. rer. nat. 4.286> Atque alium prae se propellens aera uoluit(==VOLVIT)
<lvcr. rer. nat. 4.287> Et facit ut prius hunc quam se uideamus, eoque
<lvcr. rer. nat. 4.288> Distare ab speculo tantum semota uidetur.
<lvcr. rer. nat. 4.289> Quare etiam atque etiam minime mirarier est par,
<lvcr. rer. nat. 4.0_>................
<lvcr. rer. nat. 4.290_290> Illis quae reddunt speculorum ex aequore uisum,
<lvcr. rer. nat. 4.291> Aeribus binis quoniam res confit utraque.
<lvcr. rer. nat. 4.292> Nunc ea quae nobis membrorum dextera pars est,
<lvcr. rer. nat. 4.293> In speculis fit ut in laeua uideatur eo quod
<lvcr. rer. nat. 4.294> Planitiem ad speculi ueniens cum offendit imago,
<lvcr. rer. nat. 4.295_295> Non conuertitur incolumis, sed recta retrorsum
<lvcr. rer. nat. 4.296> Sic eliditur, ut siquis, prius arida quam sit
<lvcr. rer. nat. 4.297> Cretea persona, allidat pilaeue trabiue,
<lvcr. rer. nat. 4.298> Atque ea continuo rectam si fronte figuram
<lvcr. rer. nat. 4.299> Seruet et elisam retro sese exprimat ipsa.
<lvcr. rer. nat. 4.300_300> Fiet ut, ante oculus fuerit qui dexter, ut idem
<lvcr. rer. nat. 4.301> Nunc sit laeuus, et e laeuo sit mutua dexter.
<lvcr. rer. nat. 4.302> Fit quoque de speculo in speculum ut tradatur imago,
<lvcr. rer. nat. 4.303> Quinque etiam <aut> sex ut fieri simulacra suerint.
<lvcr. rer. nat. 4.304> Nam quaecumque retro parte interiore latebunt,
<lvcr. rer. nat. 4.305_305> Inde tamen, quamuis torte penitusque remota,
<lvcr. rer. nat. 4.306> Omnia per flexos aditus educta licebit
<lvcr. rer. nat. 4.307> Pluribus haec speculis uideantur in aedibus esse.
<lvcr. rer. nat. 4.308> Vsque adeo speculo in speculum translucet imago,
<lvcr. rer. nat. 4.309> Et cum laeua data est, fit rursum ut dextera fiat,
<lvcr. rer. nat. 4.310_310> Inde retro rursum redit et conuertit eodem.
<lvcr. rer. nat. 4.311> Quin etiam quaecumque latuscula sunt speculorum
<lvcr. rer. nat. 4.312> Assimili lateris flexura praedita nostri,
<lvcr. rer. nat. 4.313> Dextera ea propter nobis simulacra remittunt,
<lvcr. rer. nat. 4.314> Aut quia de speculo in speculum transfertur imago,
<lvcr. rer. nat. 4.315_315> Inde ad nos elisa bis aduolat, aut etiam quod
<lvcr. rer. nat. 4.316> Circum agitur, cum uenit, imago propterea quod
<lvcr. rer. nat. 4.317> Flexa figura docet speculi conuertier ad nos.
<lvcr. rer. nat. 4.318> Indugredi porro pariter simulacra pedemque
<lvcr. rer. nat. 4.319> Ponere nobiscum credas gestumque imitari
<lvcr. rer. nat. 4.320_320> Propterea quia, de speculi qua parte recedas,
<lvcr. rer. nat. 4.321> Continuo nequeunt illinc simulacra reuerti;
<lvcr. rer. nat. 4.322> Omnia quandoquidem cogit natura referri
<lvcr. rer. nat. 4.323> Ac resilire ab rebus ad aequos reddita flexus.
<lvcr. rer. nat. 4.324> Splendida porro oculi fugitant uitantque tueri.
<lvcr. rer. nat. 4.325_325> Sol etiam caecat, contra si tendere pergas,
<lvcr. rer. nat. 4.326> Propterea quia uis magnast ipsius et alte
<lvcr. rer. nat. 4.327> Aera per purum grauiter simulacra feruntur
<lvcr. rer. nat. 4.328> Et feriunt oculos turbantia composituras.
<lvcr. rer. nat. 4.329> Praeterea splendor quicumque est acer adurit
<lvcr. rer. nat. 4.330_330> Saepe oculos ideo quod semina possidet ignis
<lvcr. rer. nat. 4.331> Multa, dolorem oculis quae gignunt insinuando.
<lvcr. rer. nat. 4.332> Lurida praeterea fiunt quaecumque tuentur
<lvcr. rer. nat. 4.333> Arquati, quia luroris de corpore eorum
<lvcr. rer. nat. 4.334> Semina multa fluunt simulacris obuia rerum,
<lvcr. rer. nat. 4.335_335> Multaque sunt oculis in eorum denique mixta,
<lvcr. rer. nat. 4.336> Quae contage sua palloribus omnia pingunt.
<lvcr. rer. nat. 4.337> E tenebris autem quae sunt in luce tuemur
<lvcr. rer. nat. 4.338> Propterea quia, cum propior caliginis aer
<lvcr. rer. nat. 4.339> Ater init(==I-NI+T) oculos prior et possedit apertos,
<lvcr. rer. nat. 4.340_340> Insequitur candens confestim lucidus aer
<lvcr. rer. nat. 4.341> Qui quasi purgat eos ac nigras discutit umbras
<lvcr. rer. nat. 4.342> Aeris illius. nam multis partibus hic est
<lvcr. rer. nat. 4.343> Mobilior multisque minutior et mage pollens.
<lvcr. rer. nat. 4.344> Qui simul atque uias oculorum luce repleuit
<lvcr. rer. nat. 4.345_345> Atque patefecit(==PA-TE+FE+CI+T) quas ante obsederat aer
<lvcr. rer. nat. 4.346><Ater>, continuo rerum simulacra sequuntur
<lvcr. rer. nat. 4.347> Quae sita sunt in luce, lacessuntque ut uideamus.
<lvcr. rer. nat. 4.348> Quod contra facere in tenebris e luce nequimus
<lvcr. rer. nat. 4.349> Propterea quia posterior caliginis aer
<lvcr. rer. nat. 4.350_350> Crassior insequitur qui cuncta foramina complet
<lvcr. rer. nat. 4.351> Obsiditque uias oculorum, ne simulacra
<lvcr. rer. nat. 4.352> Possint ullarum rerum coniecta mouere.
<lvcr. rer. nat. 4.353> Quadratasque procul turris cum cernimus urbis,
<lvcr. rer. nat. 4.354> Propterea fit uti uideantur saepe rotundae,
<lvcr. rer. nat. 4.355_355> Angulus obtusus quia longe cernitur omnis
<lvcr. rer. nat. 4.356> Siue etiam potius non cernitur ac perit eius
<lvcr. rer. nat. 4.357> Plaga nec ad nostras acies perlabitur ictus,
<lvcr. rer. nat. 4.358> Aera per multum quia dum simulacra feruntur,
<lvcr. rer. nat. 4.359> Cogit hebescere eum crebris offensibus aer.
<lvcr. rer. nat. 4.360_360> Hoc ubi suffugit sensum simul angulus omnis,
<lvcr. rer. nat. 4.361> Fit quasi ut ad tornum saxorum structa tuantur,
<lvcr. rer. nat. 4.362> Non tamen ut coram quae sunt uereque rotunda,
<lvcr. rer. nat. 4.363> Sed quasi adumbratim paulum simulata uidentur.
<lvcr. rer. nat. 4.364> Vmbra uidetur item nobis in sole moueri
<lvcr. rer. nat. 4.365_365> Et uestigia nostra sequi gestumque imitari;
<lvcr. rer. nat. 4.366> Aera si credis priuatum lumine posse
<lvcr. rer. nat. 4.367> Indugredi, motus hominum gestumque sequentem.
<lvcr. rer. nat. 4.368> Nam nil esse potest aliud nisi lumine cassus
<lvcr. rer. nat. 4.369> Aer id quod nos umbram perhibere suemus.
<lvcr. rer. nat. 4.370_370> Nimirum quia terra locis ex ordine certis
<lvcr. rer. nat. 4.371> Lumine priuatur solis quacumque meantes
<lvcr. rer. nat. 4.372> Officimus, repletur item quod liquimus eius,
<lvcr. rer. nat. 4.373> Propterea fit uti uideatur, quae fuit umbra
<lvcr. rer. nat. 4.374> Corporis, e regione eadem nos usque secuta.
<lvcr. rer. nat. 4.375_375> Semper enim noua se radiorum lumina fundunt
<lvcr. rer. nat. 4.376> Primaque dispereunt, quasi in ignem lana trahatur.
<lvcr. rer. nat. 4.377> Propterea facile et spoliatur lumine terra
<lvcr. rer. nat. 4.378> Et repletur item nigrasque sibi abluit umbras.
<lvcr. rer. nat. 4.379> Nec tamen hic oculos falli concedimus hilum.
<lvcr. rer. nat. 4.380_380> Nam quocumque loco sit lux atque umbra tueri
<lvcr. rer. nat. 4.381> Illorum est; eadem uero sint lumina necne,
<lvcr. rer. nat. 4.382> Vmbraque quae fuit hic eadem nunc transeat illuc,
<lvcr. rer. nat. 4.383> An potius fiat paulo quod diximus ante,
<lvcr. rer. nat. 4.384> Hoc animi demum ratio discernere debet,
<lvcr. rer. nat. 4.385_385> Nec possunt oculi naturam noscere rerum.
<lvcr. rer. nat. 4.386> Proinde animi uitium hoc oculis affingere noli.
<lvcr. rer. nat. 4.387> Qua uehimur naui, fertur, cum stare uidetur;
<lvcr. rer. nat. 4.388> Quae manet in statione, ea praeter creditur ire.
<lvcr. rer. nat. 4.389> Et fugere ad puppim colles campique uidentur
<lvcr. rer. nat. 4.390_390> Quos agimus praeter nauem uelisque uolamus.
<lvcr. rer. nat. 4.391> Sidera cessare aetheriis affixa cauernis
<lvcr. rer. nat. 4.392> Cuncta uidentur, et assiduo sunt omnia motu,
<lvcr. rer. nat. 4.393> Quandoquidem longos obitus exorta reuisunt,
<lvcr. rer. nat. 4.394> Cum permensa suo sunt caelum corpore claro.
<lvcr. rer. nat. 4.395_395> Solque pari ratione manere et luna uidetur
<lvcr. rer. nat. 4.396> In statione. ea quae ferri res indicat ipsa.
<lvcr. rer. nat. 4.397> Exstantesque procul medio de gurgite montes
<lvcr. rer. nat. 4.398> Classibus inter quos liber patet exitus ingens,
<lvcr. rer. nat. 4.399> Insula coniunctis tamen ex his una uidetur.
<lvcr. rer. nat. 4.400_400> Atria uersari et circumcursare columnae
<lvcr. rer. nat. 4.401> Vsque adeo fit uti pueris uideantur, ubi ipsi
<lvcr. rer. nat. 4.402> Desierunt uerti, uix ut iam credere possint
<lvcr. rer. nat. 4.403> Non supra sese ruere omnia tecta minari.
<lvcr. rer. nat. 4.404> Iamque rubrum tremulis iubar ignibus erigere alte
<lvcr. rer. nat. 4.405_405> Cum coeptat natura supraque extollere montis,
<lvcr. rer. nat. 4.406> Quos tibi tum supra sol montis esse uidetur
<lvcr. rer. nat. 4.407> Comminus ipse suo contingens feruidus igni,
<lvcr. rer. nat. 4.408> Vix absunt nobis missus bis mille sagittae,
<lvcr. rer. nat. 4.409> Vix etiam cursus quingentos saepe ueruti.
<lvcr. rer. nat. 4.410_410> Inter eos solemque iacent immania ponti
<lvcr. rer. nat. 4.411> Aequora substrata aetheriis ingentibus oris,
<lvcr. rer. nat. 4.412> Interiectaque sunt terrarum milia multa
<lvcr. rer. nat. 4.413> Quae uariae retinent gentes et saecla ferarum.
<lvcr. rer. nat. 4.414> At collectus aquae digitum non altior unum,
<lvcr. rer. nat. 4.415_415> Qui lapides inter sistit per strata uiarum,
<lvcr. rer. nat. 4.416> Despectum praebet sub terras impete tanto,
<lvcr. rer. nat. 4.417> A terris quantum caeli patet altus hiatus;
<lvcr. rer. nat. 4.418> Nubila despicere et caelum ut uideare uidere <et>
<lvcr. rer. nat. 4.419> Corpora mirande sub terras abdita caelo.
<lvcr. rer. nat. 4.420_420> Denique ubi in medio nobis equus acer obhaesit
<lvcr. rer. nat. 4.421> Flumine et in rapidas amnis despeximus undas,
<lvcr. rer. nat. 4.422> Stantis equi corpus transuersum ferre uidetur
<lvcr. rer. nat. 4.423> Vis et in aduersum flumen contrudere raptim.
<lvcr. rer. nat. 4.424> Et quocumque oculos traiecimus omnia ferri
<lvcr. rer. nat. 4.425_425> Et fluere assimili nobis ratione uidentur.
<lvcr. rer. nat. 4.426> Porticus aequali quamuis est denique ductu
<lvcr. rer. nat. 4.427> Stansque in perpetuum paribus suffulta columnis,
<lvcr. rer. nat. 4.428> Longa tamen parte ab summa cum tota uidetur,
<lvcr. rer. nat. 4.429> Paulatim trahit angusti fastigia coni,
<lvcr. rer. nat. 4.430_430> Tecta solo iungens atque omnia dextera laeuis
<lvcr. rer. nat. 4.431> Donec in obscurum coni conduxit acumen.
<lvcr. rer. nat. 4.432> In pelago nautis ex undis ortus in undis
<lvcr. rer. nat. 4.433> Sol fit uti uideatur obire et condere lumen;
<lvcr. rer. nat. 4.434> Quippe ubi nil aliud nisi aquam caelumque tuentur;
<lvcr. rer. nat. 4.435_435> Ne leuiter credas labefactari undique sensus.
<lvcr. rer. nat. 4.436> At maris ignaris in portu clauda uidentur
<lvcr. rer. nat. 4.437> Nauigia aplustris fractis obnitier undis.
<lvcr. rer. nat. 4.438> Nam quaecumque supra rorem salis edita pars est
<lvcr. rer. nat. 4.439> Remorum, recta est, et recta superne guberna.
<lvcr. rer. nat. 4.440_440> Quae demersa liquorem obeunt, refracta uidentur
<lvcr. rer. nat. 4.441> Omnia conuerti sursumque supina reuerti
<lvcr. rer. nat. 4.442> Et reflexa prope in summo fluitare liquore.
<lvcr. rer. nat. 4.443> Raraque per caelum cum uenti nubila portant
<lvcr. rer. nat. 4.444> Tempore nocturno, tum splendida signa uidentur
<lvcr. rer. nat. 4.445_445> Labier aduersum nimbos atque ire superne
<lvcr. rer. nat. 4.446> Longe aliam in partem ac uera ratione feruntur.
<lvcr. rer. nat. 4.447> At si forte oculo manus uni subdita subter
<lvcr. rer. nat. 4.448> Pressit eum, quodam sensu fit uti uideantur
<lvcr. rer. nat. 4.449> Omnia quae tuimur fieri tum bina tuendo,
<lvcr. rer. nat. 4.450_450> Bina lucernarum florentia lumina flammis
<lvcr. rer. nat. 4.451> Binaque per totas aedes geminare supellex
<lvcr. rer. nat. 4.452> Et duplices hominum facies et corpora bina.
<lvcr. rer. nat. 4.453> Denique cum suaui deuinxit membra sopore
<lvcr. rer. nat. 4.454> Somnus et in summa corpus iacet omne quiete,
<lvcr. rer. nat. 4.455_455> Tum uigilare tamen nobis et membra mouere
<lvcr. rer. nat. 4.456> Nostra uidemur, et in noctis caligine caeca
<lvcr. rer. nat. 4.457> Cernere censemus solem lumenque diurnum,
<lvcr. rer. nat. 4.458> Conclusoque loco caelum mare flumina montis
<lvcr. rer. nat. 4.459> Mutare et campos pedibus transire uidemur,
<lvcr. rer. nat. 4.460_460> Et sonitus audire, seuera silentia noctis
<lvcr. rer. nat. 4.461> Vndique cum constent, et reddere dicta tacentes.
<lvcr. rer. nat. 4.462> Cetera de genere hoc mirande multa uidemus,
<lvcr. rer. nat. 4.463> Quae uiolare fidem quasi sensibus omnia quaerunt,
<lvcr. rer. nat. 4.464> Nequiquam, quoniam pars horum maxima fallit
<lvcr. rer. nat. 4.465_465> Propter opinatus animi quos addimus ipsi,
<lvcr. rer. nat. 4.466> Pro uisis ut sint quae non sunt sensibu~ uisa.
<lvcr. rer. nat. 4.467> Nam nil aegrius est quam res secernere apertas
<lvcr. rer. nat. 4.468> Ab dubiis animus quas ab se protinus addit.
<lvcr. rer. nat. 4.469> Denique nil sciri siquis putat, id quoque nescit
<lvcr. rer. nat. 4.470_470> An sciri possit, quoniam nil scire fatetur.
<lvcr. rer. nat. 4.471> Hunc igitur contra mittam contendere causam,
<lvcr. rer. nat. 4.472> Qui capite ipse sua in statuit uestigia sese.
<lvcr. rer. nat. 4.473> Et tamen hoc quoque uti concedam scire, at id ipsum
<lvcr. rer. nat. 4.474> Quaeram, cum in rebus ueri nil uiderit ante,
<lvcr. rer. nat. 4.475_475> Vnde sciat quid sit scire et nescire uicissim,
<lvcr. rer. nat. 4.476> Notitiam ueri quae res falsique crearit
<lvcr. rer. nat. 4.477> Et dubium certo quae res differre probarit.
<lvcr. rer. nat. 4.478> Inuenies primis ab sensibus esse creatam
<lvcr. rer. nat. 4.479> Notitiem ueri neque sensus posse refelli.
<lvcr. rer. nat. 4.480_480> Nam maiore fide debet reperirier illud,
<lvcr. rer. nat. 4.481> Sponte sua ueris quod possit uincere falsa.
<lvcr. rer. nat. 4.482> Quid maiore fide porro quam sensus haberi
<lvcr. rer. nat. 4.483> Debet? an ab sensu falso ratio orta ualebit
<lvcr. rer. nat. 4.484> Dicere eos contra, quae tota ab sensibus orta est?
<lvcr. rer. nat. 4.485_485> Qui nisi sunt ueri, ratio quoque falsa fit omnis.
<lvcr. rer. nat. 4.486> An poterunt oculos aures reprehendere, an auris
<lvcr. rer. nat. 4.487> Tactus? an hunc porro tactum sapor arguet oris,
<lvcr. rer. nat. 4.488> An confutabunt nares oculiue reuincent?
<lvcr. rer. nat. 4.489> Non, ut opinor, ita est. nam sorsum cuique potestas
<lvcr. rer. nat. 4.490_490> Diuisast, sua uis cuiquest, ideoque necessest
<lvcr. rer. nat. 4.491> Et quod molle sit et gelidum feruensue seorsum
<lvcr. rer. nat. 4.492> Et sorsum uarios rerum sentire colores
<lvcr. rer. nat. 4.493> Et quaecumque coloribu~ sint coniuncta uidere.
<lvcr. rer. nat. 4.494> Sorsus item sapor oris habet uim, sorsus odores
<lvcr. rer. nat. 4.495_495> Nascuntur, sorsum sonitus. ideoque necessest
<lvcr. rer. nat. 4.496> Non possint alios alii conuincere sensus.
<lvcr. rer. nat. 4.497> Nec porro poterunt ipsi reprehendere sese,
<lvcr. rer. nat. 4.498> Aequa fides quoniam debebit semper haberi.
<lvcr. rer. nat. 4.499> Proinde quod in quoquest his uisum tempore, uerumst.
<lvcr. rer. nat. 4.500_500> Et si non poterit ratio dissoluere causam,
<lvcr. rer. nat. 4.501> Cur ea quae fuerint iuxtim quadrata, procul sint
<lvcr. rer. nat. 4.502> Visa rotunda, tamen praestat rationis egentem
<lvcr. rer. nat. 4.503> Reddere mendose causas utriusque figurae,
<lvcr. rer. nat. 4.504> Quam manibus manifesta suis emittere quoquam
<lvcr. rer. nat. 4.505_505> Et uiolare fidem primam et conuellere tota
<lvcr. rer. nat. 4.506> Fundamenta quibus nixatur uita salusque.
<lvcr. rer. nat. 4.507> Non modo enim ratio ruat omnis, uita quoque ipsa
<lvcr. rer. nat. 4.508> Concidat extemplo, nisi credere sensibus ausis
<lvcr. rer. nat. 4.509> Praecipitesque locos uitare et cetera quae sint
<lvcr. rer. nat. 4.510_510> In genere hoc fugienda, sequi contraria quae sint.
<lvcr. rer. nat. 4.511> Illa tibi est igitur uerborum copia cassa
<lvcr. rer. nat. 4.512> Omnis quae contra sensus instructa paratast.
<lvcr. rer. nat. 4.513> Denique ut in fabrica, si prauast regula prima,
<lvcr. rer. nat. 4.514> Normaque si fallax rectis regionibus exit,
<lvcr. rer. nat. 4.515_515> Et libella aliqua si ex parti claudicat hilum,
<lvcr. rer. nat. 4.516> Omnia mendose fieri atque obstipa necessest
<lvcr. rer. nat. 4.517> Praua cubantia prona supina atque absona tecta,
<lvcr. rer. nat. 4.518> Iam ruere ut quaedam uideantur uelle, ruantque
<lvcr. rer. nat. 4.519> Prodita iudiciis fallacibus omnia primis,
<lvcr. rer. nat. 4.520_520> Sic igitur ratio tibi rerum praua necessest
<lvcr. rer. nat. 4.521> Falsaque sit, falsis quaecumque ab sensibus ortast.
<lvcr. rer. nat. 4.522> Nunc alii sensus quo pacto quisque suam rem
<lvcr. rer. nat. 4.523> Sentiat, haudquaquam ratio scruposa relicta est.
<lvcr. rer. nat. 4.524> Principio auditur sonus et uox omnis, in auris
<lvcr. rer. nat. 4.525_525> Insinuata suo pepulere ubi corpore sensum.
<lvcr. rer. nat. 4.526> Corpoream quoque enim <uocem> constare fatendumst
<lvcr. rer. nat. 4.527> Et sonitum, quoniam possunt impellere sensus.
<lvcr. rer. nat. 4.528> Praeterea radit uox fauces saepe facitque
<lvcr. rer. nat. 4.529> Asperiora foras gradiens arteria clamor.
<lvcr. rer. nat. 4.530_530> Quippe per angustum turba maiore coorta
<lvcr. rer. nat. 4.531> Ire foras ubi coeperunt primordia uocum,
<lvcr. rer. nat. 4.532> Scilicet expletis quoque ianua raditur oris.
<lvcr. rer. nat. 4.533> Haud igitur dubiumst quin uoces uerbaque constent
<lvcr. rer. nat. 4.534> Corporeis e principiis, ut laedere possint.
<lvcr. rer. nat. 4.535_535> Nec te fallit item quid corporis auferat et quid
<lvcr. rer. nat. 4.536> Detrahat ex hominum neruis ac uiribus ipsis
<lvcr. rer. nat. 4.537> Perpetuus sermo nigrai noctis ad umbram
<lvcr. rer. nat. 4.538> Aurorae perductus ab exoriente nitore,
<lvcr. rer. nat. 4.539> Praesertim si cum summost clamore profusus.
<lvcr. rer. nat. 4.540_540> Ergo corpoream uocem constare necessest,
<lvcr. rer. nat. 4.541> Multa loquens quoniam amittit de corpore partem.
<lvcr. rer. nat. 4.542> Asperitas autem uocis fit ab asperitate
<lvcr. rer. nat. 4.543> Principiorum et item leuor leuore creatur.
<lvcr. rer. nat. 4.544> Nec simili penetrant auris primordia forma,
<lvcr. rer. nat. 4.545_545> Cum tuba depresso grauiter sub murmure mugit
<lvcr. rer. nat. 4.546> Et reboat raucum retro cita barbara bombum,
<lvcr. rer. nat. 4.547> Et +ualidis necti tortis+ ex Heliconis
<lvcr. rer. nat. 4.548> Cum liquidam tollunt lugubri uoce querelam.
<lvcr. rer. nat. 4.549> Hasce igitur penitus uoces cum corpore nostro
<lvcr. rer. nat. 4.550_550> Exprimimus rectoque foras emittimus ore,
<lvcr. rer. nat. 4.551> Mobilis articulat uerborum daedala lingua
<lvcr. rer. nat. 4.552> Formaturaque labrorum pro parte figurat.
<lvcr. rer. nat. 4.553> Hoc ubi non longum spatiumst unde illa profecta
<lvcr. rer. nat. 4.554> Perueniat uox quaeque, necessest uerba quoque ipsa
<lvcr. rer. nat. 4.555_555> Plane exaudiri discernique articulatim.
<lvcr. rer. nat. 4.556> Seruat enim formaturam seruatque figuram.
<lvcr. rer. nat. 4.557> At si interpositum spatium sit longius aequo,
<lvcr. rer. nat. 4.558> Aera per multum confundi uerba necessest
<lvcr. rer. nat. 4.559> Et conturbari uocem, dum transuolat auras.
<lvcr. rer. nat. 4.560_560> Ergo fit, sonitum ut possis sentire neque illam
<lvcr. rer. nat. 4.561> Internoscere, uerborum sententia quae sit:
<lvcr. rer. nat. 4.562> Vsque adeo confusa uenit uox inque pedita.
<lvcr. rer. nat. 4.563> Praeterea uerbum saepe unum perciet auris
<lvcr. rer. nat. 4.564> Omnibus in populo, missum praeconis ab ore.
<lvcr. rer. nat. 4.565_565> In multas igitur uoces uox una repente
<lvcr. rer. nat. 4.566> Diffugit, in priuas quoniam se diuidit auris
<lvcr. rer. nat. 4.567> Obsignans formam uerbis clarumque sonorem.
<lvcr. rer. nat. 4.568> At quae pars uocum non auris incidit ipsas,
<lvcr. rer. nat. 4.569> Praeterlata perit frustra diffusa per auras.
<lvcr. rer. nat. 4.570_570> Pars solidis allisa locis reiecta sonorem
<lvcr. rer. nat. 4.571> Reddit et interdum frustratur imagine uerbi.
<lvcr. rer. nat. 4.572> Quae bene cum uideas, rationem reddere possis
<lvcr. rer. nat. 4.573> Tute tibi atque aliis, quo pacto per loca sola
<lvcr. rer. nat. 4.574> Saxa paris formas uerborum ex ordine reddant,
<lvcr. rer. nat. 4.575_575> Palantis comites cum montis inter opacos
<lvcr. rer. nat. 4.576> Quaerimus et magna dispersos uoce ciemus.
<lvcr. rer. nat. 4.577> Sex etiam aut septem loca uidi reddere uoces,
<lvcr. rer. nat. 4.578> Vnam cum iaceres: ita colles collibus ipsi
<lvcr. rer. nat. 4.579> Verba repulsantes iterabant dicta referri.
<lvcr. rer. nat. 4.580_580> Haec loca capripedes satyros nymphasque tenere
<lvcr. rer. nat. 4.581> Finitimi fingunt et faunos esse loquuntur
<lvcr. rer. nat. 4.582> Quorum noctiuago strepitu ludoque iocanti
<lvcr. rer. nat. 4.583> Affirmant uulgo taciturna silentia rumpi
<lvcr. rer. nat. 4.584> Chordarumque sonos fieri dulcisque querelas,
<lvcr. rer. nat. 4.585_585> Tibia quas fundit digitis pulsata canentum,
<lvcr. rer. nat. 4.586> Et genus agricolum late sentiscere, cum Pan
<lvcr. rer. nat. 4.587> Pinea semiferi capitis uelamina quassans
<lvcr. rer. nat. 4.588> Vnco saepe labro calamos percurrit hiantis,
<lvcr. rer. nat. 4.589> Fistula siluestrem ne cesset fundere musam.
<lvcr. rer. nat. 4.590_590> Cetera de genere hoc monstra ac portenta loquuntur,
<lvcr. rer. nat. 4.591> Ne loca deserta ab diuis quoque forte putentur
<lvcr. rer. nat. 4.592> Sola tenere. ideo iactant miracula dictis
<lvcr. rer. nat. 4.593> Aut aliqua ratione alia ducuntur, ut omne
<lvcr. rer. nat. 4.594> Humanum genus est auidum nimis auricularum.
<lvcr. rer. nat. 4.595_595> Quod superest, non est mirandum qua ratione,
<lvcr. rer. nat. 4.596> Per loca quae nequeunt oculi res cernere apertas,
<lvcr. rer. nat. 4.597> Haec loca per uoces ueniant aurisque lacessant.
<lvcr. rer. nat. 4.598> Colloquium clausis foribus quoque saepe uidemus,
<lvcr. rer. nat. 4.599> Nimirum quia uox per flexa foramina rerum
<lvcr. rer. nat. 4.600_600> Incolumis transire potest, simulacra renutant.
<lvcr. rer. nat. 4.601> Perscinduntur enim, nisi recta foramina tranant,
<lvcr. rer. nat. 4.602> Qualia sunt uitri, species qua transuolat omnis.
<lvcr. rer. nat. 4.603> Praeterea partis in cunctas diuiditur uox,
<lvcr. rer. nat. 4.604> Ex aliis aliae quoniam gignuntur, ubi una
<lvcr. rer. nat. 4.605_605> Dissiluit semel in multas exorta, quasi ignis
<lvcr. rer. nat. 4.606> Saepe solet scintilla suos se spargere in ignis.
<lvcr. rer. nat. 4.607> Ergo replentur loca uocibus abdita retro,
<lvcr. rer. nat. 4.608> Omnia quae circum feruunt sonituque cientur.
<lvcr. rer. nat. 4.609> At simulacra uiis derectis omnia tendunt
<lvcr. rer. nat. 4.610_610> Vt sunt missa semel; quapropter cernere nemo
<lvcr. rer. nat. 4.611> Saepe supra potis est, at uoces(==VO+CE+S) accipere extra.
<lvcr. rer. nat. 4.612> Et tamen ipsa quoque haec, dum transit clausa <domorum>
<lvcr. rer. nat. 4.613> Vox obtunditur atque auris confusa penetrat
<lvcr. rer. nat. 4.614> Et sonitum potius quam uerba audire uidemur.
<lvcr. rer. nat. 4.615_615> Nec, qui sentimus sucum, lingua atque palatum
<lvcr. rer. nat. 4.616> Plusculum habent in se rationis plus operaeue.
<lvcr. rer. nat. 4.617> Principio sucum sentimus in ore, cibum cum
<lvcr. rer. nat. 4.618> Mandendo exprimimus, ceu plenam spongiam aquai
<lvcr. rer. nat. 4.619> Siquis forte manu premere ac siccare coepit(==CO_EPIT).
<lvcr. rer. nat. 4.620_620> Inde quod exprimimus per caulas omne palati
<lvcr. rer. nat. 4.621> Diditur et rarae per flexa foramina linguae.
<lvcr. rer. nat. 4.622> Hoc ubi leuia sunt manantis corpora suci,
<lvcr. rer. nat. 4.623> Suauiter attingunt et suauiter omnia tractant
<lvcr. rer. nat. 4.624> Vmida linguai circum sudantia templa.
<lvcr. rer. nat. 4.625_625> At contra pungunt sensum lacerantque coorta,
<lvcr. rer. nat. 4.626> Quanto quaeque magis sunt asperitate repleta.
<lvcr. rer. nat. 4.627> Deinde uoluptas est e suco fine palati;
<lvcr. rer. nat. 4.628> Cum uero deorsum per fauces praecipitauit,
<lvcr. rer. nat. 4.629> Nulla uoluptas est, dum diditur omnis in artus.
<lvcr. rer. nat. 4.630_630> Nec refert quicquam quo uictu corpus alatur,
<lvcr. rer. nat. 4.631> Dummodo quod capias concoctum didere possis
<lvcr. rer. nat. 4.632> Artubus et stomachi umidulum seruare tenorem.
<lvcr. rer. nat. 4.633> Nunc aliis alius qui sit cibus ut uideamus
<lvcr. rer. nat. 4.634> Expediam, quareue, aliis quod triste et amarumst,
<lvcr. rer. nat. 4.635_635> Hoc tamen esse aliis possit perdulce uideri.
<lvcr. rer. nat. 4.636> Tantaque <in> his rebus distantia differitasque est,
<lvcr. rer. nat. 4.637> Vt quod ali cibus est aliis fuat acre uenenum.
<lvcr. rer. nat. 4.638>+Est itaque ut+ serpens, hominis quae tacta saliuis
<lvcr. rer. nat. 4.639> Disperit ac sese mandendo conficit ipsa.
<lvcr. rer. nat. 4.640_640> Praeterea nobis ueratrum est acre uenenum,
<lvcr. rer. nat. 4.641> At capris adipes et coturnicibus auget.
<lvcr. rer. nat. 4.642> Id quibus ut fiat rebus cognoscere possis,
<lvcr. rer. nat. 4.643> Principio meminisse decet quae diximus ante,
<lvcr. rer. nat. 4.644> Semina multimodis in rebus mixta teneri.
<lvcr. rer. nat. 4.645_645> Porro omnes quaecumque cibum capiunt animantes,
<lvcr. rer. nat. 4.646> Vt sunt dissimiles extrinsecus et generatim
<lvcr. rer. nat. 4.647> Extima membrorum circumcaesura coercet,
<lvcr. rer. nat. 4.648> Proinde et seminibus constant uariante figura.
<lvcr. rer. nat. 4.649> Semina cum porro distent, differre necessest
<lvcr. rer. nat. 4.650_650> Interualla uiasque, foramina quae perhibemus,
<lvcr. rer. nat. 4.651> Omnibus in membris et in ore ipsoque palato.
<lvcr. rer. nat. 4.652> Esse minora igitur quaedam maioraque debent,
<lvcr. rer. nat. 4.653> Esse triquetra aliis, <aliis> quadrata necessest,
<lvcr. rer. nat. 4.654> Multa rotunda, modis multis multangula quaedam.
<lvcr. rer. nat. 4.655_655> Namque figurarum ratio ut motusque reposcunt,
<lvcr. rer. nat. 4.656> Proinde foraminibus debent differre figurae,
<lvcr. rer. nat. 4.657> Et uariare uiae proinde ac textura coercet.
<lvcr. rer. nat. 4.658> Hoc ubi quod suaue est aliis aliis fit amarum,
<lvcr. rer. nat. 4.659> Illi, cui suaue est, leuissima corpora debent
<lvcr. rer. nat. 4.660_660> Contractabiliter caulas intrare palati,
<lvcr. rer. nat. 4.661> At contra quibus est eadem res intus acerba,
<lvcr. rer. nat. 4.662> Aspera nimirum penetrant hamataque fauces.
<lvcr. rer. nat. 4.663> Nunc facile est ex his rebus cognoscere quaeque.
<lvcr. rer. nat. 4.664> Quippe ubi cui febris bili superante coorta est
<lvcr. rer. nat. 4.665_665> Aut alia ratione aliquast uis excita morbi,
<lvcr. rer. nat. 4.666> Perturbatur ibi iam totum corpus et omnes
<lvcr. rer. nat. 4.667> Commutantur ibi positurae principiorum;
<lvcr. rer. nat. 4.668> Fit prius ad sensum <ut> quae corpora conueniebant
<lvcr. rer. nat. 4.669> Nunc non conueniant, et cetera sint magis apta,
<lvcr. rer. nat. 4.670_670> Quae penetrata queunt sensum progignere acerbum.
<lvcr. rer. nat. 4.671> Vtraque enim sunt in mellis commixta sapore;
<lvcr. rer. nat. 4.672> Id quod iam supera tibi saepe ostendimus ante.
<lvcr. rer. nat. 4.673> Nunc age quo pacto naris adiectus odoris
<lvcr. rer. nat. 4.674> Tangat agam. primum res multas esse necessest
<lvcr. rer. nat. 4.675_675> Vnde fluens uoluat uarius se fluctus odorum,
<lvcr. rer. nat. 4.676> Et fluere et mitti uulgo spargique putandumst;
<lvcr. rer. nat. 4.677> Verum aliis alius magis est animantibus aptus
<lvcr. rer. nat. 4.678> Dissimilis propter formas. ideoque per auras
<lvcr. rer. nat. 4.679> Mellis apes quamuis longe ducuntur odore,
<lvcr. rer. nat. 4.680_680> Vulturiique cadaueribus. tum fissa ferarum
<lvcr. rer. nat. 4.681> Vngula quo tulerit gressum promissa canum uis
<lvcr. rer. nat. 4.682> Ducit, et humanum longe praesentit odorem
<lvcr. rer. nat. 4.683> Romulidarum arcis seruator candidus anser.
<lvcr. rer. nat. 4.684> Sic aliis alius nidor datus ad sua quemque
<lvcr. rer. nat. 4.685_685> Pabula ducit et a taetro resilire ueneno
<lvcr. rer. nat. 4.686> Cogit, eoque modo seruantur saecla ferarum.
<lvcr. rer. nat. 4.687> Hic odor ipse igitur, naris quicumque lacessit,
<lvcr. rer. nat. 4.688> Est alio ut possit permitti longius alter.
<lvcr. rer. nat. 4.689> Sed tamen haud quisquam tam longe fertur eorum
<lvcr. rer. nat. 4.690_690> Quam sonitus, quam uox, mitto iam dicere quam res
<lvcr. rer. nat. 4.691> Quae feriunt oculorum acies uisumque lacessunt.
<lvcr. rer. nat. 4.692> Errabundus enim tarde uenit ac perit ante
<lvcr. rer. nat. 4.693> Paulatim facilis distractus in aeris auras;
<lvcr. rer. nat. 4.694> Ex alto primum quia uix emittitur ex re:
<lvcr. rer. nat. 4.695_695> Nam penitus fluere atque recedere rebus odores
<lvcr. rer. nat. 4.696> Significat quod fracta magis redolere uidentur
<lvcr. rer. nat. 4.697> Omnia, quod contrita, quod igni collabefacta:
<lvcr. rer. nat. 4.698> Deinde uidere licet maioribus esse creatum
<lvcr. rer. nat. 4.699> Principiis quam uox, quoniam per saxea saepta
<lvcr. rer. nat. 4.700_700> Non penetrat, qua uox uulgo sonitusque feruntur.
<lvcr. rer. nat. 4.701> Quare etiam quod olet non tam facile esse uidebis
<lvcr. rer. nat. 4.702> Inuestigare in qua sit regione locatum.
<lvcr. rer. nat. 4.703> Refrigescit enim cunctando plaga per auras
<lvcr. rer. nat. 4.704> Nec calida ad sensum decurrunt nuntia rerum.
<lvcr. rer. nat. 4.705_705> Errant saepe canes itaque et uestigia quaerunt.
<lvcr. rer. nat. 4.706> Nec tamen hoc solis in odoribus atque saporum
<lvcr. rer. nat. 4.707> In generest, sed item species rerum atque colores
<lvcr. rer. nat. 4.708> Non ita conueniunt ad sensus omnibus omnes,
<lvcr. rer. nat. 4.709> Vt non sint aliis quaedam magis acria uisu.
<lvcr. rer. nat. 4.710_710> Quin etiam gallum, noctem explaudentibus alis
<lvcr. rer. nat. 4.711> Auroram clara consuetum uoce uocare,
<lvcr. rer. nat. 4.712> Noenu queunt rabidi contra constare leones
<lvcr. rer. nat. 4.713> Inque tueri: ita continuo meminere fugai,
<lvcr. rer. nat. 4.714> Nimirum quia sunt gallorum in corpore quaedam
<lvcr. rer. nat. 4.715_715> Semina, quae cum sunt oculis immissa leonum,
<lvcr. rer. nat. 4.716> Pupillas interfodiunt acremque dolorem
<lvcr. rer. nat. 4.717> Praebent, ut nequeant contra durare feroces;
<lvcr. rer. nat. 4.718> Cum tamen haec nostras acies nil laedere possint,
<lvcr. rer. nat. 4.719> Aut quia non penetrant aut quod penetrantibus illis
<lvcr. rer. nat. 4.720_720> Exitus ex oculis liber datur, in remorando
<lvcr. rer. nat. 4.721> Laedere ne possint ex ulla lumina parte.
<lvcr. rer. nat. 4.722> Nunc age quae moueant animum res accipe, et unde
<lvcr. rer. nat. 4.723> Quae ueniunt ueniant in mentem percipe paucis.
<lvcr. rer. nat. 4.724> Principio hoc dico, rerum simulacra uagari
<lvcr. rer. nat. 4.725_725> Multa modis multis in cunctas undique partis
<lvcr. rer. nat. 4.726> Tenuia, quae facile inter se iunguntur in auris,
<lvcr. rer. nat. 4.727> Obuia cum ueniunt, ut aranea bratteaque auri.
<lvcr. rer. nat. 4.728> Quippe etenim multo magis haec sunt tenuia textu
<lvcr. rer. nat. 4.729> Quam quae percipiunt oculos uisumque lacessunt,
<lvcr. rer. nat. 4.730_730> Corporis haec quoniam penetrant per rara cientque
<lvcr. rer. nat. 4.731> Tenuem(==TENVEM) animi naturam intus sensumque lacessunt.
<lvcr. rer. nat. 4.732> Centauros itaque et Scyllarum membra uidemus
<lvcr. rer. nat. 4.733> Cerbereasque canum facies simulacraque eorum
<lvcr. rer. nat. 4.734> Quorum morte obita tellus amplectitur ossa;
<lvcr. rer. nat. 4.735_735> Omne genus quoniam passim simulacra feruntur,
<lvcr. rer. nat. 4.736> Partim sponte sua quae fiunt aere in ipso,
<lvcr. rer. nat. 4.737> Partim quae uariis ab rebus cumque recedunt
<lvcr. rer. nat. 4.738> Et quae confiunt ex horum facta figuris.
<lvcr. rer. nat. 4.739> Nam certe ex uiuo Centauri non fit imago,
<lvcr. rer. nat. 4.740_740> Nulla fuit quoniam talis natura animantis,
<lvcr. rer. nat. 4.741> Verum ubi equi atque hominis casu conuenit imago,
<lvcr. rer. nat. 4.742> Haerescit facile extemplo, quod diximus ante,
<lvcr. rer. nat. 4.743> Propter subtilem naturam et tenuia texta.
<lvcr. rer. nat. 4.744> Cetera de genere hoc eadem ratione creantur.
<lvcr. rer. nat. 4.745_745> Quae cum mobiliter summa leuitate feruntur,
<lvcr. rer. nat. 4.746> Vt prius ostendi, facile uno commouet ictu
<lvcr. rer. nat. 4.747> Quaelibet una animum nobis subtilis imago;
<lvcr. rer. nat. 4.748> Tenuis(==TENVIS) enim mens est et mire mobilis ipsa.
<lvcr. rer. nat. 4.749> Haec fieri ut memoro, facile hinc cognoscere possis.
<lvcr. rer. nat. 4.750_750> Quatenus hoc simile est illi, quod mente uidemus
<lvcr. rer. nat. 4.751> Atque oculis, simili fieri ratione necessest.
<lvcr. rer. nat. 4.752> Nunc igitur quoniam docui me forte leonem
<lvcr. rer. nat. 4.753> Cernere per simulacra, oculos quaecumque lacessunt,
<lvcr. rer. nat. 4.754> Scire licet mentem simili ratione moueri,
<lvcr. rer. nat. 4.755_755> Per simulacra leonum <et> cetera quae uidet aeque
<lvcr. rer. nat. 4.756> Nec minus atque oculi, nisi quod mage tenuia cernit.
<lvcr. rer. nat. 4.757> Nec ratione alia, cum somnus membra profudit,
<lvcr. rer. nat. 4.758> Mens animi uigilat, nisi quod simulacra lacessunt
<lvcr. rer. nat. 4.759> Haec eadem nostros animos quae cum uigilamus,
<lvcr. rer. nat. 4.760_760> Vsque adeo, certe ut uideamur cernere eum quem
<lvcr. rer. nat. 4.761> Relicta uita iam mors et terra potitast.
<lvcr. rer. nat. 4.762> Hoc ideo fieri cogit natura, quod omnes
<lvcr. rer. nat. 4.763> Corporis offecti sensus per membra quiescunt
<lvcr. rer. nat. 4.764> Nec possunt falsum ueris conuincere rebus.
<lvcr. rer. nat. 4.765_765> Praeterea meminisse iacet languetque sopore
<lvcr. rer. nat. 4.766> Nec dissentit eum mortis letique potitum
<lvcr. rer. nat. 4.767> Iam pridem, quem mens uiuum se cernere credit.
<lvcr. rer. nat. 4.768> Quod superest, non est mirum simulacra moueri
<lvcr. rer. nat. 4.769> Bracchiaque in numerum iactare et cetera membra.
<lvcr. rer. nat. 4.770_770> Nam fit ut in somnis facere hoc uideatur imago;
<lvcr. rer. nat. 4.771> Quippe ubi prima perit(==PE-RI+T) alioque est altera nata
<lvcr. rer. nat. 4.772> Inde statu, prior hic gestum mutasse uidetur.
<lvcr. rer. nat. 4.773> Scilicet id fieri celeri ratione putandumst:
<lvcr. rer. nat. 4.774> Tanta est mobilitas et rerum copia tanta
<lvcr. rer. nat. 4.775_775> Tantaque sensibili quouis est tempore in uno
<lvcr. rer. nat. 4.776> Copia particularum, ut possit suppeditare.
<lvcr. rer. nat. 4.777> Multaque in his rebus quaeruntur multaque nobis
<lvcr. rer. nat. 4.778> Clarandumst, plane si res exponere auemus.
<lvcr. rer. nat. 4.779> Quaeritur in primis quare, quod cuique libido
<lvcr. rer. nat. 4.780_780> Venerit, extemplo mens cogitet eius id ipsum.
<lvcr. rer. nat. 4.781> Anne uoluntatem nostram simulacra tuentur
<lvcr. rer. nat. 4.782> Et simul ac uolumus nobis occurrit imago,
<lvcr. rer. nat. 4.783> Si mare, si terram cordist, si denique caelum?
<lvcr. rer. nat. 4.784> Conuentus hominum pompam conuiuia pugnas,
<lvcr. rer. nat. 4.785_785> Omnia sub uerbone creat natura paratque?
<lvcr. rer. nat. 4.786> Cum praesertim aliis eadem in regione locoque
<lvcr. rer. nat. 4.787> Longe dissimilis animus res cogitet omnis.
<lvcr. rer. nat. 4.788> Quid porro, in numerum procedere cum simulacra
<lvcr. rer. nat. 4.789> Cernimus in somnis et mollia membra mouere,
<lvcr. rer. nat. 4.790_790> Mollia mobiliter cum alternis bracchia mittunt
<lvcr. rer. nat. 4.791> Et repetunt oculis gestum pede conuenienti?
<lvcr. rer. nat. 4.792> Scilicet arte madent simulacra et docta uagantur,
<lvcr. rer. nat. 4.793> Nocturno facere ut possint in tempore ludos.
<lvcr. rer. nat. 4.794> An magis illud erit uerum? quia tempore in uno,
<lvcr. rer. nat. 4.795_795> Cum sentimus, id est, cum uox emittitur una,
<lvcr. rer. nat. 4.796> Tempora multa latent, ratio quae comperit esse,
<lvcr. rer. nat. 4.797> Propterea fit uti quouis in tempore quaeque
<lvcr. rer. nat. 4.798> Praesto sint simulacra locis in quisque parata:
<lvcr. rer. nat. 4.799> Tanta est mobilitas et rerum copia tanta.
<lvcr. rer. nat. 4.800_800> Hoc, ubi prima perit(==PE-RI+T) alioque est altera nata
<lvcr. rer. nat. 4.801> Inde statu, prior hic gestum mutasse uidetur.
<lvcr. rer. nat. 4.802> Et quia tenuia sunt, nisi quae contendit, acute
<lvcr. rer. nat. 4.803> Cernere non potis est animus; proinde omnia quae sunt
<lvcr. rer. nat. 4.804> Praeterea pereunt, nisi <si ad> quae se ipse parauit.
<lvcr. rer. nat. 4.805_805> Ipse parat sese porro speratque futurum
<lvcr. rer. nat. 4.806> Vt uideat quod consequitur rem quamque; fit ergo.
<lvcr. rer. nat. 4.807> Nonne uides oculos etiam, cum tenuia quae sunt
<lvcr. rer. nat. 4.808><>
<lvcr. rer. nat. 4.809> Cernere coeperunt, contendere se atque parare,
<lvcr. rer. nat. 4.810_810> Nec sine eo fieri posse ut cernamus acute?
<lvcr. rer. nat. 4.811> Et tamen in rebus quoque apertis noscere possis,
<lvcr. rer. nat. 4.812> Si non aduertas animum, proinde esse quasi omni
<lvcr. rer. nat. 4.813> Tempore semotum fuerit longeque remotum.
<lvcr. rer. nat. 4.814> Cur igitur mirumst, animus si cetera perdit
<lvcr. rer. nat. 4.815_815> Praeterquam quibus est in rebus deditus ipse?
<lvcr. rer. nat. 4.816> Deinde adopinamur de signis maxima paruis
<lvcr. rer. nat. 4.817> Ac nos in fraudem induimus frustraminis ipsi.
<lvcr. rer. nat. 4.818> Fit quoque ut interdum non suppeditetur imago
<lvcr. rer. nat. 4.819> Eiusdem generis, sed femina quae fuit ante,
<lvcr. rer. nat. 4.820_820> In manibus uir uti factus uideatur adesse,
<lvcr. rer. nat. 4.821> Aut alia ex alia facies aetasque sequatur.
<lvcr. rer. nat. 4.822> Quod ne miremur sopor atque obliuia curant.
<lvcr. rer. nat. 4.823> Illud in his rebus uitium uementer auemus
<lvcr. rer. nat. 4.824><Te> effugere, errorem uitareque praemetuenter,
<lvcr. rer. nat. 4.825_825> Lumina ne facias oculorum clara creata,
<lvcr. rer. nat. 4.826> Prospicere ut possimus, et ut proferre queamus
<lvcr. rer. nat. 4.827> Proceros passus, ideo fastigia posse
<lvcr. rer. nat. 4.828> Surarum ac feminum pedibus fundata plicari,
<lvcr. rer. nat. 4.829> Bracchia tum porro ualidis ex apta lacertis
<lvcr. rer. nat. 4.830_830> Esse manusque datas utraque <ex> parte ministras,
<lvcr. rer. nat. 4.831> Vt facere ad uitam possemus quae foret usus.
<lvcr. rer. nat. 4.832> Cetera de genere hoc inter quaecumque pretantur
<lvcr. rer. nat. 4.833> Omnia peruersa praepostera sunt ratione,
<lvcr. rer. nat. 4.834> Nil ideo quoniam natumst in corpore ut uti
<lvcr. rer. nat. 4.835_835> Possemus, sed quod natumst id procreat usum.
<lvcr. rer. nat. 4.836> Nec fuit ante uidere oculorum lumina nata
<lvcr. rer. nat. 4.837> Nec dictis orare prius quam lingua creatast,
<lvcr. rer. nat. 4.838> Sed potius longe linguae praecessit origo
<lvcr. rer. nat. 4.839> Sermonem multoque creatae sunt prius aures
<lvcr. rer. nat. 4.840_840> Quam sonus est auditus, et omnia denique membra
<lvcr. rer. nat. 4.841> Ante fuere, ut opinor, eorum quam foret usus.
<lvcr. rer. nat. 4.842> Haud igitur potuere utendi crescere causa.
<lvcr. rer. nat. 4.843> At contra conferre manu certamina pugnae
<lvcr. rer. nat. 4.844> Et lacerare artus foedareque membra cruore
<lvcr. rer. nat. 4.845_845> Ante fuit multo quam lucida tela uolarent,
<lvcr. rer. nat. 4.846> Et uulnus uitare prius natura coegit
<lvcr. rer. nat. 4.847> Quam daret obiectum parmai laeua per artem.
<lvcr. rer. nat. 4.848> Scilicet et fessum corpus mandare quieti
<lvcr. rer. nat. 4.849> Multo antiquius est quam lecti mollia strata,
<lvcr. rer. nat. 4.850_850> Et sedare sitim prius est quam pocula natum.
<lvcr. rer. nat. 4.851> Haec igitur possent utendi cognita causa
<lvcr. rer. nat. 4.852> Credier, ex usu quae sunt uitaque reperta.
<lvcr. rer. nat. 4.853> Illa quidem sorsum sunt omnia quae prius ipsa
<lvcr. rer. nat. 4.854> Nata dedere suae post notitiam utilitatis.
<lvcr. rer. nat. 4.855_855> Quo genere in primis sensus et membra uidemus;
<lvcr. rer. nat. 4.856> Quare etiam atque etiam procul est ut credere possis
<lvcr. rer. nat. 4.857> Vtilitatis ob officium potuisse creari.
<lvcr. rer. nat. 4.858> Illud item non est mirandum, corporis ipsa
<lvcr. rer. nat. 4.859> Quod natura cibum quaerit cuiusque animantis.
<lvcr. rer. nat. 4.860_860> Quippe etenim fluere atque recedere corpora rebus
<lvcr. rer. nat. 4.861> Multa modis multis docui, sed plurima debent
<lvcr. rer. nat. 4.862> Ex animalibu~. <quae> quia sunt exercita motu,
<lvcr. rer. nat. 4.863> Multa per os exhalantur, cum languida anhelant,
<lvcr. rer. nat. 4.864> Multaque per sudorem ex alto pressa feruntur,
<lvcr. rer. nat. 4.865_865> His igitur rebus rarescit corpus et omnis
<lvcr. rer. nat. 4.866> Subruitur natura; dolor quam consequitur rem.
<lvcr. rer. nat. 4.867> Propterea capitur cibus ut suffulciat artus
<lvcr. rer. nat. 4.868> Et recreet uiris interdatus atque patentem
<lvcr. rer. nat. 4.869> Per membra ac uenas ut amorem opturet edendi.
<lvcr. rer. nat. 4.870_870> Vmor item discedit in omnia quae loca cumque
<lvcr. rer. nat. 4.871> Poscunt umorem; glomerataque multa uaporis
<lvcr. rer. nat. 4.872> Corpora, quae stomacho praebent incendia nostro,
<lvcr. rer. nat. 4.873> Dissipat adueniens liquor ac restinguit ut ignem,
<lvcr. rer. nat. 4.874> Vrere ne possit calor amplius aridus artus.
<lvcr. rer. nat. 4.875_875> Sic igitur tibi anhela sitis de corpore nostro
<lvcr. rer. nat. 4.876> Abluitur, sic expletur ieiuna cupido.
<lvcr. rer. nat. 4.877> Nunc qui fiat uti passus proferre queamus,
<lvcr. rer. nat. 4.878> Cum uolumus, uarieque datum sit membra mouere,
<lvcr. rer. nat. 4.879> Et quae res tantum hoc oneris protrudere nostri
<lvcr. rer. nat. 4.880_880> Corporis insuerit, dicam: tu percipe dicta.
<lvcr. rer. nat. 4.881> Dico animo nostro primum simulacra meandi
<lvcr. rer. nat. 4.882> Accidere atque animum pulsare, ut diximus ante.
<lvcr. rer. nat. 4.883> Inde uoluntas fit; neque enim facere incipit ullam
<lvcr. rer. nat. 4.884> Rem quisquam, <quam> mens prouidit quid uelit ante.
<lvcr. rer. nat. 4.885_885> Id quod prouidet, illius rei constat imago.
<lvcr. rer. nat. 4.886> Ergo animus cum sese ita commouet ut uelit ire
<lvcr. rer. nat. 4.887> Inque gredi, ferit extemplo quae in corpore toto
<lvcr. rer. nat. 4.888> Per membra atque artus animai dissita uis est.
<lvcr. rer. nat. 4.889> Et facilest factu, quoniam coniuncta tenetur.
<lvcr. rer. nat. 4.890_890> Inde ea proporro corpus ferit, atque ita tota
<lvcr. rer. nat. 4.891> Paulatim moles protruditur atque mouetur.
<lvcr. rer. nat. 4.892> Praeterea tum rarescit quoque corpus et aer
<lvcr. rer. nat. 4.893>(Scilicet ut debet qui semper mobilis exstat)
<lvcr. rer. nat. 4.894> Per patefacta uenit penetratque foramina largus
<lvcr. rer. nat. 4.895_895> Et dispergitur ad partis ita quasque minutas
<lvcr. rer. nat. 4.896> Corporis. hic igitur rebus fit utrimque duabus,
<lvcr. rer. nat. 4.897> Corpus ut, ac nauis uelis uentoque, feratur.
<lvcr. rer. nat. 4.898> Nec tamen illud in his rebus mirabile constat,
<lvcr. rer. nat. 4.899> Tantula quod tantum corpus corpuscula possunt
<lvcr. rer. nat. 4.900_900> Contorquere et onus totum conuertere nostrum.
<lvcr. rer. nat. 4.901> Quippe etenim uentus subtili corpore tenuis(==TENVIS)
<lvcr. rer. nat. 4.902> Trudit agens magnam magno molimine nauem
<lvcr. rer. nat. 4.903> Et manus una regit quantouis impete euntem
<lvcr. rer. nat. 4.904> Atque gubernaclum contorquet quolibet unum,
<lvcr. rer. nat. 4.905_905> Multaque per trocleas et tympana pondere magno
<lvcr. rer. nat. 4.906> Commouet atque leui sustollit machina nisu.
<lvcr. rer. nat. 4.907> Nunc quibus ille modis somnus per membra quietem
<lvcr. rer. nat. 4.908> Irriget atque animi curas e pectore soluat,
<lvcr. rer. nat. 4.909> Suauidicis potius quam multis uersibus edam;
<lvcr. rer. nat. 4.910_910> Paruus ut est cycni melior canor, ille gruum quam
<lvcr. rer. nat. 4.911> Clamor in aetheriis dispersus nubibus austri.
<lvcr. rer. nat. 4.912> Tu mihi da tenuis auris animumque sagacem,
<lvcr. rer. nat. 4.913> Ne fieri negites quae dicam posse retroque
<lvcr. rer. nat. 4.914> Vera repulsanti discedas pectore dicta,
<lvcr. rer. nat. 4.915_915> Tutemet in culpa cum sis neque cernere possis.
<lvcr. rer. nat. 4.916> Principio somnus fit ubi est distracta per artus
<lvcr. rer. nat. 4.917> Vis animae partimque foras eiecta recessit
<lvcr. rer. nat. 4.918> Et partim contrusa magis concessit in altum.
<lvcr. rer. nat. 4.919> Dissoluuntur enim tum demum membra fluuntque.
<lvcr. rer. nat. 4.920_920> Nam dubium non est, animai quin opera sit
<lvcr. rer. nat. 4.921> Sensus hic in nobis, quem cum sopor impedit esse,
<lvcr. rer. nat. 4.922> Tum nobis animam perturbatam esse putandumst
<lvcr. rer. nat. 4.923> Eiectamque foras; non omnem; namque iaceret
<lvcr. rer. nat. 4.924> Aeterno corpus perfusum frigore leti.
<lvcr. rer. nat. 4.925_925> Quippe ubi nulla latens animai pars remaneret
<lvcr. rer. nat. 4.926> In membris, cinere ut multa latet obrutus ignis,
<lvcr. rer. nat. 4.927> Vnde reconflari sensus per membra repente
<lvcr. rer. nat. 4.928> Posset, ut ex igni caeco consurgere flamma?
<lvcr. rer. nat. 4.929> Sed quibus haec rebus nouitas confiat et unde
<lvcr. rer. nat. 4.930_930> Perturbari anima et corpus languescere possit,
<lvcr. rer. nat. 4.931> Expediam: tu fac ne uentis uerba profundam.
<lvcr. rer. nat. 4.932> Principio externa corpus de parte necessumst,
<lvcr. rer. nat. 4.933> Aeriis quoniam uicinum tangitur auris,
<lvcr. rer. nat. 4.934> Tundier atque eius crebro pulsarier ictu,
<lvcr. rer. nat. 4.935_935> Proptereaque fere res omnes aut corio sunt
<lvcr. rer. nat. 4.936> Aut etiam conchis aut callo aut cortice tectae.
<lvcr. rer. nat. 4.937> Interiorem etiam partem spirantibus aer
<lvcr. rer. nat. 4.938> Verberat hic idem, cum ducitur atque reflatur.
<lvcr. rer. nat. 4.939> Quare utrimque secus cum corpus uapulet et cum
<lvcr. rer. nat. 4.940_940> Perueniant plagae per parua foramina nobis
<lvcr. rer. nat. 4.941> Corporis ad primas partis elementaque prima,
<lvcr. rer. nat. 4.942> Fit quasi paulatim nobis per membra ruina.
<lvcr. rer. nat. 4.943> Conturbantur enim positurae principiorum
<lvcr. rer. nat. 4.944> Corporis atque animi. fit uti pars inde animai
<lvcr. rer. nat. 4.945_945> Eiciatur et introrsum pars abdita cedat,
<lvcr. rer. nat. 4.946> Pars etiam distracta per artus non queat esse
<lvcr. rer. nat. 4.947> Coniuncta inter se neque motu mutua fungi;
<lvcr. rer. nat. 4.948> Inter enim saepit coetus natura uiasque;
<lvcr. rer. nat. 4.949> Ergo sensus abit mutatis motibus alte.
<lvcr. rer. nat. 4.950_950> Et quoniam non est quasi quod suffulciat artus,
<lvcr. rer. nat. 4.951> Debile fit corpus languescuntque omnia membra,
<lvcr. rer. nat. 4.952> Bracchia palpebraeque cadunt poplitesque cubanti
<lvcr. rer. nat. 4.953> Saepe tamen summittuntur uirisque resoluunt.
<lvcr. rer. nat. 4.954> Deinde cibum sequitur somnus, quia, quae facit aer,
<lvcr. rer. nat. 4.955_955> Haec eadem cibus, in uenas dum diditur omnis,
<lvcr. rer. nat. 4.956> Efficit. et multo sopor ille grauissimus exstat
<lvcr. rer. nat. 4.957> Quem satur aut lassus capias, quia plurima tum se
<lvcr. rer. nat. 4.958> Corpora conturbant magno contusa labore.
<lvcr. rer. nat. 4.959> Fit ratione eadem coniectus partim animai
<lvcr. rer. nat. 4.960_960> Altior atque foras eiectus largior eius,
<lvcr. rer. nat. 4.961> Et diuisior inter se ac distractior intus.
<lvcr. rer. nat. 4.962> Et quo quisque fere studio deuinctus adhaeret
<lvcr. rer. nat. 4.963> Aut quibus in rebus multum sumus ante morati
<lvcr. rer. nat. 4.964> Atque in ea ratione fuit contenta magis mens,
<lvcr. rer. nat. 4.965_965> In somnis eadem plerumque uidemur obire;
<lvcr. rer. nat. 4.966> Causidici causas agere et componere leges,
<lvcr. rer. nat. 4.967> Induperatores pugnare ac proelia obire,
<lvcr. rer. nat. 4.968> Nautae contractum cum uentis degere duellum(==DVELLUM),
<lvcr. rer. nat. 4.969> Nos agere hoc autem et naturam quaerere rerum
<lvcr. rer. nat. 4.970_970> Semper et inuentam patriis exponere chartis.
<lvcr. rer. nat. 4.971> Cetera sic studia atque artis plerumque uidentur
<lvcr. rer. nat. 4.972> In somnis animos hominum frustrata tenere.
<lvcr. rer. nat. 4.973> Et quicumque dies multos ex ordine ludis
<lvcr. rer. nat. 4.974> Assiduas dederunt operas, plerumque uidemus,
<lvcr. rer. nat. 4.975_975> Cum iam destiterunt ea sensibus usurpare,
<lvcr. rer. nat. 4.976> Reliquas(==RELICUAS) tamen esse uias in mente patentis,
<lvcr. rer. nat. 4.977> Qua possint eadem rerum simulacra uenire.
<lvcr. rer. nat. 4.978> Per multos itaque illa dies eadem obuersantur
<lvcr. rer. nat. 4.979> Ante oculos, etiam uigilantes ut uideantur
<lvcr. rer. nat. 4.980_980> Cernere saltantis et mollia membra mouentis
<lvcr. rer. nat. 4.981> Et citharae liquidum carmen chordasque loquentis
<lvcr. rer. nat. 4.982> Auribus accipere et consessum cernere eundem
<lvcr. rer. nat. 4.983> Scaenaique simul uarios splendere decores.
<lvcr. rer. nat. 4.984> Vsque adeo magni refert studium atque uoluntas,
<lvcr. rer. nat. 4.985_985> Et quibus in rebus consuerint(==CONSVERINT) esse operati
<lvcr. rer. nat. 4.986> Non homines solum sed uero animalia cuncta.
<lvcr. rer. nat. 4.987> Quippe uidebis equos fortis, cum membra iacebunt,
<lvcr. rer. nat. 4.988> In somnis sudare tamen spirareque semper
<lvcr. rer. nat. 4.989> Et quasi de palma summas contendere uiris
<lvcr. rer. nat. 4.990_990> Aut quasi carceribus patefactis +saepe quiete+
<lvcr. rer. nat. 4.991> Venantumque canes in molli saepe quiete
<lvcr. rer. nat. 4.992> Iactant crura tamen subito uocesque repente
<lvcr. rer. nat. 4.993> Mittunt et crebro redducunt naribus auras,
<lvcr. rer. nat. 4.994> Vt uestigia si teneant inuenta ferarum,
<lvcr. rer. nat. 4.995_995> Expergefactique sequuntur inania saepe
<lvcr. rer. nat. 4.996> Ceruorum simulacra, fugae quasi dedita cernant,
<lvcr. rer. nat. 4.997> Donec discussis redeant erroribus ad se.
<lvcr. rer. nat. 4.998> At consueta domi catulorum blanda propago
<lvcr. rer. nat. 4.999> Discutere et corpus de terra corripere instant
<lvcr. rer. nat. 4.1000_1000><>
<lvcr. rer. nat. 4.1001><>
<lvcr. rer. nat. 4.1002><>
<lvcr. rer. nat. 4.1003><>
<lvcr. rer. nat. 4.1004> Proinde quasi ignotas facies atque ora tuantur.
<lvcr. rer. nat. 4.1005_1005> Et quo quaeque magis sunt aspera seminiorum,
<lvcr. rer. nat. 4.1006> Tam magis in somnis eadem saeuire necessust.
<lvcr. rer. nat. 4.1007> At uariae fugiunt uolucres pinnisque repente
<lvcr. rer. nat. 4.1008> Sollicitant diuum nocturno tempore lucos,
<lvcr. rer. nat. 4.1009> Accipitres somno in leni si proelia pugnas
<lvcr. rer. nat. 4.1010_1010> Edere sunt persectantes uisaeque uolantes.
<lvcr. rer. nat. 4.1011> Porro hominum mentes, magnis quae motibus edunt
<lvcr. rer. nat. 4.1012> Magna, itidem saepe in somnis faciuntque geruntque,
<lvcr. rer. nat. 4.1013> Reges expugnant, capiuntur, proelia miscent,
<lvcr. rer. nat. 4.1014> Tollunt clamorem, quasi si iugulentur, ibidem.
<lvcr. rer. nat. 4.1015_1015> Multi depugnant gemitusque doloribus edunt
<lvcr. rer. nat. 4.1016> Et quasi pantherae morsu saeuiue leonis
<lvcr. rer. nat. 4.1017> Mandantur magnis clamoribus omnia complent.
<lvcr. rer. nat. 4.1018> Multi de magnis per somnum rebu~ loquuntur
<lvcr. rer. nat. 4.1019> Indicioque sui facti persaepe fuere.
<lvcr. rer. nat. 4.1020_1020> Multi mortem obeunt. multi, de montibus altis
<lvcr. rer. nat. 4.1021> Vt qui praecipitent ad terram corpore toto,
<lvcr. rer. nat. 4.1022> Exterrentur et ex somno quasi mentibu~ capti
<lvcr. rer. nat. 4.1023> Vix ad se redeunt permoti corporis aestu.
<lvcr. rer. nat. 4.1024> Flumen item sitiens aut fontem propter amoenum
<lvcr. rer. nat. 4.1025_1025> Assidet et totum prope faucibus occupat amnem.
<lvcr. rer. nat. 4.1026> Puri saepe lacum propter si ac dolia curta
<lvcr. rer. nat. 4.1027> Somno deuincti credunt se extollere uestem,
<lvcr. rer. nat. 4.1028> Totius umorem saccatum corpori~ fundunt,
<lvcr. rer. nat. 4.1029> Cum Babylonica magnifico splendore rigantur.
<lvcr. rer. nat. 4.1030_1030> Tum quibus aetatis freta primitus insinuatur
<lvcr. rer. nat. 4.1031> Semen, ubi ipsa dies membris matura creauit,
<lvcr. rer. nat. 4.1032> Conueniunt simulacra foris e corpore quoque(==QVO+QVE)
<lvcr. rer. nat. 4.1033> Nuntia praeclari uultus pulchrique coloris,
<lvcr. rer. nat. 4.1034> Qui ciet irritans loca turgida semine multo,
<lvcr. rer. nat. 4.1035_1035> Vt quasi transactis saepe omnibu~ rebu~ profundant
<lvcr. rer. nat. 4.1036> Fluminis ingentis fluctus uestemque cruentent.
<lvcr. rer. nat. 4.1037> Sollicitatur id <in> nobis, quod diximus ante,
<lvcr. rer. nat. 4.1038> Semen, adulta aetas cum primum roborat artus.
<lvcr. rer. nat. 4.1039> Namque alias aliud res commouet atque lacessit;
<lvcr. rer. nat. 4.1040_1040> Ex homine humanum semen ciet una hominis uis.
<lvcr. rer. nat. 4.1041> Quod simul atque suis eiectum sedibus exit,
<lvcr. rer. nat. 4.1042> Per membra atque artus decedit corpore toto
<lvcr. rer. nat. 4.1043> In loca conueniens neruorum certa cietque
<lvcr. rer. nat. 4.1044> Continuo partis genitalis corporis ipsas.
<lvcr. rer. nat. 4.1045_1045> Irritata tument loca semine fitque uoluntas
<lvcr. rer. nat. 4.1046> Eicere id quo se contendit dira libido,
<lvcr. rer. nat. 4.1047><>
<lvcr. rer. nat. 4.1048> Idque petit corpus, mens unde est saucia amore.
<lvcr. rer. nat. 4.1049> Namque omnes plerumque cadunt in uulnus et illam
<lvcr. rer. nat. 4.1050_1050> Emicat in partem sanguis unde icimur ictu,
<lvcr. rer. nat. 4.1051> Et si comminus est, hostem ruber occupat umor.
<lvcr. rer. nat. 4.1052> Sic igitur Veneris qui telis accipit ictus,
<lvcr. rer. nat. 4.1053> Siue puer membris muliebribus hunc iaculatur
<lvcr. rer. nat. 4.1054> Seu mulier toto iactans e corpore amorem,
<lvcr. rer. nat. 4.1055_1055> Vnde feritur, eo tendit gestitque coire
<lvcr. rer. nat. 4.1056> Et iacere umorem in corpus de corpore ductum.
<lvcr. rer. nat. 4.1057> Namque uoluptatem praesagit muta cupido.
<lvcr. rer. nat. 4.1058> Haec Venus est nobis; hinc autemst nomen amoris,
<lvcr. rer. nat. 4.1059> Hinc illaec primum Veneris dulcedinis in cor
<lvcr. rer. nat. 4.1060_1060> Stillauit gutta et successit frigida cura.
<lvcr. rer. nat. 4.1061> Nam si abest quod ames, praesto simulacra tamen sunt
<lvcr. rer. nat. 4.1062> Illius et nomen dulce obuersatur ad auris.
<lvcr. rer. nat. 4.1063> Sed fugitare decet simulacra et pabula amoris
<lvcr. rer. nat. 4.1064> Absterrere sibi atque alio conuertere mentem
<lvcr. rer. nat. 4.1065_1065> Et iacere umorem collectum in corpora quaeque
<lvcr. rer. nat. 4.1066> Nec retinere, semel conuersum unius amore,
<lvcr. rer. nat. 4.1067> Et seruare sibi curam certumque dolorem.
<lvcr. rer. nat. 4.1068> Vlcus enim uiuescit et inueterascit alendo
<lvcr. rer. nat. 4.1069> Inque dies gliscit furor atque aerumna grauescit,
<lvcr. rer. nat. 4.1070_1070> Si non prima nouis conturbes uulnera plagis
<lvcr. rer. nat. 4.1071> Vulgiuagaque uagus Venere ante recentia cures
<lvcr. rer. nat. 4.1072> Aut alio possis animi traducere motus.
<lvcr. rer. nat. 4.1073> Nec Veneris fructu caret is qui uitat amorem,
<lvcr. rer. nat. 4.1074> Sed potius quae sunt sine poena commoda sumit.
<lvcr. rer. nat. 4.1075_1075> Nam certe purast sanis magis inde uoluptas
<lvcr. rer. nat. 4.1076> Quam miseris. etenim potiundi tempore in ipso
<lvcr. rer. nat. 4.1077> Fluctuat incertis erroribus ardor amantum
<lvcr. rer. nat. 4.1078> Nec constat quid primum oculis manibusque fruantur.
<lvcr. rer. nat. 4.1079> Quod petiere, premunt arte faciuntque dolorem
<lvcr. rer. nat. 4.1080_1080> Corporis et dentis illidunt saepe labellis
<lvcr. rer. nat. 4.1081> Osculaque affligunt, quia non est pura uoluptas
<lvcr. rer. nat. 4.1082> Et stimuli subsunt qui instigant laedere id ipsum
<lvcr. rer. nat. 4.1083> Quodcumque est, rabies unde illaec germina surgunt.
<lvcr. rer. nat. 4.1084> Sed leuiter poenas frangit Venus inter amorem
<lvcr. rer. nat. 4.1085_1085> Blandaque refrenat morsus admixta uoluptas.
<lvcr. rer. nat. 4.1086> Namque in eo spes est, unde est ardoris origo,
<lvcr. rer. nat. 4.1087> Restingui quoque posse ab eodem corpore flammam.
<lvcr. rer. nat. 4.1088> Quod fieri contra totum natura repugnat;
<lvcr. rer. nat. 4.1089> Vnaque res haec est, cuius quam plurima habemus,
<lvcr. rer. nat. 4.1090_1090> Tam magis ardescit dira cuppedine pectus.
<lvcr. rer. nat. 4.1091> Nam cibus atque umor membris assumitur intus;
<lvcr. rer. nat. 4.1092> Quae quoniam certas possunt obsidere partis,
<lvcr. rer. nat. 4.1093> Hoc facile expletur laticum frugumque cupido.
<lvcr. rer. nat. 4.1094> Ex hominis uero facie pulchroque colore
<lvcr. rer. nat. 4.1095_1095> Nil datur in corpus praeter simulacra fruendum
<lvcr. rer. nat. 4.1096> Tenuia; quae uento spes raptat saepe misella.
<lvcr. rer. nat. 4.1097> Vt bibere in somnis sitiens cum quaerit et umor
<lvcr. rer. nat. 4.1098> Non datur, ardorem qui membris stinguere possit,
<lvcr. rer. nat. 4.1099> Sed laticum simulacra petit frustraque laborat
<lvcr. rer. nat. 4.1100_1100> In medioque sitit torrenti flumine potans,
<lvcr. rer. nat. 4.1101> Sic in amore Venus simulacris ludit amantis
<lvcr. rer. nat. 4.1102> Nec satiare queunt spectando corpora coram
<lvcr. rer. nat. 4.1103> Nec manibus quicquam teneris abradere membris
<lvcr. rer. nat. 4.1104> Possunt errantes incerti corpore toto.
<lvcr. rer. nat. 4.1105_1105> Denique cum membris collatis flore fruuntur
<lvcr. rer. nat. 4.1106> Aetatis, iam cum praesagit gaudia corpus
<lvcr. rer. nat. 4.1107> Atque in eost Venus ut muliebria conserat arua,
<lvcr. rer. nat. 4.1108> Affigunt auide corpus iunguntque saliuas
<lvcr. rer. nat. 4.1109> Oris et inspirant pressantes dentibus ora,
<lvcr. rer. nat. 4.1110_1110> Nequiquam, quoniam nil inde abradere possunt
<lvcr. rer. nat. 4.1111> Nec penetrare et abire in corpus corpore toto;
<lvcr. rer. nat. 4.1112> Nam facere interdum uelle et certare uidentur:
<lvcr. rer. nat. 4.1113> Vsque adeo cupide in Veneris compagibus haerent,
<lvcr. rer. nat. 4.1114> Membra uoluptatis dum ui labefacta liquescunt.
<lvcr. rer. nat. 4.1115_1115> Tandem ubi se erupit neruis collecta cupido,
<lvcr. rer. nat. 4.1116> Parua fit ardoris uiolenti pausa parumper.
<lvcr. rer. nat. 4.1117> Inde redit rabies eadem et furor ille reuisit,
<lvcr. rer. nat. 4.1118> Cum sibi quid cupiant ipsi contingere quaerunt,
<lvcr. rer. nat. 4.1119> Nec reperire malum id possunt quae machina uincat:
<lvcr. rer. nat. 4.1120_1120> Vsque adeo incerti tabescunt uulnere caeco.
<lvcr. rer. nat. 4.1121> Adde quod absumunt uiris pereuntque labore,
<lvcr. rer. nat. 4.1122> Adde quod alterius sub nutu degitur aetas.
<lvcr. rer. nat. 4.1123> Labitur interea res et Babylonica fiunt,
<lvcr. rer. nat. 4.1124> Languent officia atque aegrotat fama uacillans.
<lvcr. rer. nat. 4.1125_1125>+Vnguenta+ et pulchra in pedibus Sicyonia rident
<lvcr. rer. nat. 4.1126> Scilicet et grandes uiridi cum luce smaragdi
<lvcr. rer. nat. 4.1127> Auro includuntur teriturque thalassina uestis
<lvcr. rer. nat. 4.1128> Assidue et Veneris sudorem exercita potat.
<lvcr. rer. nat. 4.1129> Et bene parta patrum fiunt anademata, mitrae,
<lvcr. rer. nat. 4.1130_1130> Interdum in pallam atque Alidensia Ciaque uertunt.
<lvcr. rer. nat. 4.1131> Eximia ueste et uictu conuiuia, ludi,
<lvcr. rer. nat. 4.1132> Pocula crebra, unguenta coronae serta parantur,
<lvcr. rer. nat. 4.1133> Nequiquam, quoniam medio de fonte leporum
<lvcr. rer. nat. 4.1134> Surgit amari aliquid quod in ipsis floribus angat,
<lvcr. rer. nat. 4.1135_1135> Aut cum conscius ipse animus se forte remordet
<lvcr. rer. nat. 4.1136> Desidiose agere aetatem lustrisque perire,
<lvcr. rer. nat. 4.1137> Aut quod in ambiguo uerbum iaculata reliquit
<lvcr. rer. nat. 4.1138> Quod cupido affixum cordi uiuescit ut ignis,
<lvcr. rer. nat. 4.1139> Aut nimium iactare oculos aliumue tueri
<lvcr. rer. nat. 4.1140_1140> Quod putat in uultuque uidet uestigia risus.
<lvcr. rer. nat. 4.1141> Atque in amore mala haec proprio summeque secundo
<lvcr. rer. nat. 4.1142> Inueniuntur; in aduerso uero atque inopi sunt,
<lvcr. rer. nat. 4.1143> Prendere quae possis oculorum lumine operto,
<lvcr. rer. nat. 4.1144> Innumerabilia; ut melius uigilare sit ante,
<lvcr. rer. nat. 4.1145_1145> Qua docui ratione, cauereque ne illiciaris.
<lvcr. rer. nat. 4.1146> Nam uitare, plagas in amoris ne iaciamur,
<lvcr. rer. nat. 4.1147> Non ita difficile est quam captum retibus ipsis
<lvcr. rer. nat. 4.1148> Exire et ualidos Veneris perrumpere nodos.
<lvcr. rer. nat. 4.1149> Et tamen implicitus quoque possis inque peditus
<lvcr. rer. nat. 4.1150_1150> Effugere infestum, nisi tute tibi obuius obstes
<lvcr. rer. nat. 4.1151> Et praetermittas animi uitia omnia primum
<lvcr. rer. nat. 4.1152> Aut quae corpori~ sunt eius, quam praepetis ac uis.
<lvcr. rer. nat. 4.1153> Nam faciunt homines plerumque cupidine caeci
<lvcr. rer. nat. 4.1154> Et tribuunt ea quae non sunt his commoda uere.
<lvcr. rer. nat. 4.1155_1155> Multimodis igitur prauas turpisque uidemus
<lvcr. rer. nat. 4.1156> Esse in deliciis summoque in honore uigere.
<lvcr. rer. nat. 4.1157> Atque alios alii irrident Veneremque suadent(==SUADENT)
<lvcr. rer. nat. 4.1158> Vt placent, quoniam foedo afflictentur amore,
<lvcr. rer. nat. 4.1159> Nec sua respiciunt miseri mala maxima saepe.
<lvcr. rer. nat. 4.1160_1160> Nigra melichrus est, immunda et fetida acosmos,
<lvcr. rer. nat. 4.1161> Caesia Palladium, neruosa et lignea dorcas,
<lvcr. rer. nat. 4.1162> Paruula, pumilio, chariton mia, tota merum sal,
<lvcr. rer. nat. 4.1163> Magna atque immanis cataplexis plenaque honoris.
<lvcr. rer. nat. 4.1164> Balba loqui non quit, traulizi, muta pudens est;
<lvcr. rer. nat. 4.1165_1165> At flagrans odiosa loquacula Lampadium fit.
<lvcr. rer. nat. 4.1166> Ischnon eromenion tum fit, cum uiuere non quit
<lvcr. rer. nat. 4.1167> Prae macie; rhadine uerost iam mortua tussi.
<lvcr. rer. nat. 4.1168> At tumida et mammosa Ceres est ipsa ab Iaccho,
<lvcr. rer. nat. 4.1169> Simula Silena ac saturast, labeosa philema.
<lvcr. rer. nat. 4.1170_1170> Cetera de genere hoc longum est si dicere coner.
<lvcr. rer. nat. 4.1171> Sed tamen esto iam quantouis oris honore,
<lvcr. rer. nat. 4.1172> Cui Veneris membris uis omnibus exoriatur:
<lvcr. rer. nat. 4.1173> Nempe aliae quoque sunt; nempe hac sine uiximus ante;
<lvcr. rer. nat. 4.1174> Nempe eadem facit, et scimus facere, omnia turpi,
<lvcr. rer. nat. 4.1175_1175> Et miseram taetris se suffit odoribus ipsa
<lvcr. rer. nat. 4.1176> Quam famulae longe fugitant furtimque cachinnant.
<lvcr. rer. nat. 4.1177> At lacrimans exclusus amator limina saepe
<lvcr. rer. nat. 4.1178> Floribus et sertis operit postisque superbos
<lvcr. rer. nat. 4.1179> Vnguit amaracino et foribus miser oscula figit;
<lvcr. rer. nat. 4.1180_1180> Quem si, iam admissum, uenientem offenderit aura
<lvcr. rer. nat. 4.1181> Vna modo, causas abeundi quaerat honestas,
<lvcr. rer. nat. 4.1182> Et meditata diu cadat alte sumpta querela,
<lvcr. rer. nat. 4.1183> Stultitiaque ibi se damnet, tribuisse quod illi
<lvcr. rer. nat. 4.1184> Plus uideat quam mortali concedere par est.
<lvcr. rer. nat. 4.1185_1185> Nec Veneres nostras hoc fallit; quo magis ipsae
<lvcr. rer. nat. 4.1186> Omnia summo opere hos uitae postscaenia celant
<lvcr. rer. nat. 4.1187> Quos retinere uolunt astrictosque esse in amore,
<lvcr. rer. nat. 4.1188> Nequiquam, quoniam tu animo tamen omnia possis
<lvcr. rer. nat. 4.1189> Protrahere in lucem atque omnis inquirere risus
<lvcr. rer. nat. 4.1190_1190> Et, si bello animost et non odiosa, uicissim
<lvcr. rer. nat. 4.1191> Praetermittere <et> humanis concedere rebus.
<lvcr. rer. nat. 4.1192> Nec mulier semper ficto suspirat amore
<lvcr. rer. nat. 4.1193> Quae complexa uiri corpus cum corpore iungit
<lvcr. rer. nat. 4.1194> Et tenet assuctis umectans oscula labris.
<lvcr. rer. nat. 4.1195_1195> Nam facit ex animo saepe et communia quaerens
<lvcr. rer. nat. 4.1196> Gaudia sollicitat spatium decurrere amoris.
<lvcr. rer. nat. 4.1197> Nec ratione alia uolucres armenta feraeque
<lvcr. rer. nat. 4.1198> Et pecudes et equae maribus subsidere possent,
<lvcr. rer. nat. 4.1199> Si non, ipsa quod illarum subat ardet abundans
<lvcr. rer. nat. 4.1200_1200> Natura et Venerem salientum laeta retractat.
<lvcr. rer. nat. 4.1201> Nonne uides etiam quos mutua saepe uoluptas
<lvcr. rer. nat. 4.1202> Vinxit, ut in uinclis communibus excrucientur?
<lvcr. rer. nat. 4.1203> In triuiis quam saepe canes, discedere auentes
<lvcr. rer. nat. 4.1204> Diuersi cupide summis ex uiribu~ tendunt,
<lvcr. rer. nat. 4.1205_1205> Cum interea ualidis Veneris compagibus haerent!
<lvcr. rer. nat. 4.1206> Quod facerent numquam nisi mutua gaudia nossent
<lvcr. rer. nat. 4.1207> Quae iacere in fraudem possent uinctosque tenere.
<lvcr. rer. nat. 4.1208> Quare etiam atque etiam, ut dico, est communi~ uoluptas.
<lvcr. rer. nat. 4.1209> Et commiscendo cum semine forte uirilem
<lvcr. rer. nat. 4.1210_1210> Femina uim uicit subita ui corripuitque,
<lvcr. rer. nat. 4.1211> Tum similes matrum materno semine fiunt,
<lvcr. rer. nat. 4.1212> Vt patribus patrio. sed quos utriusque figurae
<lvcr. rer. nat. 4.1213> Esse uides, iuxtim miscentis uulta parentum,
<lvcr. rer. nat. 4.1214> Corpore de patrio et materno sanguine crescunt,
<lvcr. rer. nat. 4.1215_1215> Semina cum Veneris stimulis excita per artus
<lvcr. rer. nat. 4.1216> Obuia conflixit conspirans mutuus ardor,
<lvcr. rer. nat. 4.1217> Et neque utrum superauit eorum nec superatumst.
<lvcr. rer. nat. 4.1218> Fit quoque ut interdum similes exsistere auorum
<lvcr. rer. nat. 4.1219> Possint et referant proauorum saepe figuras
<lvcr. rer. nat. 4.1220_1220> Propterea quia multa modis primordia multis
<lvcr. rer. nat. 4.1221> Mixta suo celant in corpore saepe parentes,
<lvcr. rer. nat. 4.1222> Quae patribus patres tradunt a stirpe profecta;
<lvcr. rer. nat. 4.1223> Inde Venus uaria producit sorte figuras
<lvcr. rer. nat. 4.1224> Maiorumque refert uultus uocesque comasque;
<lvcr. rer. nat. 4.1225_1225> Quandoquidem nilo magis haec <de> semine certo
<lvcr. rer. nat. 4.1226> Fiunt quam facies et corpora membraque nobis.
<lvcr. rer. nat. 4.1227> Et muliebre oritur patrio de semine saeclum
<lvcr. rer. nat. 4.1228> Maternoque mares exsistunt corpore creti.
<lvcr. rer. nat. 4.1229> Semper enim partus duplici de semine constat,
<lvcr. rer. nat. 4.1230_1230> Atque utri similest magis id quodcumque creatur,
<lvcr. rer. nat. 4.1231> Eius habet plus parte aequa; quod cernere possis,
<lvcr. rer. nat. 4.1232> Siue uirum suboles siuest muliebris origo.
<lvcr. rer. nat. 4.1233> Nec diuina satum genitalem numina cuiquam
<lvcr. rer. nat. 4.1234> Absterrent, pater a gnatis ne dulcibus umquam
<lvcr. rer. nat. 4.1235_1235> Appelletur et ut sterili Venere exigat aeuum;
<lvcr. rer. nat. 4.1236> Quod plerumque putant et multo sanguine maesti
<lvcr. rer. nat. 4.1237> Conspergunt aras adolentque altaria donis,
<lvcr. rer. nat. 4.1238> Vt grauidas reddant uxores semine largo.
<lvcr. rer. nat. 4.1239> Nequiquam diuum numen sortisque fatigant.
<lvcr. rer. nat. 4.1240_1240> Nam steriles nimium crasso sunt semine partim
<lvcr. rer. nat. 4.1241> Et liquido praeter iustum tenuique uicissim.
<lvcr. rer. nat. 4.1242> Tenue(==TENVE) locis quia non potis est affigere adhaesum,
<lvcr. rer. nat. 4.1243> Liquitur extemplo et reuocatum cedit abortu.
<lvcr. rer. nat. 4.1244> Crassius his porro quoniam concretius aequo
<lvcr. rer. nat. 4.1245_1245> Mittitur, aut non tam prolixo prouolat ictu
<lvcr. rer. nat. 4.1246> Aut penetrare locos aeque nequit aut penetratum
<lvcr. rer. nat. 4.1247> Aegre admiscetur muliebri semine semen.
<lvcr. rer. nat. 4.1248> Nam multum harmoniae Veneris differre uidentur.
<lvcr. rer. nat. 4.1249> Atque alias alii complent magis ex aliisque
<lvcr. rer. nat. 4.1250_1250> Succipiunt aliae pondus magis inque grauescunt.
<lvcr. rer. nat. 4.1251> Et multae steriles Hymenaeis ante fuerunt
<lvcr. rer. nat. 4.1252> Pluribus et nactae post sunt tamen unde puellos
<lvcr. rer. nat. 4.1253> Suscipere et partu possent ditescere dulci.
<lvcr. rer. nat. 4.1254> Et quibus ante domi fecundae saepe nequissent
<lvcr. rer. nat. 4.1255_1255> Vxores parere, inuentast illis quoque compar
<lvcr. rer. nat. 4.1256> Natura, ut possent gnatis munire senectam.
<lvcr. rer. nat. 4.1257> Vsque adeo magni refert, ut semina possint
<lvcr. rer. nat. 4.1258> Seminibus commisceri genitaliter apta,
<lvcr. rer. nat. 4.1259> Crassaque conueniant liquidis et liquida crassis.
<lvcr. rer. nat. 4.1260_1260> Atque in eo refert quo uictu uita colatur;
<lvcr. rer. nat. 4.1261> Namque aliis rebus concrescunt semina membris
<lvcr. rer. nat. 4.1262> Atque aliis extenuantur(==EXTENVANTUR) tabentque uicissim.
<lvcr. rer. nat. 4.1263> Et quibus ipsa modis tractetur blanda uoluptas,
<lvcr. rer. nat. 4.1264> Id quoque permagni refert; nam more ferarum
<lvcr. rer. nat. 4.1265_1265> Quadrupedumque magis ritu plerumque putantur
<lvcr. rer. nat. 4.1266> Concipere uxores, quia sic loca sumere possunt,
<lvcr. rer. nat. 4.1267> Pectoribus positis, sublatis semina lumbis.
<lvcr. rer. nat. 4.1268> Nec molles opu~ sunt motus uxoribus hilum.
<lvcr. rer. nat. 4.1269> Nam mulier prohibet se concipere atque repugnat,
<lvcr. rer. nat. 4.1270_1270> Clunibus ipsa uiri Venerem si laeta retractat
<lvcr. rer. nat. 4.1271> Atque exossato ciet omni pectore fluctus;
<lvcr. rer. nat. 4.1272> Eicit(==E.ICIT) enim sulcum recta regione uiaque
<lvcr. rer. nat. 4.1273> Vomeris atque locis auertit seminis ictum.
<lvcr. rer. nat. 4.1274> Idque sua causa consuerunt scorta moueri,
<lvcr. rer. nat. 4.1275_1275> Ne complerentur crebro grauidaeque iacerent
<lvcr. rer. nat. 4.1276> Et simul ipsa uiris Venus ut concinnior esset;
<lvcr. rer. nat. 4.1277> Coniugibus quod nil nostris opus esse uidetur.
<lvcr. rer. nat. 4.1278> Nec diuinitus interdum Venerisque sagittis
<lvcr. rer. nat. 4.1279> Deteriore fit ut forma muliercula ametur.
<lvcr. rer. nat. 4.1280_1280> Nam facit ipsa suis interdum femina factis
<lvcr. rer. nat. 4.1281> Morigerisque modis et munde corpore culto,
<lvcr. rer. nat. 4.1282> Vt facile insuescat <te> secum degere uitam.
<lvcr. rer. nat. 4.1283> Quod superest, consuetudo concinnat amorem;
<lvcr. rer. nat. 4.1284> Nam leuiter quamuis quod crebro tunditur ictu,
<lvcr. rer. nat. 4.1285_1285> Vincitur in longo spatio tamen atque labascit.
<lvcr. rer. nat. 4.1286> Nonne uides etiam guttas in saxa cadentis
<lvcr. rer. nat. 4.1287> Vmoris longo in spatio pertundere saxa?
<lvcr. rer. nat. 5.1> Quis potis est dignum pollenti pectore carmen
<lvcr. rer. nat. 5.2> Condere pro rerum maiestate hisque repertis?
<lvcr. rer. nat. 5.3> Quisue ualet uerbis tantum qui fingere laudes
<lvcr. rer. nat. 5.4> Pro meritis eius possit qui talia nobis
<lvcr. rer. nat. 5.5_5> Pectore parta suo quaesita<que> praemia liquit?
<lvcr. rer. nat. 5.6> Nemo, ut opinor, erit mortali corpore cretus.
<lvcr. rer. nat. 5.7> Nam si, ut ipsa petit maiestas cognita rerum,
<lvcr. rer. nat. 5.8> Dicendum est, deus ille fuit, deus, inclute Memmi,
<lvcr. rer. nat. 5.9> Qui princeps uitae rationem inuenit eam quae
<lvcr. rer. nat. 5.10_10> Nunc appellatur sapientia, quique per artem
<lvcr. rer. nat. 5.11> Fluctibus e tantis uitam tantisque tenebris
<lvcr. rer. nat. 5.12> In tam tranquillo et tam clara luce locauit.
<lvcr. rer. nat. 5.13> Confer enim diuina aliorum antiqua reperta.
<lvcr. rer. nat. 5.14> Namque Ceres fertur fruges Liberque liquoris
<lvcr. rer. nat. 5.15_15> Vitigeni laticem mortalibus instituisse;
<lvcr. rer. nat. 5.16> Cum tamen his posset sine rebus uita manere,
<lvcr. rer. nat. 5.17> Vt fama est aliquas etiam nunc uiuere gentis.
<lvcr. rer. nat. 5.18> At bene non poterat sine puro pectore uiui;
<lvcr. rer. nat. 5.19> Quo magis hic merito nobis deus esse uidetur,
<lvcr. rer. nat. 5.20_20> Ex quo nunc etiam per magnas didita gentis
<lvcr. rer. nat. 5.21> Dulcia permulcent animos solacia uitae.
<lvcr. rer. nat. 5.22> Herculis antistare autem si facta putabis,
<lvcr. rer. nat. 5.23> Longius a uera multo ratione ferere.
<lvcr. rer. nat. 5.24> Quid Nemeaeus enim nobis nunc magnus hiatus
<lvcr. rer. nat. 5.25_25> Ille leonis obesset et horrens Arcadius sus?
<lvcr. rer. nat. 5.26> Denique quid Cretae taurus Lernaeaque pestis
<lvcr. rer. nat. 5.27> Hydra uenenatis posset uallata colubris?
<lvcr. rer. nat. 5.28> Quidue tripectora tergemini uis Geryonai
<lvcr. rer. nat. 5.0_>................
<lvcr. rer. nat. 5.29> Tanto opere officerent nobis Stymphala colentes,
<lvcr. rer. nat. 5.30_30> Et Diomedis equi spirantes naribus ignem
<lvcr. rer. nat. 5.31> Thracis Bistoniasque plagas atque Ismara propter?
<lvcr. rer. nat. 5.32> Aureaque Hesperidum seruans fulgentia mala,
<lvcr. rer. nat. 5.33> Asper, acerba tuens, immani corpore serpens
<lvcr. rer. nat. 5.34> Arboris amplexus stirpem quid denique obesset
<lvcr. rer. nat. 5.35_35> Propter Atlanteum litus pelagique seuera,
<lvcr. rer. nat. 5.36> Quo neque noster adit quisquam nec barbarus audet?
<lvcr. rer. nat. 5.37> Cetera de genere hoc quae sunt portenta perempta,
<lvcr. rer. nat. 5.38> Si non uicta forent, quid tandem uiua nocerent?
<lvcr. rer. nat. 5.39> Nil, ut opinor: ita ad satiatem terra ferarum
<lvcr. rer. nat. 5.40_40> Nunc etiam scatit et trepido terrore repleta est
<lvcr. rer. nat. 5.41> Per nemora ac montis magnos siluasque profundas;
<lvcr. rer. nat. 5.42> Quae loca uitandi plerumque est nostra potestas.
<lvcr. rer. nat. 5.43> At nisi purgatumst pectus, quae proelia nobis
<lvcr. rer. nat. 5.44> Atque pericula tumst ingratis insinuandum?
<lvcr. rer. nat. 5.45_45> Quantae tum scindunt hominem cuppedinis acres
<lvcr. rer. nat. 5.46> Sollicitum curae quantique perinde timores?
<lvcr. rer. nat. 5.47> Quidue superbia spurcitia ac petulantia? quantas
<lvcr. rer. nat. 5.48> Efficiunt clades? quid luxus desidiaeque?
<lvcr. rer. nat. 5.49> Haec igitur qui cuncta subegerit ex animoque
<lvcr. rer. nat. 5.50_50> Expulerit dictis, non armis, nonne decebit
<lvcr. rer. nat. 5.51> Hunc hominem numero diuum dignarier esse?
<lvcr. rer. nat. 5.52> Cum bene praesertim multa ac diuinitus ipsis
<lvcr. rer. nat. 5.53> Immortalibu~ de diuis dare dicta suerit
<lvcr. rer. nat. 5.54> Atque omnem rerum naturam pandere dictis.
<lvcr. rer. nat. 5.55_55> Cuius ego ingressus uestigia dum rationes
<lvcr. rer. nat. 5.56> Persequor ac doceo dictis, quo quaeque creata
<lvcr. rer. nat. 5.57> Foedere sint, in eo quam sit durare necessum
<lvcr. rer. nat. 5.58> Nec ualidas ualeant aeui rescindere leges,
<lvcr. rer. nat. 5.59> Quo genere in primis animi natura reperta est
<lvcr. rer. nat. 5.60_60> Natiuo primum consistere corpore creta
<lvcr. rer. nat. 5.61> Nec posse incolumis magnum durare per aeuum,
<lvcr. rer. nat. 5.62> Sed simulacra solere in somnis fallere mentem,
<lvcr. rer. nat. 5.63> Cernere cum uideamur eum quem uita reliquit,
<lvcr. rer. nat. 5.64> Quod superest, nunc huc rationis detulit ordo,
<lvcr. rer. nat. 5.65_65> Vt mihi mortali consistere corpore mundum
<lvcr. rer. nat. 5.66> Natiuumque simul ratio reddunda sit esse;
<lvcr. rer. nat. 5.67> Et quibus ille modis congressus materiai
<lvcr. rer. nat. 5.68> Fundarit terram caelum mare sidera solem
<lvcr. rer. nat. 5.69> Lunaique globum; tum quae tellure animantes
<lvcr. rer. nat. 5.70_70> Exstiterint, et quae nullo sint tempore natae;
<lvcr. rer. nat. 5.71> Quoue modo genus humanum uariante loquela
<lvcr. rer. nat. 5.72> Coeperit inter se uesci per nomina rerum;
<lvcr. rer. nat. 5.73> Et quibus ille modis diuum metus insinuarit
<lvcr. rer. nat. 5.74> Pectora, terrarum qui in orbi sancta tuetur
<lvcr. rer. nat. 5.75_75> Fana lacus lucos aras simulacraque diuum.
<lvcr. rer. nat. 5.76> Praeterea solis cursus lunaeque meatus
<lvcr. rer. nat. 5.77> Expediam qua ui flectat natura gubernans;
<lvcr. rer. nat. 5.78> Ne forte haec inter caelum terramque reamur
<lvcr. rer. nat. 5.79> Libera sponte sua cursus lustrare perennis
<lvcr. rer. nat. 5.80_80> Morigera ad fruges augendas atque animantis,
<lvcr. rer. nat. 5.81> Neue aliqua diuum uolui(==VOLVI) ratione putemus.
<lvcr. rer. nat. 5.82> Nam bene qui didicere deos securum agere aeuum,
<lvcr. rer. nat. 5.83> Si tamen interea mirantur qua ratione
<lvcr. rer. nat. 5.84> Quaeque geri possint, praesertim rebus in illis
<lvcr. rer. nat. 5.85_85> Quae supera caput aetheriis cernuntur in oris,
<lvcr. rer. nat. 5.86> Rursus in antiquas referuntur religiones
<lvcr. rer. nat. 5.87> Et dominos acris asciscunt, omnia posse
<lvcr. rer. nat. 5.88> Quos miseri credunt, ignari quid queat esse,
<lvcr. rer. nat. 5.89> Quid nequeat, finita potestas denique cuique
<lvcr. rer. nat. 5.90_90> Quanam sit ratione atque alte terminus haerens.
<lvcr. rer. nat. 5.91> Quod superest, ne te in promissis plura moremur,
<lvcr. rer. nat. 5.92> Principio maria ac terras caelumque tuere;
<lvcr. rer. nat. 5.93> Quorum naturam triplicem, tria corpora, Memmi,
<lvcr. rer. nat. 5.94> Tris species tam dissimilis, tria talia texta,
<lvcr. rer. nat. 5.95_95> Vna dies dabit exitio, multosque per annos
<lvcr. rer. nat. 5.96> Sustentata ruet moles et machina mundi.
<lvcr. rer. nat. 5.97> Nec me animi fallit quam res noua miraque menti
<lvcr. rer. nat. 5.98> Accidat exitium caeli terraeque futurum,
<lvcr. rer. nat. 5.99> Et quam difficile id mihi sit peruincere dictis;
<lvcr. rer. nat. 5.100_100> Vt fit ubi insolitam rem apportes auribus ante
<lvcr. rer. nat. 5.101> Nec tamen hanc possis oculorum subdere uisu
<lvcr. rer. nat. 5.102> Nec iacere indu manus, uia qua munita fidei
<lvcr. rer. nat. 5.103> Proxima fert humanum in pectus templaque mentis.
<lvcr. rer. nat. 5.104> Sed tamen effabor. dictis dabit ipsa fidem res
<lvcr. rer. nat. 5.105_105> Forsitan et grauiter terrarum motibus ortis
<lvcr. rer. nat. 5.106> Omnia conquassari in paruo tempore cernes.
<lvcr. rer. nat. 5.107> Quod procul a nobis flectat fortuna gubernans,
<lvcr. rer. nat. 5.108> Et ratio potius quam res persuadeat ipsa
<lvcr. rer. nat. 5.109> Succidere horrisono posse omnia uicta fragore.
<lvcr. rer. nat. 5.110_110> Qua prius aggrediar quam de re fundere fata
<lvcr. rer. nat. 5.111> Sanctius et multo certa ratione magis quam
<lvcr. rer. nat. 5.112> Pythia quae tripode a Phoebi lauroque profatur,
<lvcr. rer. nat. 5.113> Multa tibi expediam doctis solacia dictis;
<lvcr. rer. nat. 5.114> Religione refrenatus ne forte rearis
<lvcr. rer. nat. 5.115_115> Terras et solem et caelum, mare sidera lunam,
<lvcr. rer. nat. 5.116> Corpore diuino debere aeterna manere,
<lvcr. rer. nat. 5.117> Proptereaque putes ritu par esse Gigantum
<lvcr. rer. nat. 5.118> Pendere eos poenas immani pro scelere omnis
<lvcr. rer. nat. 5.119> Qui ratione sua disturbent moenia mundi
<lvcr. rer. nat. 5.120_120> Praeclarumque uelint caeli restinguere solem
<lvcr. rer. nat. 5.121> Immortalia mortali sermone notantes;
<lvcr. rer. nat. 5.122> Quae procul usque adeo diuino a numine distent,
<lvcr. rer. nat. 5.123> Inque deum numero quae sint indigna uideri,
<lvcr. rer. nat. 5.124> Notitiam potius praebere ut posse putentur
<lvcr. rer. nat. 5.125_125> Quid sit uitali motu sensuque remotum.
<lvcr. rer. nat. 5.126> Quippe etenim non est, cum quouis corpore ut esse
<lvcr. rer. nat. 5.127> Posse animi natura putetur consiliumque;
<lvcr. rer. nat. 5.128> Sicut in aethere non arbor, non aequore salso
<lvcr. rer. nat. 5.129> Nubes esse queunt neque pisces uiuere in aruis
<lvcr. rer. nat. 5.130_130> Nec cruor in lignis neque saxis sucus inesse.
<lvcr. rer. nat. 5.131> Certum ac dispositumst ubi quicquid crescat et insit.
<lvcr. rer. nat. 5.132> Sic animi natura nequit sine corpore oriri
<lvcr. rer. nat. 5.133> Sola neque a neruis et sanguine longius esse.
<lvcr. rer. nat. 5.134> Quod si posset enim, multo prius ipsa animi uis
<lvcr. rer. nat. 5.135_135> In capite aut umeris aut imis calcibus esse
<lvcr. rer. nat. 5.136> Posset et innasci quauis in parte soleret,
<lvcr. rer. nat. 5.137> Tandem in eodem homine atque in eodem uase manere.
<lvcr. rer. nat. 5.138> Quod quoniam nostro quoque constat corpore certum
<lvcr. rer. nat. 5.139> Dispositumque uidetur ubi esse et crescere possit
<lvcr. rer. nat. 5.140_140> Sorsum anima atque animus, tanto magis infitiandum
<lvcr. rer. nat. 5.141> Totum posse extra corpus formamque animalem
<lvcr. rer. nat. 5.142> Putribus in glebis terrarum aut solis <in> igni
<lvcr. rer. nat. 5.143> Aut in aqua durare aut altis aetheris oris.
<lvcr. rer. nat. 5.144> Haud igitur constant diuino praedita sensu,
<lvcr. rer. nat. 5.145_145> Quandoquidem nequeunt uitaliter esse animata.
<lvcr. rer. nat. 5.146> Illud item non est ut possis credere, sedis
<lvcr. rer. nat. 5.147> Esse deum sanctas in mundi partibus ullis.
<lvcr. rer. nat. 5.148> Tenuis(==TENVIS) enim natura deum longeque remota
<lvcr. rer. nat. 5.149> Sensibus ab nostris animi uix mente uidetur
<lvcr. rer. nat. 5.150_150> Quae quoniam manuum tactum suffugit et ictum,
<lvcr. rer. nat. 5.151> Tactile nil nobis quod sit contingere debet.
<lvcr. rer. nat. 5.152> Tangere enim non quit quod tangi non licet ipsum.
<lvcr. rer. nat. 5.153> Quare etiam sedes quoque nostris sedibus esse
<lvcr. rer. nat. 5.154> Dissimiles debent, tenues de corpore eorum;
<lvcr. rer. nat. 5.155_155> Quae tibi posterius largo sermone probabo.
<lvcr. rer. nat. 5.156> Dicere porro hominum causa uoluisse(==VOLUISSE) parare
<lvcr. rer. nat. 5.157> Praeclaram mundi naturam proptereaque
<lvcr. rer. nat. 5.158> Allaudabile opus diuum laudare decere
<lvcr. rer. nat. 5.159> Aeternumque putare atque immortale futurum
<lvcr. rer. nat. 5.160_160> Nec fas esse, deum quod sit ratione uetusta
<lvcr. rer. nat. 5.161> Gentibus humanis fundatum perpetuo aeuo,
<lvcr. rer. nat. 5.162> Sollicitare suis ulla ui ex sedibus umquam
<lvcr. rer. nat. 5.163> Nec uerbis uexare et ab imo euertere summa,
<lvcr. rer. nat. 5.164> Cetera de genere hoc affingere et addere, Memmi,
<lvcr. rer. nat. 5.165_165> Desiperest. quid enim immortalibus atque beatis
<lvcr. rer. nat. 5.166> Gratia nostra queat largirier emolumenti,
<lvcr. rer. nat. 5.167> Vt nostra quicquam causa gerere aggrediantur?
<lvcr. rer. nat. 5.168> Quidue noui potuit tanto post ante quietos
<lvcr. rer. nat. 5.169> Illicere ut cuperent uitam mutare priorem?
<lvcr. rer. nat. 5.170_170> Nam gaudere nouis rebus debere uidetur
<lvcr. rer. nat. 5.171> Cui ueteres obsunt; sed cui nil accidit aegri
<lvcr. rer. nat. 5.172> Tempore in anteacto, cum pulchre degeret aeuum,
<lvcr. rer. nat. 5.173> Quid potuit nouitatis amorem accendere tali?
<lvcr. rer. nat. 5.174> Quidue mali fuerat nobis non esse creatis?
<lvcr. rer. nat. 5.175_175> An, credo, in tenebris uita ac maerore iacebat,
<lvcr. rer. nat. 5.176> Donec diluxit rerum genitalis origo?
<lvcr. rer. nat. 5.177> Natus enim debet quicumque est uelle manere
<lvcr. rer. nat. 5.178> In uita, donec retinebit blanda uoluptas.
<lvcr. rer. nat. 5.179> Qui numquam uero uitae gustauit amorem
<lvcr. rer. nat. 5.180_180> Nec fuit in numero, quid obest non esse creatum?
<lvcr. rer. nat. 5.181> Exemplum porro gignundis rebus et ipsa
<lvcr. rer. nat. 5.182> Notities diuis hominum unde est insita primum,
<lvcr. rer. nat. 5.183> Quid uellent facere ut scirent animoque uiderent,
<lvcr. rer. nat. 5.184> Quoue modost umquam uis cognita principiorum
<lvcr. rer. nat. 5.185_185> Quidque inter sese permutato ordine possent,
<lvcr. rer. nat. 5.186> Si non ipsa dedit specimen natura creandi?
<lvcr. rer. nat. 5.187> Namque ita multa modis multis primordia rerum
<lvcr. rer. nat. 5.188> Ex infinito iam tempore percita plagis
<lvcr. rer. nat. 5.189> Ponderibusque suis consuerunt concita ferri
<lvcr. rer. nat. 5.190_190> Omnimodisque coire atque omnia pertemptare,
<lvcr. rer. nat. 5.191> Quaecumque inter se possent congressa creare,
<lvcr. rer. nat. 5.192> Vt non sit mirum si in talis disposituras
<lvcr. rer. nat. 5.193> Deciderunt quoque et in talis uenere meatus,
<lvcr. rer. nat. 5.194> Qualibus haec rerum geritur nunc summa nouando.
<lvcr. rer. nat. 5.195_195> Quod <si> iam rerum ignorem primordia quae sint,
<lvcr. rer. nat. 5.196> Hoc tamen ex ipsis caeli rationibus ausim
<lvcr. rer. nat. 5.197> Confirmare aliisque ex rebus reddere multis,
<lvcr. rer. nat. 5.198> Nequaquam nobis diuinitus esse paratam
<lvcr. rer. nat. 5.199> Naturam rerum: tanta stat praedita culpa.
<lvcr. rer. nat. 5.200_200> Principio quantum caeli tegit impetus ingens,
<lvcr. rer. nat. 5.201> Inde auide partem montes siluaeque ferarum
<lvcr. rer. nat. 5.202> Possedere, tenent rupes uastaeque paludes
<lvcr. rer. nat. 5.203> Et mare quod late terrarum distinet oras.
<lvcr. rer. nat. 5.204> Inde duas porro prope partis feruidus ardor
<lvcr. rer. nat. 5.205_205> Assiduusque geli casus mortalibus aufert.
<lvcr. rer. nat. 5.206> Quod superest arui, tamen id natura sua ui
<lvcr. rer. nat. 5.207> Sentibus obducat, ni uis humana resistat
<lvcr. rer. nat. 5.208> Vitai causa ualido consueta bidenti
<lvcr. rer. nat. 5.209> Ingemere et terram pressis proscindere aratris.
<lvcr. rer. nat. 5.210_210> Si non fecundas uertentes uomere glebas
<lvcr. rer. nat. 5.211> Terraique solum subigentes cimus ad ortus,
<lvcr. rer. nat. 5.212> Sponte sua nequeant liquidas exsistere in auras;
<lvcr. rer. nat. 5.213> Et tamen interdum magno quaesita labore
<lvcr. rer. nat. 5.214> Cum iam per terras frondent atque omnia florent,
<lvcr. rer. nat. 5.215_215> Aut nimiis torret feruoribus aetherius sol
<lvcr. rer. nat. 5.216> Aut subiti perimunt imbres gelidaeque pruinae,
<lvcr. rer. nat. 5.217> Flabraque uentorum uiolento turbine uexant.
<lvcr. rer. nat. 5.218> Praeterea genus horriferum natura ferarum
<lvcr. rer. nat. 5.219> Humanae genti infestum terraque marique
<lvcr. rer. nat. 5.220_220> Cur alit atque auget? cur anni tempora morbos
<lvcr. rer. nat. 5.221> Apportant? quare mors immatura uagatur?
<lvcr. rer. nat. 5.222> Tum porro puer, ut saeuis proiectus ab undis
<lvcr. rer. nat. 5.223> Nauita, nudus humi iacet, infans, indigus omni
<lvcr. rer. nat. 5.224> Vitali auxilio, cum primum in luminis oras
<lvcr. rer. nat. 5.225_225> Nixibus ex aluo matris natura profudit,
<lvcr. rer. nat. 5.226> Vagituque locum lugubri complet, ut aequumst
<lvcr. rer. nat. 5.227> Cui tantum in uita restet transire malorum.
<lvcr. rer. nat. 5.228> At uariae crescunt pecudes armenta feraeque
<lvcr. rer. nat. 5.229> Nec crepitacillis opus est nec cuiquam adhibendast
<lvcr. rer. nat. 5.230_230> Almae nutricis blanda atque infracta loquela
<lvcr. rer. nat. 5.231> Nec uarias quaerunt uestis pro tempore caeli,
<lvcr. rer. nat. 5.232> Denique non armis opus est, non moenibus altis,
<lvcr. rer. nat. 5.233> Qui sua tutentur, quando omnibus omnia large
<lvcr. rer. nat. 5.234> Tellus ipsa parit naturaque daedala rerum.
<lvcr. rer. nat. 5.235_235> Principio quoniam terrai corpus et umor
<lvcr. rer. nat. 5.236> Aurarumque leues animae calidique uapores,
<lvcr. rer. nat. 5.237> E quibus haec rerum consistere summa uidetur,
<lvcr. rer. nat. 5.238> Omnia natiuo ac mortali corpore constant,
<lvcr. rer. nat. 5.239> Debet eodem omnis mundi natura putari.
<lvcr. rer. nat. 5.240_240> Quippe etenim quorum partis et membra uidemus
<lvcr. rer. nat. 5.241> Corpore natiuo ac mortalibus esse figuris,
<lvcr. rer. nat. 5.242> Haec eadem ferme mortalia cernimus esse
<lvcr. rer. nat. 5.243> Et natiua simul. quapropter maxima mundi
<lvcr. rer. nat. 5.244> Cum uideam membra ac partis consumpta regigni,
<lvcr. rer. nat. 5.245_245> Scire licet caeli quoque item terraeque fuisse
<lvcr. rer. nat. 5.246> Principiale aliquod tempus clademque futuram.
<lvcr. rer. nat. 5.247> Illud in his rebus ne corripuisse rearis
<lvcr. rer. nat. 5.248> Me mihi, quod terram atque ignem mortalia sumpsi
<lvcr. rer. nat. 5.249> Esse neque umorem dubitaui aurasque perire
<lvcr. rer. nat. 5.250_250> Atque eadem gigni rursusque augescere dixi,
<lvcr. rer. nat. 5.251> Principio pars terrai nonnulla, perusta
<lvcr. rer. nat. 5.252> Solibus assiduis, multa pulsata pedum ui,
<lvcr. rer. nat. 5.253> Pulueris exhalat nebulam nubisque uolantis
<lvcr. rer. nat. 5.254> Quas ualidi toto dispergunt aere uenti.
<lvcr. rer. nat. 5.255_255> Pars etiam glebarum ad diluuiem reuocatur
<lvcr. rer. nat. 5.256> Imbribus et ripas radentia flumina rodunt.
<lvcr. rer. nat. 5.257> Praeterea pro parte sua, quodcumque alit auget,
<lvcr. rer. nat. 5.258> Redditur; et quoniam dubio procul esse uidetur
<lvcr. rer. nat. 5.259> Omniparens eadem rerum commune sepulcrum,
<lvcr. rer. nat. 5.260_260> Ergo terra tibi libatur et aucta recrescit.
<lvcr. rer. nat. 5.261> Quod superest, umore nouo mare flumina fontis
<lvcr. rer. nat. 5.262> Semper abundare et latices manare perennis
<lvcr. rer. nat. 5.263> Nil opus est uerbis: magnus decursus aquarum
<lvcr. rer. nat. 5.264> Vndique declarat. sed primum quicquid aquai
<lvcr. rer. nat. 5.265_265> Tollitur in summaque fit ut nil umor abundet,
<lvcr. rer. nat. 5.266> Partim quod ualidi uerrentes aequora uenti
<lvcr. rer. nat. 5.267> Diminuunt radiisque retexens aetherius sol,
<lvcr. rer. nat. 5.268> Partim quod subter per terras diditur omnis.
<lvcr. rer. nat. 5.269> Percolatur enim uirus retroque remanat
<lvcr. rer. nat. 5.270_270> Materies umoris et ad caput amnibus omnis
<lvcr. rer. nat. 5.271> Conuenit, inde super terras fluit agmine dulci
<lvcr. rer. nat. 5.272> Qua uia secta semel liquido pede detulit undas.
<lvcr. rer. nat. 5.273> Aera nunc igitur dicam qui corpore toto
<lvcr. rer. nat. 5.274> Innumerabiliter priuas mutatur in horas.
<lvcr. rer. nat. 5.275_275> Semper enim, quodcumque fluit de rebus, id omne
<lvcr. rer. nat. 5.276> Aeris in magnum fertur mare; qui nisi contra
<lvcr. rer. nat. 5.277> Corpora retribuat rebus recreetque fluentis,
<lvcr. rer. nat. 5.278> Omnia iam resoluta forent et in aera uersa.
<lvcr. rer. nat. 5.279> Haud igitur cessat gigni de rebus et in res
<lvcr. rer. nat. 5.280_280> Reccidere, assidue quoniam fluere omnia constat.
<lvcr. rer. nat. 5.281> Largus item liquidi fons luminis, aetherius sol,
<lvcr. rer. nat. 5.282> Irrigat assidue caelum candore recenti
<lvcr. rer. nat. 5.283> Suppeditatque nouo confestim lumine lumen.
<lvcr. rer. nat. 5.284> Nam primum quicquid fulgoris disperit ei,
<lvcr. rer. nat. 5.285_285> Quocumque accidit. id licet hinc cognoscere possis,
<lvcr. rer. nat. 5.286> Quod simul ac primum nubes succedere soli
<lvcr. rer. nat. 5.287> Coepere et radios inter quasi rumpere lucis,
<lvcr. rer. nat. 5.288> Extemplo inferior pars horum disperit omnis
<lvcr. rer. nat. 5.289> Terraque inumbratur qua nimbi cumque feruntur;
<lvcr. rer. nat. 5.290_290> Vt noscas splendore nouo res semper egere
<lvcr. rer. nat. 5.291> Et primum iactum fulgoris quemque perire
<lvcr. rer. nat. 5.292> Nec ratione alia res posse in sole uideri,
<lvcr. rer. nat. 5.293> Perpetuo ni suppeditet lucis caput ipsum.
<lvcr. rer. nat. 5.294> Quin etiam nocturna tibi, terrestria quae sunt,
<lvcr. rer. nat. 5.295_295> Lumina, pendentes lychni claraeque coruscis
<lvcr. rer. nat. 5.296> Fulguribus pingues multa caligine taedae
<lvcr. rer. nat. 5.297> Consimili properant ratione, ardore ministro,
<lvcr. rer. nat. 5.298> Suppeditare nouum lumen, tremere ignibus instant,
<lvcr. rer. nat. 5.299> Instant, nec loca lux inter quasi rupta relinquit.
<lvcr. rer. nat. 5.300_300> Vsque adeo properanter ab omnibus ignibus ei
<lvcr. rer. nat. 5.301> Exitium celeri celatur origine flammae.
<lvcr. rer. nat. 5.302> Sic igitur solem lunam stellasque putandum
<lvcr. rer. nat. 5.303> Ex alio atque alio lucem iactare subortu
<lvcr. rer. nat. 5.304> Et primum quicquid flammarum perdere semper;
<lvcr. rer. nat. 5.305_305> Inuiolabilia haec ne credas forte uigere.
<lvcr. rer. nat. 5.306> Denique non lapides quoque uinci cernis ab aeuo,
<lvcr. rer. nat. 5.307> Non altas turris ruere et putrescere saxa,
<lvcr. rer. nat. 5.308> Non delubra deum simulacraque fessa fatisci,
<lvcr. rer. nat. 5.309> Nec sanctum numen fati protollere finis
<lvcr. rer. nat. 5.310_310> Posse neque aduersus naturae foedera niti?
<lvcr. rer. nat. 5.311> Denique non monumenta uirum dilapsa uidemus,
<lvcr. rer. nat. 5.312> Quaerere proporro sibi sene senescere credas
<lvcr. rer. nat. 5.313> Non ruere auulsos silices a montibus altis
<lvcr. rer. nat. 5.314> Nec ualidas aeui uiris perferre patique
<lvcr. rer. nat. 5.315_315> Finiti? neque enim caderent auulsa repente,
<lvcr. rer. nat. 5.316> Ex infinito quae tempore pertolerassent
<lvcr. rer. nat. 5.317> Omnia tormenta aetatis priuata fragore.
<lvcr. rer. nat. 5.318> Denique iam tuere(==TU-E-RE) hoc, circum supraque quod omnem
<lvcr. rer. nat. 5.319> Continet amplexu terram: si procreat ex se
<lvcr. rer. nat. 5.320_320> Omnia, quod quidam memorant, recipitque perempta,
<lvcr. rer. nat. 5.321> Totum natiuo ac mortali corpore constat.
<lvcr. rer. nat. 5.322> Nam quodcumque alias ex se res auget alitque,
<lvcr. rer. nat. 5.323> Deminui debet, recreari, cum recipit res.
<lvcr. rer. nat. 5.324> Praeterea si nulla fuit genitalis origo
<lvcr. rer. nat. 5.325_325> Terrarum et caeli semperque aeterna fuere,
<lvcr. rer. nat. 5.326> Cur supera bellum Thebanum et funera Troiae
<lvcr. rer. nat. 5.327> Non alias alii quoque res cecinere poetae?
<lvcr. rer. nat. 5.328> Quo tot facta uirum totiens cecidere neque usquam
<lvcr. rer. nat. 5.329> Aeternis famae monumentis insita florent?
<lvcr. rer. nat. 5.330_330> Verum, ut opinor, habet nouitatem summa recensque
<lvcr. rer. nat. 5.331> Naturast mundi neque pridem exordia cepit.
<lvcr. rer. nat. 5.332> Quare etiam quaedam nunc artes expoliuntur,
<lvcr. rer. nat. 5.333> Nunc etiam augescunt; nunc addita nauigiis sunt
<lvcr. rer. nat. 5.334> Multa, modo organici melicos peperere sonores.
<lvcr. rer. nat. 5.335_335> Denique natura haec rerum ratioque repertast
<lvcr. rer. nat. 5.336> Nuper, et hanc primus cum primis ipse repertus
<lvcr. rer. nat. 5.337> Nunc ego sum in patrias qui possim uertere uoces.
<lvcr. rer. nat. 5.338> Quod si forte fuisse antehac(==ANTE.H.AC) eadem omnia credis,
<lvcr. rer. nat. 5.339> Sed periisse hominum torrenti saecla uapore,
<lvcr. rer. nat. 5.340_340> Aut cecidisse urbis magno uexamine mundi,
<lvcr. rer. nat. 5.341> Aut ex imbribus assiduis exisse rapaces
<lvcr. rer. nat. 5.342> Per terras amnis atque oppida coperuisse,
<lvcr. rer. nat. 5.343> Tanto quique magis uictus fateare necessest
<lvcr. rer. nat. 5.344> Exitium quoque terrarum caelique futurum.
<lvcr. rer. nat. 5.345_345> Nam cum res tantis morbis tantisque periclis
<lvcr. rer. nat. 5.346> Temptarentur, ibi si tristior incubuisset
<lvcr. rer. nat. 5.347> Causa, darent late cladem magnasque ruinas.
<lvcr. rer. nat. 5.348> Nec ratione alia mortales esse uidemur,
<lvcr. rer. nat. 5.349> Inter nos nisi quod morbis aegrescimus isdem
<lvcr. rer. nat. 5.350_350> Atque illi quos a uita natura remouit.
<lvcr. rer. nat. 5.351> Praeterea quaecumque manent aeterna necessust
<lvcr. rer. nat. 5.352> Aut, quia sunt solido cum corpore, respuere ictus
<lvcr. rer. nat. 5.353> Nec penetrare pati sibi quicquam quod queat artas
<lvcr. rer. nat. 5.354> Dissociare intus partis, ut materiai
<lvcr. rer. nat. 5.355_355> Corpora sunt quorum naturam ostendimus ante,
<lvcr. rer. nat. 5.356> Aut ideo durare aetatem posse per omnem,
<lvcr. rer. nat. 5.357> Plagarum quia sunt expertia, sicut inane est
<lvcr. rer. nat. 5.358> Quod manet intactum neque ab ictu fungitur hilum,
<lvcr. rer. nat. 5.359> Aut etiam quia nulla loci fit copia circum,
<lvcr. rer. nat. 5.360_360> Quo quasi res possint discedere dissoluique(==DISSOLUIQVE),
<lvcr. rer. nat. 5.361> Sicut summarum summa est aeterna, neque extra
<lvcr. rer. nat. 5.362> Qui locus est quo dissiliant neque corpora sunt quae
<lvcr. rer. nat. 5.363> Possint incidere et ualida dissoluere plaga.
<lvcr. rer. nat. 5.364> At neque, uti docui, solido cum corpore mundi
<lvcr. rer. nat. 5.365_365> Naturast, quoniam admixtumst in rebus inane,
<lvcr. rer. nat. 5.366> Nec tamen est ut inane, neque autem corpora desunt,
<lvcr. rer. nat. 5.367> Ex infinito quae possint forte coorta
<lvcr. rer. nat. 5.368> Corruere hanc rerum uiolento turbine summam
<lvcr. rer. nat. 5.369> Aut aliam quamuis cladem importare pericli,
<lvcr. rer. nat. 5.370_370> Nec porro natura loci spatiumque profundi
<lvcr. rer. nat. 5.371> Deficit, exspergi quo possint moenia mundi,
<lvcr. rer. nat. 5.372> Aut alia quauis possunt ui pulsa perire.
<lvcr. rer. nat. 5.373> Haud igitur leti praeclusa est ianua caelo
<lvcr. rer. nat. 5.374> Nec soli terraeque neque altis aequoris undis,
<lvcr. rer. nat. 5.375_375> Sed patet immani et uasto respectat hiatu.
<lvcr. rer. nat. 5.376> Quare etiam natiua necessumst confiteare
<lvcr. rer. nat. 5.377> Haec eadem; neque enim, mortali corpore quae sunt,
<lvcr. rer. nat. 5.378> Ex infinito iam tempore adhuc potuissent
<lvcr. rer. nat. 5.379> Immensi ualidas aeui contemnere uiris.
<lvcr. rer. nat. 5.380_380> Denique tantopere inter se cum maxima mundi
<lvcr. rer. nat. 5.381> Pugnent membra, pio nequaquam concita bello,
<lvcr. rer. nat. 5.382> Nonne uides aliquam longi certaminis ollis
<lvcr. rer. nat. 5.383> Posse dari finem? uel cum sol et uapor omnis
<lvcr. rer. nat. 5.384> Omnibus epotis umoribus exsuperarint:
<lvcr. rer. nat. 5.385_385> Quod facere intendunt, neque adhuc conata patrantur:
<lvcr. rer. nat. 5.386> Tantum suppeditant amnes ultraque minantur
<lvcr. rer. nat. 5.387> Omnia diluuiare ex alto gurgite ponti,
<lvcr. rer. nat. 5.388> Nequiquam, quoniam uerrentes aequora uenti
<lvcr. rer. nat. 5.389> Deminuunt radiisque retexens aetherius sol,
<lvcr. rer. nat. 5.390_390> Et siccare prius confidunt omnia posse
<lvcr. rer. nat. 5.391> Quam liquor incepti possit contingere finem.
<lvcr. rer. nat. 5.392> Tantum spirantes aequo certamine bellum
<lvcr. rer. nat. 5.393> Magnis <inter se> de rebus cernere certant,
<lvcr. rer. nat. 5.394> Cum semel interea fuerit superantior ignis
<lvcr. rer. nat. 5.395_395> Et semel, ut fama est, umor regnarit in aruis.
<lvcr. rer. nat. 5.396> Ignis enim superauit et ambiens(==AMBJENS) multa perussit,
<lvcr. rer. nat. 5.397> Auia cum Phaethonta rapax uis solis equorum
<lvcr. rer. nat. 5.398> Aethere raptauit toto terrasque per omnis.
<lvcr. rer. nat. 5.399> At pater omnipotens ira tum percitus acri
<lvcr. rer. nat. 5.400_400> Magnanimum Phaethonta repenti fulminis ictu
<lvcr. rer. nat. 5.401> Deturbauit equis in terram, solque cadenti
<lvcr. rer. nat. 5.402> Obuius aeternam succepit lampada mundi
<lvcr. rer. nat. 5.403> Disiectosque redegit equos iunxitque trementis,
<lvcr. rer. nat. 5.404> Inde suum per iter recreauit cuncta gubernans,
<lvcr. rer. nat. 5.405_405> Scilicet ut ueteres Graium cecinere poetae.
<lvcr. rer. nat. 5.406> Quod procul a uera nimis est ratione repulsum.
<lvcr. rer. nat. 5.407> Ignis enim superare potest ubi materiai
<lvcr. rer. nat. 5.408> Ex infinito sunt corpora plura coorta;
<lvcr. rer. nat. 5.409> Inde cadunt uires aliqua ratione reuictae,
<lvcr. rer. nat. 5.410_410> Aut pereunt res exustae torrentibus auris.
<lvcr. rer. nat. 5.411> Vmor item quondam coepit superare coortus,
<lvcr. rer. nat. 5.412> Vt fama est, hominum uitas quando obruit undis.
<lvcr. rer. nat. 5.413> Inde ubi uis aliqua ratione auersa recessit,
<lvcr. rer. nat. 5.414> Ex infinito fuerat quaecumque coorta,
<lvcr. rer. nat. 5.415_415> Constiterunt imbres et flumina uim minuerunt.
<lvcr. rer. nat. 5.416> Sed quibus ille modis coniectus materiai
<lvcr. rer. nat. 5.417> Fundarit terram et caelum pontique profunda,
<lvcr. rer. nat. 5.418> Solis lunai cursus, ex ordine ponam.
<lvcr. rer. nat. 5.419> Nam certe neque consilio primordia rerum
<lvcr. rer. nat. 5.420_420> Ordine se suo quaeque sagaci mente locarunt
<lvcr. rer. nat. 5.421> Nec quos quaeque darent motus pepigere profecto,
<lvcr. rer. nat. 5.422> Sed quia multa modis multis primordia rerum
<lvcr. rer. nat. 5.423> Ex infinito iam tempore percita plagis
<lvcr. rer. nat. 5.424> Ponderibusque suis consuerunt concita ferri
<lvcr. rer. nat. 5.425_425> Omnimodisque coire atque omnia pertemptare,
<lvcr. rer. nat. 5.426> Quaecumque inter se possent congressa creare,
<lvcr. rer. nat. 5.427> Propterea fit uti magnum uulgata per aeuum
<lvcr. rer. nat. 5.428> Omne genus coetus et motus experiundo
<lvcr. rer. nat. 5.429> Tandem conueniant ea quae conuecta repente
<lvcr. rer. nat. 5.430_430> Magnarum rerum fiunt exordia saepe,
<lvcr. rer. nat. 5.431> Terrai maris et caeli generisque animantum.
<lvcr. rer. nat. 5.432> Hic neque tum solis rota cerni lumine largo
<lvcr. rer. nat. 5.433> Altiuolans poterat nec magni sidera mundi
<lvcr. rer. nat. 5.434> Nec mare nec caelum nec denique terra neque aer
<lvcr. rer. nat. 5.435_435> Nec similis nostris rebus res ulla uideri,
<lvcr. rer. nat. 5.436> Sed noua tempestas quaedam molesque coorta
<lvcr. rer. nat. 5.437> Omnigenis de principiis, discordia quorum
<lvcr. rer. nat. 5.438> Interualla uias conexus pondera plagas
<lvcr. rer. nat. 5.439> Concursus motus turbabat proelia miscens,
<lvcr. rer. nat. 5.440_440> Propter dissimilis formas uariasque figuras
<lvcr. rer. nat. 5.441> Quod non omnia sic poterant coniuncta manere
<lvcr. rer. nat. 5.442> Nec motus inter sese dare conuenientis.
<lvcr. rer. nat. 5.443> Diffugere inde loci partes coepere paresque
<lvcr. rer. nat. 5.444> Cum paribus iungi res et discludere mundum
<lvcr. rer. nat. 5.445_445> Membraque diuidere et magnas disponere partis,
<lvcr. rer. nat. 5.446> Hoc est, a terris altum secernere caelum,
<lvcr. rer. nat. 5.447> Et sorsum mare, uti secreto umore pateret,
<lvcr. rer. nat. 5.448> Sorsus item puri secretique aetheris ignes.
<lvcr. rer. nat. 5.449> Quippe etenim primum terrai corpora quaeque,
<lvcr. rer. nat. 5.450_450> Propterea quod erant grauia et perplexa, coibant
<lvcr. rer. nat. 5.451> In medio atque imas capiebant omnia sedis;
<lvcr. rer. nat. 5.452> Quae quanto magis inter se perplexa coibant,
<lvcr. rer. nat. 5.453> Tam magis expressere ea quae mare sidera solem
<lvcr. rer. nat. 5.454> Lunamque efficerent et magni moenia mundi.
<lvcr. rer. nat. 5.455_455> Omnia enim magis haec e leuibus atque rotundis
<lvcr. rer. nat. 5.456> Seminibus multoque minoribu~ sunt elementis
<lvcr. rer. nat. 5.457> Quam tellus. ideo per rara foramina terrae
<lvcr. rer. nat. 5.458> Partibus erumpens primus se sustulit aether
<lvcr. rer. nat. 5.459> Ignifer et multos secum leuis abstulit ignis,
<lvcr. rer. nat. 5.460_460> Non alia longe ratione ac saepe uidemus,
<lvcr. rer. nat. 5.461> Aurea cum primum gemmantis rore per herbas
<lvcr. rer. nat. 5.462> Matutina rubent radiati lumina solis
<lvcr. rer. nat. 5.463> Exhalantque lacus nebulam fluuiique perennes,
<lvcr. rer. nat. 5.464> Ipsaque ut interdum tellus fumare uidetur;
<lvcr. rer. nat. 5.465_465> Omnia quae sursum cum conciliantur, in alto
<lvcr. rer. nat. 5.466> Corpore concreto subtexunt nubila caelum.
<lvcr. rer. nat. 5.467> Sic igitur tum se leuis ac diffusilis aether
<lvcr. rer. nat. 5.468> Corpore concreto circumdatus undique <flexit>
<lvcr. rer. nat. 5.469> Et late diffusus in omnis undique partis
<lvcr. rer. nat. 5.470_470> Omnia sic auido complexu cetera saepsit.
<lvcr. rer. nat. 5.471> Hunc exordia sunt solis lunaeque secuta,
<lvcr. rer. nat. 5.472> Interutrasque globi quorum uertuntur in auris;
<lvcr. rer. nat. 5.473> Quae neque terra sibi asciuit nec maximus aether,
<lvcr. rer. nat. 5.474> Quod neque tam fuerunt grauia ut depressa sederent,
<lvcr. rer. nat. 5.475_475> Nec leuia ut possent per summas labier oras,
<lvcr. rer. nat. 5.476> Et tamen interutrasque ita sunt ut corpora uiua
<lvcr. rer. nat. 5.477> Versent et partes ut mundi totius exstent;
<lvcr. rer. nat. 5.478> Quod genus in nobis quaedam licet in statione
<lvcr. rer. nat. 5.479> Membra manere, tamen cum sint ea quae moueantur.
<lvcr. rer. nat. 5.480_480> His igitur rebus retractis terra repente,
<lvcr. rer. nat. 5.481> Maxima qua nunc se ponti plaga caerula tendit,
<lvcr. rer. nat. 5.482> Succidit et salso suffudit gurgite fossas.
<lvcr. rer. nat. 5.483> Inque dies quanto circum magis aetheris aestus
<lvcr. rer. nat. 5.484> Et radii solis cogebant undique terram
<lvcr. rer. nat. 5.485_485> Verberibus crebris extrema ad limina in artum,
<lvcr. rer. nat. 5.486> In medio ut propulsa suo condensa coiret,
<lvcr. rer. nat. 5.487> Tam magis expressus salsus de corpore sudor
<lvcr. rer. nat. 5.488> Augebat mare manando camposque natantis,
<lvcr. rer. nat. 5.489> Et tanto magis illa foras elapsa uolabant
<lvcr. rer. nat. 5.490_490> Corpora multa uaporis et aeris altaque caeli
<lvcr. rer. nat. 5.491> Densabant procul a terris fulgentia templa.
<lvcr. rer. nat. 5.492> Sidebant campi, crescebant montibus altis
<lvcr. rer. nat. 5.493> Ascensus; neque enim poterant subsidere saxa
<lvcr. rer. nat. 5.494> Nec pariter tantundem omnes succumbere partes.
<lvcr. rer. nat. 5.495_495> Sic igitur terrae concreto corpore pondus
<lvcr. rer. nat. 5.496> Constitit atque omnis mundi quasi limus in imum
<lvcr. rer. nat. 5.497> Confluxit grauis et subsedit funditus ut faex;
<lvcr. rer. nat. 5.498> Inde mare inde aer inde aether ignifer ipse
<lvcr. rer. nat. 5.499> Corporibus liquidis sunt omnia pura relicta,
<lvcr. rer. nat. 5.500_500> Et leuiora aliis alia, et liquidissimus aether
<lvcr. rer. nat. 5.501> Atque leuissimus aerias super influit auras,
<lvcr. rer. nat. 5.502> Nec liquidum corpus turbantibus aeris auris
<lvcr. rer. nat. 5.503> Commiscet; sinit haec uiolentis omnia uerti
<lvcr. rer. nat. 5.504> Turbinibus, sinit incertis turbare procellis,
<lvcr. rer. nat. 5.505_505> Ipse suos ignis certo fert impete labens.
<lvcr. rer. nat. 5.506> Nam modice fluere atque uno posse aethera nisu
<lvcr. rer. nat. 5.507> Significat Pontos, mare certo quod fluit aestu
<lvcr. rer. nat. 5.508> Vnum labendi conseruans usque tenorem.
<lvcr. rer. nat. 5.509> Motibus astrorum nunc quae sit causa canamus.
<lvcr. rer. nat. 5.510_510> Principio magnus caeli si uertitur orbis,
<lvcr. rer. nat. 5.511> Ex utraque polum parti premere aera nobis
<lvcr. rer. nat. 5.512> Dicendum est extraque tenere et claudere utrimque;
<lvcr. rer. nat. 5.513> Inde alium supra fluere atque intendere eodem
<lvcr. rer. nat. 5.514> Quo uoluenda micant aeterni sidera mundi;
<lvcr. rer. nat. 5.515_515> Aut alium subter, contra qui subuehat orbem,
<lvcr. rer. nat. 5.516> Vt fluuios uersare rotas atque haustra uidemus.
<lvcr. rer. nat. 5.517> Est etiam quoque uti possit caelum omne manere
<lvcr. rer. nat. 5.518> In statione, tamen cum lucida signa ferantur;
<lvcr. rer. nat. 5.519> Siue quod inclusi rapidi sunt aetheris aestus
<lvcr. rer. nat. 5.520_520> Quaerentesque uiam circum uersantur et ignes
<lvcr. rer. nat. 5.521> Passim per caeli uoluunt summania templa;
<lvcr. rer. nat. 5.522> Siue aliunde fluens alicunde extrinsecus aer
<lvcr. rer. nat. 5.523> Versat agens ignis; siue ipsi serpere possunt
<lvcr. rer. nat. 5.524> Quo cuiusque cibus uocat atque inuitat euntis,
<lvcr. rer. nat. 5.525_525> Flammea per caelum pascentis corpora passim.
<lvcr. rer. nat. 5.526> Nam quid in hoc mundo sit eorum ponere certum
<lvcr. rer. nat. 5.527> Difficile est; sed quid possit fiatque per omne
<lvcr. rer. nat. 5.528> In uariis mundis uaria ratione creatis,
<lvcr. rer. nat. 5.529> Id doceo plurisque sequor disponere causas,
<lvcr. rer. nat. 5.530_530> Motibus astrorum quae possint esse per omne;
<lvcr. rer. nat. 5.531> E quibus una tamen sit et hic quoque causa necessest
<lvcr. rer. nat. 5.532> Quae uegeat motum signis; sed quae sit earum
<lvcr. rer. nat. 5.533> Praecipere haudquaquamst pedetemptim progredientis.
<lvcr. rer. nat. 5.534> Terraque ut in media mundi regione quiescat,
<lvcr. rer. nat. 5.535_535> Euanescere paulatim et decrescere pondus
<lvcr. rer. nat. 5.536> Conuenit, atque aliam naturam subter habere
<lvcr. rer. nat. 5.537> Ex ineunte aeuo coniunctam atque uniter aptam
<lvcr. rer. nat. 5.538> Partibus aeriis mundi quibus insita uiuit.
<lvcr. rer. nat. 5.539> Propterea non est oneri neque deprimit auras;
<lvcr. rer. nat. 5.540_540> Vt sua cuique homini nullo sunt pondere membra
<lvcr. rer. nat. 5.541> Nec caput est oneri collo nec denique totum
<lvcr. rer. nat. 5.542> Corporis in pedibus pondus sentimus inesse;
<lvcr. rer. nat. 5.543> At quaecumque foris ueniunt impostaque nobis
<lvcr. rer. nat. 5.544> Pondera sunt laedunt, permulto saepe minora.
<lvcr. rer. nat. 5.545_545> Vsque adeo magni refert quid quaeque queat res.
<lvcr. rer. nat. 5.546> Sic igitur tellus non est aliena repente
<lvcr. rer. nat. 5.547> Allata atque auris aliunde obiecta alienis,
<lvcr. rer. nat. 5.548> Sed pariter prima concepta ab origine mundi
<lvcr. rer. nat. 5.549> Certaque pars eius, quasi nobis membra, uidentur.
<lvcr. rer. nat. 5.550_550> Praeterea grandi tonitru concussa repente
<lvcr. rer. nat. 5.551> Terra supra quae se sunt concutit omnia motu;
<lvcr. rer. nat. 5.552> Quod facere haud ulla posset ratione, nisi esset
<lvcr. rer. nat. 5.553> Partibus aeriis mundi caeloque reuincta.
<lvcr. rer. nat. 5.554> Nam communibus inter se radicibus haerent
<lvcr. rer. nat. 5.555_555> Ex ineunte aeuo coniuncta atque uniter apta.
<lvcr. rer. nat. 5.556> Nonne uides etiam quam magno pondere nobis
<lvcr. rer. nat. 5.557> Sustineat corpus tenuissima uis animai
<lvcr. rer. nat. 5.558> Propterea quia tam coniuncta atque uniter apta est?
<lvcr. rer. nat. 5.559> Denique iam saltu pernici tollere corpus
<lvcr. rer. nat. 5.560_560> Quid potis est nisi uis animae quae membra gubernat?
<lvcr. rer. nat. 5.561> Iamne uides quantum tenuis natura ualere
<lvcr. rer. nat. 5.562> Possit, ubi est coniuncta graui cum corpore, ut aer
<lvcr. rer. nat. 5.563> Coniunctus terris et nobis est animi uis?
<lvcr. rer. nat. 5.564> Nec nimio solis maior rota nec minor ardor
<lvcr. rer. nat. 5.565_565> Esse potest, nostris quam sensibus esse uidetur.
<lvcr. rer. nat. 5.566> Nam quibus e spatiis cumque ignes lumina possunt
<lvcr. rer. nat. 5.567> Adicere et calidum membris afflare uaporem,
<lvcr. rer. nat. 5.568> Nil illa his interuallis de corpore libant
<lvcr. rer. nat. 5.569> Flammarum, nil ad speciem est contractior ignis.
<lvcr. rer. nat. 5.570_570> Proinde, calor quoniam solis lumenque profusum
<lvcr. rer. nat. 5.571> Perueniunt nostros ad sensus et loca mulcent,
<lvcr. rer. nat. 5.572> Forma quoque hinc solis debet filumque uideri,
<lvcr. rer. nat. 5.573> Nil adeo ut possis plus aut minus addere, uere.
<lvcr. rer. nat. 5.574><>
<lvcr. rer. nat. 5.575_575> Lunaque siue notho fertur loca lumine lustrans
<lvcr. rer. nat. 5.576> Siue suam proprio iactat de corpore lucem,
<lvcr. rer. nat. 5.577> Quidquid id est, nilo fertur maiore figura
<lvcr. rer. nat. 5.578> Quam, nostris oculis qua cernimus, esse uidetur.
<lvcr. rer. nat. 5.579> Nam prius omnia, quae longe semota tuemur
<lvcr. rer. nat. 5.580_580> Aera per multum, specie confusa uidentur
<lvcr. rer. nat. 5.581> Quam minui filum. quapropter luna necessest,
<lvcr. rer. nat. 5.582> Quandoquidem claram speciem certamque figuram
<lvcr. rer. nat. 5.583> Praebet, ut est oris extremis cumque notata,
<lvcr. rer. nat. 5.584> Quantaque quantast, hinc nobis uideatur in alto.
<lvcr. rer. nat. 5.585_585> Postremo quoscumque uides hinc aetheris ignis;
<lvcr. rer. nat. 5.586> Quandoquidem quoscumque in terris cernimus <ignis>,
<lvcr. rer. nat. 5.587> Dum tremor <et> clarus, dum cernitur ardor eorum,
<lvcr. rer. nat. 5.588> Perparuum quiddam interdum mutare uidentur
<lvcr. rer. nat. 5.589> Alteram utram in partem filum, quo longius absunt:
<lvcr. rer. nat. 5.590_590> Scire licet perquam pauxillo posse minores
<lvcr. rer. nat. 5.591> Esse uel exigua maiores parte breuique.
<lvcr. rer. nat. 5.592> Illud item non est mirandum, qua ratione
<lvcr. rer. nat. 5.593> Tantulus ille queat tantum sol mittere lumen,
<lvcr. rer. nat. 5.594> Quod maria ac terras omnis caelumque rigando
<lvcr. rer. nat. 5.595_595> Compleat et calido perfundat cuncta uapore.
<lvcr. rer. nat. 5.596><>
<lvcr. rer. nat. 5.597> Nam licet hinc mundi patefactum totius unum
<lvcr. rer. nat. 5.598> Largifluum fontem scatere atque erumpere lumen,
<lvcr. rer. nat. 5.599> Ex omni mundo quia sic elementa uaporis
<lvcr. rer. nat. 5.600_600> Vndique conueniunt et sic coniectus eorum
<lvcr. rer. nat. 5.601> Confluit, ex uno capite hic ut profluat ardor.
<lvcr. rer. nat. 5.602> Nonne uides etiam quam late paruus aquai
<lvcr. rer. nat. 5.603> Prata riget fons interdum campisque redundet?
<lvcr. rer. nat. 5.604> Est etiam quoque uti non magno solis ab igni
<lvcr. rer. nat. 5.605_605> Aera percipiat calidis feruoribus ardor,
<lvcr. rer. nat. 5.606> Opportunus ita est si forte et idoneus aer,
<lvcr. rer. nat. 5.607> Vt queat accendi paruis ardoribus ictus;
<lvcr. rer. nat. 5.608> Quod genus interdum segetes stipulamque uidemus
<lvcr. rer. nat. 5.609> Accidere ex una scintilla incendia passim.
<lvcr. rer. nat. 5.610_610> Forsitan et rosea sol alte lampade lucens
<lvcr. rer. nat. 5.611> Possideat multum caecis feruoribus ignem
<lvcr. rer. nat. 5.612> Circum se, nullo qui sit fulgore notatus,
<lvcr. rer. nat. 5.613> Aestifer ut tantum radiorum exaugeat ictum.
<lvcr. rer. nat. 5.614> Nec ratio solis simplex <et> recta patescit,
<lvcr. rer. nat. 5.615_615> Quo pacto aestiuis e partibus aegocerotis
<lvcr. rer. nat. 5.616> Brumalis adeat flexus atque inde reuertens
<lvcr. rer. nat. 5.617> Canceris ut uertat metas ad solstitialis,
<lvcr. rer. nat. 5.618> Lunaque mensibus id spatium uideatur obire,
<lvcr. rer. nat. 5.619> Annua sol in quo consumit tempora cursu.
<lvcr. rer. nat. 5.620_620> Non, inquam, simplex his rebus reddita causast.
<lvcr. rer. nat. 5.621> Nam fieri uel cum primis id posse uidetur,
<lvcr. rer. nat. 5.622> Democriti quod sancta uiri sententia ponit,
<lvcr. rer. nat. 5.623> Quanto quaeque magis sint terram sidera propter,
<lvcr. rer. nat. 5.624> Tanto posse minus cum caeli turbine ferri.
<lvcr. rer. nat. 5.625_625> Euanescere enim rapidas illius et acris
<lvcr. rer. nat. 5.626> Imminui subter uiris, ideoque relinqui
<lvcr. rer. nat. 5.627> Paulatim solem cum posterioribu~ signis,
<lvcr. rer. nat. 5.628> Inferior multo quod sit quam feruida signa.
<lvcr. rer. nat. 5.629> Et magis hoc lunam: quanto demissior eius
<lvcr. rer. nat. 5.630_630> Cursus abest procul a caelo terrisque propinquat,
<lvcr. rer. nat. 5.631> Tanto posse minus cum signis tendere cursum.
<lvcr. rer. nat. 5.632> Flaccidiore etiam quanto iam turbine fertur
<lvcr. rer. nat. 5.633> Inferior quam sol, tanto magis omnia signa
<lvcr. rer. nat. 5.634> Hanc adipiscuntur circum praeterque feruntur.
<lvcr. rer. nat. 5.635_635> Propterea fit ut haec ad signum quodque reuerti
<lvcr. rer. nat. 5.636> Mobilius uideatur, ad hanc quia signa reuisunt.
<lvcr. rer. nat. 5.637> Fit quoque ut e mundi transuersis partibus aer
<lvcr. rer. nat. 5.638> Alternis certo fluere alter tempore possit,
<lvcr. rer. nat. 5.639> Qui queat aestiuis solem detrudere signis
<lvcr. rer. nat. 5.640_640> Brumalis usque ad flexus gelidumque rigorem,
<lvcr. rer. nat. 5.641> Et qui reiciat gelidis a frigoris umbris
<lvcr. rer. nat. 5.642> Aestiferas usque in partis et feruida signa.
<lvcr. rer. nat. 5.643> Et ratione pari lunam stellasque putandumst,
<lvcr. rer. nat. 5.644> Quae uoluunt magnos in magnis orbibus annos,
<lvcr. rer. nat. 5.645_645> Aeribus posse alternis e partibus ire.
<lvcr. rer. nat. 5.646> Nonne uides etiam diuersis nubila uentis
<lvcr. rer. nat. 5.647> Diuersas ire in partis inferna supernis?
<lvcr. rer. nat. 5.648> Qui minus illa queant per magnos aetheris orbis
<lvcr. rer. nat. 5.649> Aestibus inter se diuersis sidera ferri?
<lvcr. rer. nat. 5.650_650> At nox obruit ingenti caligine terras,
<lvcr. rer. nat. 5.651> Aut ubi de longo cursu sol ultima caeli
<lvcr. rer. nat. 5.652> Impulit atque suos efflauit languidus ignis
<lvcr. rer. nat. 5.653> Concussos itere et labefactos aere multo,
<lvcr. rer. nat. 5.654> Aut quia sub terras cursum conuertere cogit
<lvcr. rer. nat. 5.655_655> Vis eadem, supra quae terras pertulit orbem.
<lvcr. rer. nat. 5.656> Tempore item certo roseam Matuta per oras
<lvcr. rer. nat. 5.657> Aetheris auroram differt et lumina pandit,
<lvcr. rer. nat. 5.658> Aut quia sol idem, sub terras ille reuertens,
<lvcr. rer. nat. 5.659> Anticipat caelum radiis accendere temptans,
<lvcr. rer. nat. 5.660_660> Aut quia conueniunt ignes et semina multa
<lvcr. rer. nat. 5.661> Confluere ardoris consuerunt tempore certo,
<lvcr. rer. nat. 5.662> Quae faciunt solis noua semper lumina gigni;
<lvcr. rer. nat. 5.663> Quod genus Idaeis fama est e montibus altis
<lvcr. rer. nat. 5.664> Dispersos ignis orienti lumine cerni,
<lvcr. rer. nat. 5.665_665> Inde coire globum quasi in unum et conficere orbem.
<lvcr. rer. nat. 5.666> Nec tamen illud in his rebus mirabile debet
<lvcr. rer. nat. 5.667> Esse, quod haec ignis tam certo tempore possunt
<lvcr. rer. nat. 5.668> Semina confluere et solis reparare nitorem.
<lvcr. rer. nat. 5.669> Multa uidemus enim, certo quae tempore fiunt
<lvcr. rer. nat. 5.670_670> Omnibus in rebus. florescunt tempore certo
<lvcr. rer. nat. 5.671> Arbusta et certo dimittunt tempore florem.
<lvcr. rer. nat. 5.672> Nec minus in certo dentis cadere imperat aetas
<lvcr. rer. nat. 5.673> Tempore et impubem molli pubescere ueste
<lvcr. rer. nat. 5.674> Et pariter mollem malis demittere barbam.
<lvcr. rer. nat. 5.675_675> Fulmina postremo nix imbres nubila uenti
<lvcr. rer. nat. 5.676> Non nimis incertis fiunt in partibus anni.
<lvcr. rer. nat. 5.677> Namque ubi sic fuerunt causarum exordia prima
<lvcr. rer. nat. 5.678> Atque ita res mundi cecidere ab origine prima,
<lvcr. rer. nat. 5.679> Conseque quoque iam redeunt ex ordine certo.
<lvcr. rer. nat. 5.680_680> Crescere itemque dies licet et tabescere noctes,
<lvcr. rer. nat. 5.681> Et minui luces, cum sumant augmina noctes,
<lvcr. rer. nat. 5.682> Aut quia sol idem sub terras atque superne
<lvcr. rer. nat. 5.683> Imparibus currens anfractibus aetheris oras
<lvcr. rer. nat. 5.684> Partit et in partis non aequas diuidit orbem,
<lvcr. rer. nat. 5.685_685> Et quod ab alterutra detraxit parte, reponit
<lvcr. rer. nat. 5.686> Eius in aduersa tanto plus parte relatus,
<lvcr. rer. nat. 5.687> Donec ad id signum caeli peruenit, ubi anni
<lvcr. rer. nat. 5.688> Nodus nocturnas exaequat lucibus umbras.
<lvcr. rer. nat. 5.689> Nam medio cursu flatus aquilonis et austri
<lvcr. rer. nat. 5.690_690> Distinet aequato caelum discrimine metas
<lvcr. rer. nat. 5.691> Propter signiferi posituram totius orbis,
<lvcr. rer. nat. 5.692> Annua sol in quo concludit tempora serpens,
<lvcr. rer. nat. 5.693> Obliquo terras et caelum lumine lustrans,
<lvcr. rer. nat. 5.694> Vt ratio declarat eorum qui loca caeli
<lvcr. rer. nat. 5.695_695> Omnia dispositis signis ornata notarunt.
<lvcr. rer. nat. 5.696> Aut quia crassior est certis in partibus aer,
<lvcr. rer. nat. 5.697> Sub terris ideo tremulum iubar haesitat ignis
<lvcr. rer. nat. 5.698> Nec penetrare potest facile atque emergere ad ortus.
<lvcr. rer. nat. 5.699> Propterea noctes hiberno tempore longae
<lvcr. rer. nat. 5.700_700> Cessant, dum ueniat radiatum insigne diei.
<lvcr. rer. nat. 5.701> Aut etiam, quia sic alternis partibus anni
<lvcr. rer. nat. 5.702> Tardius et citius consuerunt confluere ignes
<lvcr. rer. nat. 5.703> Qui faciunt solem certa de surgere parte,
<lvcr. rer. nat. 5.704> Propterea fit uti uideantur dicere uerum.
<lvcr. rer. nat. 5.0_>................
<lvcr. rer. nat. 5.705_705> Luna potest solis radiis percussa nitere.
<lvcr. rer. nat. 5.706> Inque dies magis <id> lumen conuertere nobis
<lvcr. rer. nat. 5.707> Ad speciem, quantum solis secedit ab orbi,
<lvcr. rer. nat. 5.708> Donique eum contra pleno bene lumine fulsit
<lvcr. rer. nat. 5.709> Atque oriens obitus eius super edita uidit;
<lvcr. rer. nat. 5.710_710> Inde minutatim retro quasi condere lumen
<lvcr. rer. nat. 5.711> Debet item, quanto propius iam solis ad ignem
<lvcr. rer. nat. 5.712> Labitur ex alia signorum parte per orbem;
<lvcr. rer. nat. 5.713> Vt faciunt, lunam qui fingunt esse pilai
<lvcr. rer. nat. 5.714> Consimilem cursusque uiam sub sole tenere.
<lvcr. rer. nat. 5.715_715> Est etiam quare proprio cum lumine possit
<lvcr. rer. nat. 5.716> Voluier et uarias splendoris reddere formas.
<lvcr. rer. nat. 5.717> Corpus enim licet esse aliud quod fertur et una
<lvcr. rer. nat. 5.718> Labitur omnimodis occursans officiensque
<lvcr. rer. nat. 5.719> Nec potis est cerni, quia cassum lumine fertur.
<lvcr. rer. nat. 5.720_720> Versarique potest, globus ut, si forte, pilai
<lvcr. rer. nat. 5.721> Dimidia ex parti candenti lumine tinctus,
<lvcr. rer. nat. 5.722> Versandoque globum uariantis edere formas,
<lvcr. rer. nat. 5.723> Donique eam partem, quaecumque est ignibus aucta,
<lvcr. rer. nat. 5.724> Ad speciem uertit nobis oculosque patentis;
<lvcr. rer. nat. 5.725_725> Inde minutatim retro contorquet et aufert
<lvcr. rer. nat. 5.726> Luciferam partem glomeraminis atque pilai;
<lvcr. rer. nat. 5.727> Vt Babylonica Chaldaeum doctrina refutans
<lvcr. rer. nat. 5.728> Astrologorum artem contra conuincere tendit,
<lvcr. rer. nat. 5.729> Proinde quasi id fieri nequeat quod pugnat uterque
<lvcr. rer. nat. 5.730_730> Aut minus hoc illo sit cur amplectier ausis.
<lvcr. rer. nat. 5.731> Denique cur nequeat semper noua luna creari
<lvcr. rer. nat. 5.732> Ordine formarum certo certisque figuris
<lvcr. rer. nat. 5.733> Inque dies priuos aborisci quaeque creata
<lvcr. rer. nat. 5.734> Atque alia illius reparari in parte locoque,
<lvcr. rer. nat. 5.735_735> Difficilest ratione docere et uincere uerbis,
<lvcr. rer. nat. 5.736> Ordine cum <possint> tam certo multa creari.
<lvcr. rer. nat. 5.737> It uer et Venus, et Veneris praenuntius ante
<lvcr. rer. nat. 5.738> Pennatus graditur, Zephyri uestigia propter
<lvcr. rer. nat. 5.739> Flora quibus mater praespargens ante uiai
<lvcr. rer. nat. 5.740_740> Cuncta coloribus egregiis et odoribus opplet.
<lvcr. rer. nat. 5.741> Inde loci sequitur calor aridus et comes una
<lvcr. rer. nat. 5.742> Puluerulenta Ceres <et> etesia flabra aquilonum.
<lvcr. rer. nat. 5.743> Inde autumnus adit, graditur simul Euhius Euan.
<lvcr. rer. nat. 5.744> Inde aliae tempestates uentique sequuntur,
<lvcr. rer. nat. 5.745_745> Altitonans Volturnus et auster fulmine pollens.
<lvcr. rer. nat. 5.746> Tandem bruma niues affert pigrumque rigorem
<lvcr. rer. nat. 5.747> Reddit; hiemps sequitur crepitans hanc dentibus algu.
<lvcr. rer. nat. 5.748> Quo minus est mirum si certo tempore luna
<lvcr. rer. nat. 5.749> Gignitur et certo deletur tempore rursus,
<lvcr. rer. nat. 5.750_750> Cum fieri possint tam certo tempore multa.
<lvcr. rer. nat. 5.751> Solis item quoque defectus lunaeque latebras
<lvcr. rer. nat. 5.752> Pluribus e causis fieri tibi posse putandumst.
<lvcr. rer. nat. 5.753> Nam cur luna queat terram secludere solis
<lvcr. rer. nat. 5.754> Lumine et a terris altum caput obstruere ei,
<lvcr. rer. nat. 5.755_755> Obiciens caecum radiis ardentibus orbem;
<lvcr. rer. nat. 5.756> Tempore eodem aliud facere id non posse putetur
<lvcr. rer. nat. 5.757> Corpus quod cassum labatur lumine semper?
<lvcr. rer. nat. 5.758> Solque suos etiam dimittere languidus ignis
<lvcr. rer. nat. 5.759> Tempore cur certo nequeat recreareque lumen,
<lvcr. rer. nat. 5.760_760> Cum loca praeteriit flammis infesta per auras,
<lvcr. rer. nat. 5.761> Quae faciunt ignis interstingui atque perire?
<lvcr. rer. nat. 5.762> Et cur terra queat lunam spoliare uicissim
<lvcr. rer. nat. 5.763> Lumine et oppressum solem super ipsa tenere,
<lvcr. rer. nat. 5.764> Menstrua dum rigidas coni perlabitur umbras;
<lvcr. rer. nat. 5.765_765> Tempore eodem aliud nequeat succurrere lunae
<lvcr. rer. nat. 5.766> Corpus uel supra solis perlabier orbem,
<lvcr. rer. nat. 5.767> Quod radios interrumpat lumenque profusum?
<lvcr. rer. nat. 5.768> Et tamen ipsa suo si fulget luna nitore,
<lvcr. rer. nat. 5.769> Cur nequeat certa mundi languescere parte,
<lvcr. rer. nat. 5.770_770> Dum loca luminibus propriis inimica per exit?
<lvcr. rer. nat. 5.771><>
<lvcr. rer. nat. 5.772> Quod superest, quoniam magni per caerula mundi
<lvcr. rer. nat. 5.773> Qua fieri quicquid posset ratione resolui,
<lvcr. rer. nat. 5.774> Solis uti uarios cursus lunaeque meatus
<lvcr. rer. nat. 5.775_775> Noscere possemus quae uis et causa cieret,
<lvcr. rer. nat. 5.776> Quoue modo <possent> offecto lumine obire
<lvcr. rer. nat. 5.777> Et neque opinantis tenebris obducere terras,
<lvcr. rer. nat. 5.778> Cum quasi coniuent et aperto lumine rursum
<lvcr. rer. nat. 5.779> Omnia conuisunt clara loca candida luce,
<lvcr. rer. nat. 5.780_780> Nunc redeo ad mundi nouitatem et mollia terrae
<lvcr. rer. nat. 5.781> Arua, nouo fetu quid primum in luminis oras
<lvcr. rer. nat. 5.782> Tollere et incertis crerint committere uentis.
<lvcr. rer. nat. 5.783> Principio genus herbarum uiridemque nitorem
<lvcr. rer. nat. 5.784> Terra dedit circum collis camposque per omnis,
<lvcr. rer. nat. 5.785_785> Florida fulserunt uiridanti prata colore,
<lvcr. rer. nat. 5.786> Arboribusque datumst uariis exinde per auras
<lvcr. rer. nat. 5.787> Crescendi magnum immissis certamen habenis.
<lvcr. rer. nat. 5.788> Vt pluma atque pili primum saetaeque creantur
<lvcr. rer. nat. 5.789> Quadrupedum membris et corpore pennipotentum,
<lvcr. rer. nat. 5.790_790> Sic noua tum tellus herbas uirgultaque primum
<lvcr. rer. nat. 5.791> Sustulit, inde loci mortalia saecla creauit
<lvcr. rer. nat. 5.792> Multa modis multis uaria ratione coorta.
<lvcr. rer. nat. 5.793> Nam neque de caelo cecidisse animalia possunt
<lvcr. rer. nat. 5.794> Nec terrestria de salsis exisse lacunis.
<lvcr. rer. nat. 5.795_795> Linquitur ut merito maternum nomen adepta
<lvcr. rer. nat. 5.796> Terra sit, e terra quoniam sunt cuncta creata.
<lvcr. rer. nat. 5.797> Multaque nunc etiam exsistunt animalia terris
<lvcr. rer. nat. 5.798> Imbribus et calido solis concreta uapore;
<lvcr. rer. nat. 5.799> Quo minus est mirum si tum sunt plura coorta
<lvcr. rer. nat. 5.800_800> Et maiora, noua tellure atque aethere adulta.
<lvcr. rer. nat. 5.801> Principio genus alituum uariaeque uolucres
<lvcr. rer. nat. 5.802> Oua relinquebant exclusae tempore uerno,
<lvcr. rer. nat. 5.803> Folliculos ut nunc teretes aestate cicadae
<lvcr. rer. nat. 5.804> Linquunt sponte sua uictum uitamque petentes.
<lvcr. rer. nat. 5.805_805> Tum tibi terra dedit primum mortalia saecla.
<lvcr. rer. nat. 5.806> Multus enim calor atque umor superabat in aruis.
<lvcr. rer. nat. 5.807> Hoc ubi quaeque loci regio opportuna dabatur,
<lvcr. rer. nat. 5.808> Crescebant uteri terram radicibus apti;
<lvcr. rer. nat. 5.809> Quos ubi tempore maturo patefecerat aetas
<lvcr. rer. nat. 5.810_810> Infantum fugiens umorem aurasque petessens,
<lvcr. rer. nat. 5.811> Conuertebat ibi natura foramina terrae
<lvcr. rer. nat. 5.812> Et sucum uenis cogebat fundere apertis
<lvcr. rer. nat. 5.813> Consimilem lactis, sicut nunc femina quaeque
<lvcr. rer. nat. 5.814> Cum peperit, dulci repletur lacte, quod omnis
<lvcr. rer. nat. 5.815_815> Impetus in mammas conuertitur ille alimenti.
<lvcr. rer. nat. 5.816> Terra cibum pueris, uestem uapor, herba cubile
<lvcr. rer. nat. 5.817> Praebebat multa et molli lanugine abundans.
<lvcr. rer. nat. 5.818> At nouitas mundi nec frigora dura ciebat
<lvcr. rer. nat. 5.819> Nec nimios aestus nec magnis uiribus auras.
<lvcr. rer. nat. 5.820_820> Omnia enim pariter crescunt et robora sumunt.
<lvcr. rer. nat. 5.821> Quare etiam atque etiam maternum nomen adepta
<lvcr. rer. nat. 5.822> Terra tenet merito, quoniam genus ipsa creauit
<lvcr. rer. nat. 5.823> Humanum atque animal prope certo tempore fudit
<lvcr. rer. nat. 5.824> Omne quod in magnis bacchatur montibu~ passim,
<lvcr. rer. nat. 5.825_825> Aeriasque simul uolucris uariantibu~ formis.
<lvcr. rer. nat. 5.826> Sed quia finem aliquam pariendi debet habere,
<lvcr. rer. nat. 5.827> Destitit, ut mulier spatio defessa uetusto.
<lvcr. rer. nat. 5.828> Mutat enim mundi naturam totius aetas
<lvcr. rer. nat. 5.829> Ex alioque alius status excipere omnia debet,
<lvcr. rer. nat. 5.830_830> Nec manet ulla sui similis res: omnia migrant,
<lvcr. rer. nat. 5.831> Omnia commutat natura et uertere cogit.
<lvcr. rer. nat. 5.832> Namque aliud putrescit et aeuo debile languet,
<lvcr. rer. nat. 5.833> Porro aliud succrescit et <e> contemptibus exit.
<lvcr. rer. nat. 5.834> Sic igitur mundi naturam totius aetas
<lvcr. rer. nat. 5.835_835> Mutat et ex alio terram status excipit alter,
<lvcr. rer. nat. 5.836> Quod tulit ut nequeat, possit quod non tulit ante.
<lvcr. rer. nat. 5.837> Multaque tum tellus etiam portenta creare
<lvcr. rer. nat. 5.838> Conatast mira facie membrisque coorta,
<lvcr. rer. nat. 5.839> Androgynem, interutrasque nec utrum, utrimque remotum,
<lvcr. rer. nat. 5.840_840> Orba pedum partim, manuum uiduata uicissim,
<lvcr. rer. nat. 5.841> Muta sine ore etiam, sine uultu caeca reperta,
<lvcr. rer. nat. 5.842> Vinctaque membrorum per totum corpus adhaesu,
<lvcr. rer. nat. 5.843> Nec facere ut possent quicquam nec cedere quoquam
<lvcr. rer. nat. 5.844> Nec uitare malum nec sumere quod foret usus.
<lvcr. rer. nat. 5.845_845> Cetera de genere hoc monstra ac portenta creabat,
<lvcr. rer. nat. 5.846> Nequiquam, quoniam natura absterruit auctum
<lvcr. rer. nat. 5.847> Nec potuere cupitum aetatis tangere florem
<lvcr. rer. nat. 5.848> Nec reperire cibum nec iungi per Veneris res.
<lvcr. rer. nat. 5.849> Multa uidemus enim rebus concurrere debere,
<lvcr. rer. nat. 5.850_850> Vt propagando possint procudere saecla;
<lvcr. rer. nat. 5.851> Pabula primum ut sint, genitalia deinde per artus
<lvcr. rer. nat. 5.852> Semina qua possint membris manare remissis;
<lvcr. rer. nat. 5.853> Feminaque ut maribus coniungi possit, habere
<lvcr. rer. nat. 5.854> Mutua qui mutent inter se gaudia uterque.
<lvcr. rer. nat. 5.855_855> Multaque tum interiisse animantum saecla necessest
<lvcr. rer. nat. 5.856> Nec potuisse propagando procudere prolem.
<lvcr. rer. nat. 5.857> Nam quaecumque uides uesci uitalibus auris,
<lvcr. rer. nat. 5.858> Aut dolus aut uirtus aut denique mobilitas est
<lvcr. rer. nat. 5.859> Ex ineunte aeuo genus id tutata reseruans.
<lvcr. rer. nat. 5.860_860> Multaque sunt, nobis ex utilitate sua quae
<lvcr. rer. nat. 5.861> Commendata manent, tutelae tradita nostrae.
<lvcr. rer. nat. 5.862> Principio genus acre leonum saeuaque saecla
<lvcr. rer. nat. 5.863> Tutatast uirtus, uulpis dolus et fuga ceruos.
<lvcr. rer. nat. 5.864> At leuisomna canum fido cum pectore corda
<lvcr. rer. nat. 5.865_865> Et genus omne quod est ueterino semine partum
<lvcr. rer. nat. 5.866> Lanigeraeque simul pecudes et bucera saecla
<lvcr. rer. nat. 5.867> Omnia sunt hominum tutelae tradita, Memmi.
<lvcr. rer. nat. 5.868> Nam cupide fugere feras pacemque secuta
<lvcr. rer. nat. 5.869> Sunt et larga suo sine pabula parta labore,
<lvcr. rer. nat. 5.870_870> Quae damus utilitatis eorum praemia causa.
<lvcr. rer. nat. 5.871> At quis nil horum tribuit natura, nec ipsa
<lvcr. rer. nat. 5.872> Sponte sua possent ut uiuere nec dare nobis
<lvcr. rer. nat. 5.873> Vtilitatem aliquam quare pateremur eorum
<lvcr. rer. nat. 5.874> Praesidio nostro pasci genus esseque tutum,
<lvcr. rer. nat. 5.875_875> Scilicet haec aliis praedae lucroque iacebant
<lvcr. rer. nat. 5.876> Indupedita suis fatalibus omnia uinclis,
<lvcr. rer. nat. 5.877> Donec ad interitum genus id natura redegit.
<lvcr. rer. nat. 5.878> Sed neque Centauri fuerunt, nec tempore in ullo
<lvcr. rer. nat. 5.879> Esse queunt duplici natura et corpore bino
<lvcr. rer. nat. 5.880_880> Ex alienigenis membris compacta, potestas
<lvcr. rer. nat. 5.881> Hinc illinc par, uis ut sat par esse potissit.
<lvcr. rer. nat. 5.882> Id licet hinc quamuis hebeti cognoscere corde.
<lvcr. rer. nat. 5.883> Principio circum tribus actis impiger annis
<lvcr. rer. nat. 5.884> Floret equus, puer haudquaquam; nam saepe etiam nunc
<lvcr. rer. nat. 5.885_885> Vbera mammarum in somnis lactantia quaeret.
<lvcr. rer. nat. 5.886> Post ubi equum ualidae uires aetate senecta
<lvcr. rer. nat. 5.887> Membraque deficiunt fugienti languida uita,
<lvcr. rer. nat. 5.888> Tum demum puerili aeuo florente iuuentas
<lvcr. rer. nat. 5.889> Occipit et molli uestit lanugine malas.
<lvcr. rer. nat. 5.890_890> Ne forte ex homine et ueterino semine equorum
<lvcr. rer. nat. 5.891> Confieri credas Centauros posse neque esse,
<lvcr. rer. nat. 5.892> Aut rabidis canibus succinctas semimarinis
<lvcr. rer. nat. 5.893> Corporibus Scyllas et cetera de genere horum,
<lvcr. rer. nat. 5.894> Inter se quorum discordia membra uidemus;
<lvcr. rer. nat. 5.895_895> Quae neque florescunt pariter nec robora sumunt
<lvcr. rer. nat. 5.896> Corporibus neque proiciunt aetate senecta
<lvcr. rer. nat. 5.897> Nec simili Venere ardescunt nec moribus unis
<lvcr. rer. nat. 5.898> Conueniunt, neque sunt eadem iucunda per artus.
<lvcr. rer. nat. 5.899> Quippe uidere licet pinguescere saepe cicuta
<lvcr. rer. nat. 5.900_900> Barbigeras pecudes, homini quae est acre uenenum
<lvcr. rer. nat. 5.901> Flamma quidem <uero> cum corpora fulua leonum
<lvcr. rer. nat. 5.902> Tam soleat torrere atque urere quam genus omne
<lvcr. rer. nat. 5.903> Visceris in terris quodcumque et sanguinis exstet,
<lvcr. rer. nat. 5.904> Qui fieri potuit, triplici cum corpore ut una,
<lvcr. rer. nat. 5.905_905> Prima leo, postrema draco, media ipsa, Chimaera
<lvcr. rer. nat. 5.906> Ore foras acrem flaret de corpore flammam?
<lvcr. rer. nat. 5.907> Quare etiam tellure noua caeloque recenti
<lvcr. rer. nat. 5.908> Talia qui fingit potuisse animalia gigni,
<lvcr. rer. nat. 5.909> Nixus in hoc uno nouitatis nomine inani,
<lvcr. rer. nat. 5.910_910> Multa licet simili ratione effutiat ore,
<lvcr. rer. nat. 5.911> Aurea tum dicat per terras flumina uulgo
<lvcr. rer. nat. 5.912> Fluxisse et gemmis florere arbusta suesse(==SUESSE)
<lvcr. rer. nat. 5.913> Aut hominem tanto membrorum esse impete natum,
<lvcr. rer. nat. 5.914> Trans maria alta pedum nisus ut ponere posset
<lvcr. rer. nat. 5.915_915> Et manibus totum circum se uertere caelum.
<lvcr. rer. nat. 5.916> Nam quod multa fuere in terris semina rerum
<lvcr. rer. nat. 5.917> Tempore quo primum tellus animalia fudit,
<lvcr. rer. nat. 5.918> Nil tamen est signi mixtas potuisse creari
<lvcr. rer. nat. 5.919> Inter se pecudes compactaque membra animantum,
<lvcr. rer. nat. 5.920_920> Propterea quia quae de terris nunc quoque abundant
<lvcr. rer. nat. 5.921> Herbarum genera ac fruges arbustaque laeta
<lvcr. rer. nat. 5.922> Non tamen inter se possunt complexa creari,
<lvcr. rer. nat. 5.923> Sed res quaeque suo ritu procedit et omnes
<lvcr. rer. nat. 5.924> Foedere naturae certo discrimina seruant.
<lvcr. rer. nat. 5.925_925> At genus humanum multo fuit illud in aruis
<lvcr. rer. nat. 5.926> Durius, ut decuit, tellus quod dura creasset,
<lvcr. rer. nat. 5.927> Et maioribus et solidis magis ossibus intus
<lvcr. rer. nat. 5.928> Fundatum, ualidis aptum per uiscera neruis,
<lvcr. rer. nat. 5.929> Nec facile ex aestu nec frigore quod caperetur
<lvcr. rer. nat. 5.930_930> Nec nouitate cibi nec labi corporis ulla.
<lvcr. rer. nat. 5.931> Multaque per caelum solis uoluentia lustra
<lvcr. rer. nat. 5.932> Vulgiuago uitam tractabant more ferarum.
<lvcr. rer. nat. 5.933> Nec robustus erat curui moderator aratri
<lvcr. rer. nat. 5.934> Quisquam, nec scibat ferro molirier arua
<lvcr. rer. nat. 5.935_935> Nec noua defodere in terram uirgulta neque altis
<lvcr. rer. nat. 5.936> Arboribus ueteres decidere falcibu~ ramos.
<lvcr. rer. nat. 5.937> Quod sol atque imbres dederant, quod terra crearat
<lvcr. rer. nat. 5.938> Sponte sua, satis id placabat pectora donum.
<lvcr. rer. nat. 5.939> Glandiferas inter curabant corpora quercus
<lvcr. rer. nat. 5.940_940> Plerumque; et quae nunc hiberno tempore cernis
<lvcr. rer. nat. 5.941> Arbita puniceo fieri matura colore,
<lvcr. rer. nat. 5.942> Plurima tum tellus etiam maiora ferebat.
<lvcr. rer. nat. 5.943> Multaque praeterea nouitas tum florida mundi
<lvcr. rer. nat. 5.944> Pabula dura tulit, miseris mortalibus ampla.
<lvcr. rer. nat. 5.945_945> At sedare sitim fluuii fontesque uocabant,
<lvcr. rer. nat. 5.946> Vt nunc montibus e magnis decursus aquai
<lvcr. rer. nat. 5.947> Claricitat late sitientia saecla ferarum.
<lvcr. rer. nat. 5.948> Denique nota uagis siluestria templa tenebant
<lvcr. rer. nat. 5.949> Nympharum, quibus e scibant umori~ fluenta
<lvcr. rer. nat. 5.950_950> Lubrica proluuie larga lauere umida saxa,
<lvcr. rer. nat. 5.951> Vmida saxa, super uiridi stillantia musco,
<lvcr. rer. nat. 5.952> Et partim plano scatere atque erumpere campo.
<lvcr. rer. nat. 5.953> Necdum res igni scibant tractare neque uti
<lvcr. rer. nat. 5.954> Pellibus et spoliis corpus uestire ferarum,
<lvcr. rer. nat. 5.955_955> Sed nemora atque cauos montis siluasque colebant
<lvcr. rer. nat. 5.956> Et frutices inter condebant squalida membra
<lvcr. rer. nat. 5.957> Verbera uentorum uitare imbrisque coacti.
<lvcr. rer. nat. 5.958> Nec commune bonum poterant spectare neque ullis
<lvcr. rer. nat. 5.959> Moribus inter se scibant nec legibus uti.
<lvcr. rer. nat. 5.960_960> Quod cuique obtulerat praedae fortuna, ferebat
<lvcr. rer. nat. 5.961> Sponte sua sibi quisque ualere et uiuere doctus.
<lvcr. rer. nat. 5.962> Et Venus in siluis iungebat corpora amantum;
<lvcr. rer. nat. 5.963> Conciliabat enim uel mutua quamque cupido
<lvcr. rer. nat. 5.964> Vel uiolenta uiri uis atque impensa libido
<lvcr. rer. nat. 5.965_965> Vel pretium, glandes atque arbita uel pira lecta.
<lvcr. rer. nat. 5.966> Et manuum mira freti uirtute pedumque
<lvcr. rer. nat. 5.967> Consectabantur siluestria saecla ferarum
<lvcr. rer. nat. 5.968> Missilibus saxis et magno pondere clauae;
<lvcr. rer. nat. 5.969> Multaque uincebant, uitabant pauca latebris;
<lvcr. rer. nat. 5.970_970> Saetigerisque pares subus siluestria membra
<lvcr. rer. nat. 5.971> Nuda dabant terrae nocturno tempore capti,
<lvcr. rer. nat. 5.972> Circum se foliis ac frondibus inuoluentes.
<lvcr. rer. nat. 5.973> Nec plangore diem magno solemque per agros
<lvcr. rer. nat. 5.974> Quaerebant pauidi palantes noctis in umbris,
<lvcr. rer. nat. 5.975_975> Sed taciti respectabant somnoque sepulti,
<lvcr. rer. nat. 5.976> Dum rosea face sol inferret lumina caelo.
<lvcr. rer. nat. 5.977> A paruis quod enim consuerant(==CONSVERANT) cernere semper
<lvcr. rer. nat. 5.978> Alterno tenebras et lucem tempore gigni,
<lvcr. rer. nat. 5.979> Non erat ut fieri posset mirarier umquam
<lvcr. rer. nat. 5.980_980> Nec diffidere ne terras aeterna teneret
<lvcr. rer. nat. 5.981> Nox in perpetuum detracto lumine solis.
<lvcr. rer. nat. 5.982> Sed magis illud erat curae, quod saecla ferarum
<lvcr. rer. nat. 5.983> Infestam miseris faciebant saepe quietem.
<lvcr. rer. nat. 5.984> Eiectique domo fugiebant saxea tecta
<lvcr. rer. nat. 5.985_985> Spumigeri suis aduentu ualidique leonis
<lvcr. rer. nat. 5.986> Atque intempesta cedebant nocte pauentes
<lvcr. rer. nat. 5.987> Hospitibus saeuis instrata cubilia fronde.
<lvcr. rer. nat. 5.988> Nec nimio tum plus quam nunc mortalia saecla
<lvcr. rer. nat. 5.989> Dulcia linquebant lamentis lumina uitae.
<lvcr. rer. nat. 5.990_990> Vnus enim tum quisque magis deprensus eorum
<lvcr. rer. nat. 5.991> Pabula uiua feris praebebat, dentibus haustus,
<lvcr. rer. nat. 5.992> Et nemora ac montis gemitu siluasque replebat
<lvcr. rer. nat. 5.993> Viua uidens uiuo sepeliri uiscera busto.
<lvcr. rer. nat. 5.994> At quos effugium seruarat corpore adeso,
<lvcr. rer. nat. 5.995_995> Posterius tremulas super ulcera taetra tenentes
<lvcr. rer. nat. 5.996> Palmas horriferis accibant uocibus Orcum,
<lvcr. rer. nat. 5.997> Donique eos uita priuarant uermina saeua
<lvcr. rer. nat. 5.998> Expertis opis, ignaros quid uulnera uellent.
<lvcr. rer. nat. 5.999> At non multa uirum sub signis milia ducta
<lvcr. rer. nat. 5.1000_1000> Vna dies dabat exitio nec turbida ponti
<lvcr. rer. nat. 5.1001> Aequora lidebant nauis ad saxa uirosque.
<lvcr. rer. nat. 5.1002> Sed temere incassum frustra mare saepe coortum
<lvcr. rer. nat. 5.1003> Saeuibat leuiterque minas ponebat inanis,
<lvcr. rer. nat. 5.1004> Nec poterat quemquam placidi pellacia ponti
<lvcr. rer. nat. 5.1005_1005> Subdola pellicere in fraudem ridentibus undis.
<lvcr. rer. nat. 5.1006> Improba nauigii ratio tum caeca iacebat.
<lvcr. rer. nat. 5.1007> Tum penuria deinde cibi languentia leto
<lvcr. rer. nat. 5.1008> Membra dabat, contra nunc rerum copia mersat.
<lvcr. rer. nat. 5.1009> Illi imprudentes ipsi sibi saepe uenenum
<lvcr. rer. nat. 5.1010_1010> Vergebant, nunc dant <aliis> sollertius ipsi.
<lvcr. rer. nat. 5.1011> Inde casas postquam ac pellis ignemque pararunt,
<lvcr. rer. nat. 5.1012> Et mulier coniuncta uiro concessit in unum
<lvcr. rer. nat. 5.0_>................
<lvcr. rer. nat. 5.1013> Cognita sunt, prolemque ex se uidere creatam,
<lvcr. rer. nat. 5.1014> Tum genus humanum primum mollescere coepit.
<lvcr. rer. nat. 5.1015_1015> Ignis enim curauit ut alsia corpora frigus
<lvcr. rer. nat. 5.1016> Non ita iam possent caeli sub tegmine ferre,
<lvcr. rer. nat. 5.1017> Et Venus imminuit uiris puerique parentum
<lvcr. rer. nat. 5.1018> Blanditiis facile ingenium fregere superbum.
<lvcr. rer. nat. 5.1019> Tunc et amicitiem coeperunt iungere auentes
<lvcr. rer. nat. 5.1020_1020> Finitimi inter se nec laedere nec uiolari,
<lvcr. rer. nat. 5.1021> Et pueros commendarunt muliebreque saeclum,
<lvcr. rer. nat. 5.1022> Vocibus et gestu cum balbe significarent
<lvcr. rer. nat. 5.1023> Imbecillorum esse aequum misererier omnis.
<lvcr. rer. nat. 5.1024> Nec tamen omnimodis poterat concordia gigni,
<lvcr. rer. nat. 5.1025_1025> Sed bona magnaque pars seruabat foedera caste;
<lvcr. rer. nat. 5.1026> Aut genus humanum iam tum foret omne peremptum
<lvcr. rer. nat. 5.1027> Nec potuisset adhuc perducere saecla propago.
<lvcr. rer. nat. 5.1028> At uarios linguae sonitus natura subegit
<lvcr. rer. nat. 5.1029> Mittere et utilitas expressit nomina rerum,
<lvcr. rer. nat. 5.1030_1030> Non alia longe ratione atque ipsa uidetur
<lvcr. rer. nat. 5.1031> Protrahere ad gestum pueros infantia linguae,
<lvcr. rer. nat. 5.1032> Cum facit ut digito quae sint praesentia monstrent.
<lvcr. rer. nat. 5.1033> Sentit enim uis quisque suas quoad possit abuti.
<lvcr. rer. nat. 5.1034> Cornua nata prius uitulo quam frontibus exstent,
<lvcr. rer. nat. 5.1035_1035> Illis iratus petit atque infestus inurget.
<lvcr. rer. nat. 5.1036> At catuli pantherarum scymnique leonum
<lvcr. rer. nat. 5.1037> Vnguibus ac pedibus iam tum morsuque repugnant,
<lvcr. rer. nat. 5.1038> Vix etiam cum sunt dentes unguesque creati.
<lvcr. rer. nat. 5.1039> Alituum porro genus alis omne uidemus
<lvcr. rer. nat. 5.1040_1040> Fidere et a pinnis tremulum petere auxiliatum.
<lvcr. rer. nat. 5.1041> Proinde putare aliquem tum nomina distribuisse
<lvcr. rer. nat. 5.1042> Rebus et inde homines didicisse uocabula prima,
<lvcr. rer. nat. 5.1043> Desiperest. nam cur hic posset cuncta notare
<lvcr. rer. nat. 5.1044> Vocibus et uarios sonitus emittere linguae,
<lvcr. rer. nat. 5.1045_1045> Tempore eodem alii facere id non quisse putentur?
<lvcr. rer. nat. 5.1046> Praeterea si non alii quoque uocibus usi
<lvcr. rer. nat. 5.1047> Inter se fuerant, unde insita notities est
<lvcr. rer. nat. 5.1048> Vtilitatis et unde data est huic prima potestas,
<lvcr. rer. nat. 5.1049> Quid uellet facere ut sciret animoque uideret?
<lvcr. rer. nat. 5.1050_1050> Cogere item pluris unus uictosque domare
<lvcr. rer. nat. 5.1051> Non poterat, rerum ut perdiscere nomina uellent.
<lvcr. rer. nat. 5.1052> Nec ratione docere ulla suadereque surdis,
<lvcr. rer. nat. 5.1053> Quid sit opus facto, facilest; neque enim paterentur
<lvcr. rer. nat. 5.1054> Nec ratione ulla sibi ferrent amplius auris
<lvcr. rer. nat. 5.1055_1055> Vocis inauditos sonitus obtundere frustra.
<lvcr. rer. nat. 5.1056> Postremo quid in hac mirabile tantoperest re,
<lvcr. rer. nat. 5.1057> Si genus humanum, cui uox et lingua uigeret,
<lvcr. rer. nat. 5.1058> Pro uario sensu uaria res uoce notaret?
<lvcr. rer. nat. 5.1059> Cum pecudes mutae, cum denique saecla ferarum
<lvcr. rer. nat. 5.1060_1060> Dissimilis soleant uoces uariasque ciere,
<lvcr. rer. nat. 5.1061> Cum metus aut dolor est et cum iam gaudia gliscunt.
<lvcr. rer. nat. 5.1062> Quippe etenim licet id rebus cognoscere apertis.
<lvcr. rer. nat. 5.1063> Irritata canum cum primum magna Molossum
<lvcr. rer. nat. 5.1064> Mollia ricta fremunt duros nudantia dentis,
<lvcr. rer. nat. 5.1065_1065> Longe alio sonitu rabie restricta minantur,
<lvcr. rer. nat. 5.1066> Et cum iam latrant et uocibus omnia complent.
<lvcr. rer. nat. 5.1067> At catulos blande cum lingua lambere temptant
<lvcr. rer. nat. 5.1068> Aut ubi eos iactant pedibus morsuque petentes
<lvcr. rer. nat. 5.1069> Suspensis teneros imitantur dentibus haustus,
<lvcr. rer. nat. 5.1070_1070> Longe alio pacto gannitu uocis adulant,
<lvcr. rer. nat. 5.1071> Et cum deserti baubantur in aedibus aut cum
<lvcr. rer. nat. 5.1072> Plorantes fugiunt summisso corpore plagas.
<lvcr. rer. nat. 5.1073> Denique non hinnitus item differre uidetur,
<lvcr. rer. nat. 5.1074> Inter equas ubi equus florenti aetate iuuencus
<lvcr. rer. nat. 5.1075_1075> Pinnigeri saeuit calcaribus ictus amoris
<lvcr. rer. nat. 5.1076> Et fremitum patulis sub naribus edit ad arma,
<lvcr. rer. nat. 5.1077> Et cum sic alias concussis artubus hinnit?
<lvcr. rer. nat. 5.1078> Postremo genus alituum uariaeque uolucres,
<lvcr. rer. nat. 5.1079> Accipitres atque ossifragae mergique marinis
<lvcr. rer. nat. 5.1080_1080> Fluctibus in salso uictum uitamque petentes,
<lvcr. rer. nat. 5.1081> Longe alias alio iaciunt in tempore uoces,
<lvcr. rer. nat. 5.1082> Et cum de uictu certant praedaque repugnant.
<lvcr. rer. nat. 5.1083> Et partim mutant cum tempestatibus una
<lvcr. rer. nat. 5.1084> Raucisonos cantus, cornicum ut saecla uetusta
<lvcr. rer. nat. 5.1085_1085> Coruorumque greges ubi aquam dicuntur et imbris
<lvcr. rer. nat. 5.1086> Poscere et interdum uentos aurasque uocare.
<lvcr. rer. nat. 5.1087> Ergo si uarii sensus animalia cogunt,
<lvcr. rer. nat. 5.1088> Muta tamen cum sint, uarias emittere uoces,
<lvcr. rer. nat. 5.1089> Quanto mortalis magis aequumst tum potuisse
<lvcr. rer. nat. 5.1090_1090> Dissimilis alia atque alia res uoce notare!
<lvcr. rer. nat. 5.1091> Illud in his rebus tacitus ne forte requiras,
<lvcr. rer. nat. 5.1092> Fulmen detulit in terram mortalibus ignem
<lvcr. rer. nat. 5.1093> Primitus, inde omnis flammarum diditur ardor.
<lvcr. rer. nat. 5.1094> Multa uidemus enim caelestibus insita flammis
<lvcr. rer. nat. 5.1095_1095> Fulgere, cum caeli donauit plaga uapore.
<lvcr. rer. nat. 5.1096> Et ramosa tamen cum uentis pulsa uacillans
<lvcr. rer. nat. 5.1097> Aestuat in ramos incumbens arboris arbor,
<lvcr. rer. nat. 5.1098> Exprimitur ualidis extritus uiribus ignis,
<lvcr. rer. nat. 5.1099> Emicat interdum flammai feruidus ardor,
<lvcr. rer. nat. 5.1100_1100> Mutua dum inter se rami stirpesque teruntur.
<lvcr. rer. nat. 5.1101> Quorum utrumque dedisse potest mortalibus ignem.
<lvcr. rer. nat. 5.1102> Inde cibum coquere ac flammae mollire uapore
<lvcr. rer. nat. 5.1103> Sol docuit, quoniam mitescere multa uidebant
<lvcr. rer. nat. 5.1104> Verberibus radiorum atque aestu uicta per agros.
<lvcr. rer. nat. 5.1105_1105> Inque dies magis hi uictum uitamque priorem
<lvcr. rer. nat. 5.1106> Commutare nouis monstrabant rebus et igni
<lvcr. rer. nat. 5.1107> Ingenio qui praestabant et corde uigebant.
<lvcr. rer. nat. 5.1108> Condere coeperunt urbis arcemque locare
<lvcr. rer. nat. 5.1109> Praesidium reges ipsi sibi perfugiumque,
<lvcr. rer. nat. 5.1110_1110> Et pecus atque agros diuisere atque dedere
<lvcr. rer. nat. 5.1111> Pro facie cuiusque et uiribus ingenioque;
<lvcr. rer. nat. 5.1112> Nam facies multum ualuit uiresque uigebant.
<lvcr. rer. nat. 5.1113> Posterius res inuentast aurumque repertum,
<lvcr. rer. nat. 5.1114> Quod facile et ualidis et pulchris dempsit honorem;
<lvcr. rer. nat. 5.1115_1115> Diuitioris enim sectam plerumque sequuntur
<lvcr. rer. nat. 5.1116> Quamlibet et fortes et pulchro corpore creti.
<lvcr. rer. nat. 5.1117> Quod siquis uera uitam ratione gubernet,
<lvcr. rer. nat. 5.1118> Diuitiae grandes homini sunt uiuere parce
<lvcr. rer. nat. 5.1119> Aequo animo; neque enim est umquam penuria parui.
<lvcr. rer. nat. 5.1120_1120> At claros homines uoluerunt(==VOLUERUNT) se atque potentis,
<lvcr. rer. nat. 5.1121> Vt fundamento stabili fortuna maneret
<lvcr. rer. nat. 5.1122> Et placidam possent opulenti degere uitam,
<lvcr. rer. nat. 5.1123> Nequiquam, quoniam ad summum succedere honorem
<lvcr. rer. nat. 5.1124> Certantes iter infestum fecere uiai,
<lvcr. rer. nat. 5.1125_1125> Et tamen e summo, quasi fulmen, deicit ictos
<lvcr. rer. nat. 5.1126> Inuidia interdum contemptim in Tartara taetra;
<lvcr. rer. nat. 5.1127> Inuidia quoniam, ceu fulmine, summa uaporant
<lvcr. rer. nat. 5.1128> Plerumque et quae sunt aliis magis edita cumque,
<lvcr. rer. nat. 5.1129> Vt satius multo iam sit parere quietum
<lvcr. rer. nat. 5.1130_1130> Quam regere imperio res uelle et regna tenere.
<lvcr. rer. nat. 5.1131> Proinde sine incassum defessi sanguine sudent,
<lvcr. rer. nat. 5.1132> Angustum per iter luctantes ambitionis;
<lvcr. rer. nat. 5.1133> Quandoquidem sapiunt alieno ex ore petuntque
<lvcr. rer. nat. 5.1134> Res ex auditis potius quam sensibus ipsis,
<lvcr. rer. nat. 5.1135_1135> Nec magis id nunc est neque erit mox quam fuit ante.
<lvcr. rer. nat. 5.1136> Ergo regibus occisis subuersa iacebat
<lvcr. rer. nat. 5.1137> Pristina maiestas soliorum et sceptra superba,
<lvcr. rer. nat. 5.1138> Et capitis summi praeclarum insigne cruentum
<lvcr. rer. nat. 5.1139> Sub pedibus uulgi magnum lugebat honorem;
<lvcr. rer. nat. 5.1140_1140> Nam cupide conculcatur nimis ante metutum.
<lvcr. rer. nat. 5.1141> Res itaque ad summam faecem turbasque redibat,
<lvcr. rer. nat. 5.1142> Imperium sibi cum ac summatum quisque petebat.
<lvcr. rer. nat. 5.1143> Inde magistratum partim docuere creare
<lvcr. rer. nat. 5.1144> Iuraque constituere, ut uellent legibus uti.
<lvcr. rer. nat. 5.1145_1145> Nam genus humanum, defessum ui colere aeuum,
<lvcr. rer. nat. 5.1146> Ex inimicitiis languebat; quo magis ipsum
<lvcr. rer. nat. 5.1147> Sponte sua cecidit sub leges artaque iura.
<lvcr. rer. nat. 5.1148> Acrius ex ira quod enim se quisque parabat
<lvcr. rer. nat. 5.1149> Vlcisci quam nunc concessumst legibus aequis,
<lvcr. rer. nat. 5.1150_1150> Hanc ob rem est homines pertaesum ui colere aeuum.
<lvcr. rer. nat. 5.1151> Inde metus maculat poenarum praemia uitae.
<lvcr. rer. nat. 5.1152> Circumretit enim uis atque iniuria quemque
<lvcr. rer. nat. 5.1153> Atque, unde exortast, ad eum plerumque reuertit,
<lvcr. rer. nat. 5.1154> Nec facilest placidam ac pacatam degere uitam
<lvcr. rer. nat. 5.1155_1155> Qui uiolat factis communia foedera pacis.
<lvcr. rer. nat. 5.1156> Etsi fallit enim diuum genus humanumque,
<lvcr. rer. nat. 5.1157> Perpetuo tamen id fore clam diffidere debet;
<lvcr. rer. nat. 5.1158> Quippe ubi se multi per somnia saepe loquentes
<lvcr. rer. nat. 5.1159> Aut morbo delirantes protraxe ferantur
<lvcr. rer. nat. 5.1160_1160> Et celata <diu> in medium peccata dedisse.
<lvcr. rer. nat. 5.1161> Nunc quae causa deum per magnas numina gentis
<lvcr. rer. nat. 5.1162> Peruulgarit et ararum compleuerit urbis
<lvcr. rer. nat. 5.1163> Suscipiendaque curarit sollemnia sacra,
<lvcr. rer. nat. 5.1164> Quae nunc in magnis florent sacra rebu~ locisque,
<lvcr. rer. nat. 5.1165_1165> Vnde etiam nunc est mortalibus insitus horror
<lvcr. rer. nat. 5.1166> Qui delubra deum noua toto suscitat orbi
<lvcr. rer. nat. 5.1167> Terrarum et festis cogit celebrare diebus,
<lvcr. rer. nat. 5.1168> Non ita difficilest rationem reddere uerbis.
<lvcr. rer. nat. 5.1169> Quippe etenim iam tum diuum mortalia saecla
<lvcr. rer. nat. 5.1170_1170> Egregias animo facies uigilante uidebant
<lvcr. rer. nat. 5.1171> Et magis in somnis mirando corporis auctu.
<lvcr. rer. nat. 5.1172> His igitur sensum tribuebant propterea quod
<lvcr. rer. nat. 5.1173> Membra mouere uidebantur uocesque superbas
<lvcr. rer. nat. 5.1174> Mittere pro facie praeclara et uiribus amplis.
<lvcr. rer. nat. 5.1175_1175> Aeternamque dabant uitam, quia semper eorum
<lvcr. rer. nat. 5.1176> Suppeditabatur facies et forma manebat,
<lvcr. rer. nat. 5.1177> Et tamen omnino quod tantis uiribus auctos
<lvcr. rer. nat. 5.1178> Non temere ulla ui conuinci posse putabant.
<lvcr. rer. nat. 5.1179> Fortunisque ideo longe praestare putabant,
<lvcr. rer. nat. 5.1180_1180> Quod mortis timor haud quemquam uexaret eorum,
<lvcr. rer. nat. 5.1181> Et simul in somnis quia multa et mira uidebant
<lvcr. rer. nat. 5.1182> Efficere et nullum capere ipsos inde laborem.
<lvcr. rer. nat. 5.1183> Praeterea caeli rationes ordine certo
<lvcr. rer. nat. 5.1184> Et uaria annorum cernebant tempora uerti
<lvcr. rer. nat. 5.1185_1185> Nec poterant quibus id fieret cognoscere causis.
<lvcr. rer. nat. 5.1186> Ergo perfugium sibi habebant omnia diuis
<lvcr. rer. nat. 5.1187> Tradere et illorum nutu facere omnia flecti.
<lvcr. rer. nat. 5.1188> In caeloque deum sedis et templa locarunt,
<lvcr. rer. nat. 5.1189> Per caelum uolui(==VOLVI) quia nox et luna uidetur,
<lvcr. rer. nat. 5.1190_1190> Luna dies et nox et noctis signa seuera
<lvcr. rer. nat. 5.1191> Noctiuagaeque faces caeli flammaeque uolantes,
<lvcr. rer. nat. 5.1192> Nubila sol imbres nix uenti fulmina grando
<lvcr. rer. nat. 5.1193> Et rapidi fremitus et murmura magna minarum.
<lvcr. rer. nat. 5.1194> O genus infelix humanum, talia diuis
<lvcr. rer. nat. 5.1195_1195> Cum tribuit facta atque iras adiunxit acerbas!
<lvcr. rer. nat. 5.1196> Quantos tum gemitus ipsi sibi, quantaque nobis
<lvcr. rer. nat. 5.1197> Vulnera, quas lacrimas peperere minoribu~ nostris!
<lvcr. rer. nat. 5.1198> Nec pietas ullast uelatum saepe uideri
<lvcr. rer. nat. 5.1199> Vertier ad lapidem atque omnis accedere ad aras
<lvcr. rer. nat. 5.1200_1200> Nec procumbere humi prostratum et pandere palmas
<lvcr. rer. nat. 5.1201> Ante deum delubra nec aras sanguine multo
<lvcr. rer. nat. 5.1202> Spargere quadrupedum nec uotis nectere uota,
<lvcr. rer. nat. 5.1203> Sed mage pacata posse omnia mente tueri.
<lvcr. rer. nat. 5.1204> Nam cum suspicimus magni caelestia mundi
<lvcr. rer. nat. 5.1205_1205> Templa super stellisque micantibus aethera fixum,
<lvcr. rer. nat. 5.1206> Et uenit in mentem solis lunaeque uiarum,
<lvcr. rer. nat. 5.1207> Tunc aliis oppressa malis in pectora cura
<lvcr. rer. nat. 5.1208> Illa quoque expergefactum caput erigere infit,
<lvcr. rer. nat. 5.1209> Nequae forte deum nobis immensa potestas
<lvcr. rer. nat. 5.1210_1210> Sit, uario motu quae candida sidera uerset.
<lvcr. rer. nat. 5.1211> Temptat enim dubiam mentem rationis egestas,
<lvcr. rer. nat. 5.1212> Ecquaenam fuerit mundi genitalis origo,
<lvcr. rer. nat. 5.1213> Et simul ecquae sit finis, quoad moenia mundi
<lvcr. rer. nat. 5.1214> Solliciti motus hunc possint ferre laborem,
<lvcr. rer. nat. 5.1215_1215> An diuinitus aeterna donata salute
<lvcr. rer. nat. 5.1216> Perpetuo possint aeui labentia tractu
<lvcr. rer. nat. 5.1217> Immensi ualidas aeui contemnere uiris.
<lvcr. rer. nat. 5.1218> Praeterea cui non animus formidine diuum
<lvcr. rer. nat. 5.1219> Contrahitur, cui non correpunt membra pauore,
<lvcr. rer. nat. 5.1220_1220> Fulminis horribili cum plaga torrida tellus
<lvcr. rer. nat. 5.1221> Contremit et magnum percurrunt murmura caelum?
<lvcr. rer. nat. 5.1222> Non populi gentesque tremunt, regesque superbi
<lvcr. rer. nat. 5.1223> Corripiunt diuum percussi membra timore,
<lvcr. rer. nat. 5.1224> Nequid ob admissum foede dictumue superbe
<lvcr. rer. nat. 5.1225_1225> Poenarum graue sit soluendi tempus adactum?
<lvcr. rer. nat. 5.1226> Summa etiam cum uis uiolenti per mare uenti
<lvcr. rer. nat. 5.1227> Induperatorem classis super aequora uerrit
<lvcr. rer. nat. 5.1228> Cum ualidis pariter legionibus atque elephantis,
<lvcr. rer. nat. 5.1229> Non diuum pacem uotis adit ac prece quaesit
<lvcr. rer. nat. 5.1230_1230> Ventorum pauidus paces animasque secundas,
<lvcr. rer. nat. 5.1231> Nequiquam, quoniam uiolento turbine saepe
<lvcr. rer. nat. 5.1232> Correptus nilo fertur minus ad uada leti?
<lvcr. rer. nat. 5.1233> Vsque adeo res humanas uis abdita quaedam
<lvcr. rer. nat. 5.1234> Obterit et pulchros fascis saeuasque securis
<lvcr. rer. nat. 5.1235_1235> Proculcare ac ludibrio sibi habere uidetur.
<lvcr. rer. nat. 5.1236> Denique sub pedibus tellus cum tota uacillat
<lvcr. rer. nat. 5.1237> Concussaeque cadunt urbes dubiaeque minantur,
<lvcr. rer. nat. 5.1238> Quid mirum si se temnunt mortalia saecla
<lvcr. rer. nat. 5.1239> Atque potestates magnas mirasque relinquunt
<lvcr. rer. nat. 5.1240_1240> In rebus uiris diuum, quae cuncta gubernent?
<lvcr. rer. nat. 5.1241> Quod superest, aes atque aurum ferrumque repertumst
<lvcr. rer. nat. 5.1242> Et simul argenti pondus plumbique potestas,
<lvcr. rer. nat. 5.1243> Ignis ubi ingentis siluas ardore cremarat
<lvcr. rer. nat. 5.1244> Montibus in magnis, seu caeli fulmine misso,
<lvcr. rer. nat. 5.1245_1245> Siue quod inter se bellum siluestre gerentes
<lvcr. rer. nat. 5.1246> Hostibus intulerant ignem formidinis ergo,
<lvcr. rer. nat. 5.1247> Siue quod inducti terrae bonitate uolebant
<lvcr. rer. nat. 5.1248> Pandere agros pinguis et pascua reddere rura,
<lvcr. rer. nat. 5.1249> Siue feras interficere et ditescere praeda.
<lvcr. rer. nat. 5.1250_1250> Nam fouea atque igni prius est uenarier ortum
<lvcr. rer. nat. 5.1251> Quam saepire plagis saltum canibusque ciere.
<lvcr. rer. nat. 5.1252> Quidquid id est, quacumque e causa flammeus ardor
<lvcr. rer. nat. 5.1253> Horribili sonitu siluas exederat altis
<lvcr. rer. nat. 5.1254> A radicibus et terram percoxerat igni,
<lvcr. rer. nat. 5.1255_1255> Manabat uenis feruentibus in loca terrae
<lvcr. rer. nat. 5.1256> Concaua conueniens argenti riuus et auri,
<lvcr. rer. nat. 5.1257> Aeris item et plumbi. quae cum concreta uidebant
<lvcr. rer. nat. 5.1258> Posterius claro in terra splendere colore,
<lvcr. rer. nat. 5.1259> Tollebant nitido capti leuique lepore,
<lvcr. rer. nat. 5.1260_1260> Et simili formata uidebant esse figura
<lvcr. rer. nat. 5.1261> Atque lacunarum fuerant uestigia cuique.
<lvcr. rer. nat. 5.1262> Tum penetrabat eos posse haec liquefacta calore
<lvcr. rer. nat. 5.1263> Quamlibet in formam et faciem decurrere rerum
<lvcr. rer. nat. 5.1264> Et prorsum quamuis in acuta ac tenuia posse
<lvcr. rer. nat. 5.1265_1265> Mucronum duci fastigia procudendo,
<lvcr. rer. nat. 5.1266> Vt sibi tela parent, siluasque ut caedere possint
<lvcr. rer. nat. 5.1267> Materiemque dolare et leuia radere tigna
<lvcr. rer. nat. 5.1268> Et terebrare etiam ac pertundere perque forare.
<lvcr. rer. nat. 5.1269> Nec minus argento facere haec auroque parabant
<lvcr. rer. nat. 5.1270_1270> Quam ualidi primum uiolentis uiribus aeris,
<lvcr. rer. nat. 5.1271> Nequiquam, quoniam cedebat uicta potestas,
<lvcr. rer. nat. 5.1272> Nec poterant pariter durum sufferre laborem.
<lvcr. rer. nat. 5.1273> Nam fuit in pretio magis <aes> aurumque iacebat
<lvcr. rer. nat. 5.1274> Propter inutilitatem hebeti mucrone retusum.
<lvcr. rer. nat. 5.1275_1275> Nunc iacet aes, aurum in summum successit honorem.
<lvcr. rer. nat. 5.1276> Sic uoluenda aetas commutat tempora rerum.
<lvcr. rer. nat. 5.1277> Quod fuit in pretio, fit nullo denique honore;
<lvcr. rer. nat. 5.1278> Porro aliud succedit et <e> contemptibus exit
<lvcr. rer. nat. 5.1279> Inque dies magis appetitur floretque repertum
<lvcr. rer. nat. 5.1280_1280> Laudibus et miro est mortalis inter honore.
<lvcr. rer. nat. 5.1281> Nunc tibi quo pacto ferri natura reperta
<lvcr. rer. nat. 5.1282> Sit facilest ipsi per te cognoscere, Memmi.
<lvcr. rer. nat. 5.1283> Arma antiqua manus ungues dentesque fuerunt
<lvcr. rer. nat. 5.1284> Et lapides et item siluarum fragmina rami,
<lvcr. rer. nat. 5.1285_1285> Et flamma atque ignes, postquam sunt cognita primum.
<lvcr. rer. nat. 5.1286> Posterius ferri uis est aerisque reperta.
<lvcr. rer. nat. 5.1287> Et prior aeris erat quam ferri cognitus usus,
<lvcr. rer. nat. 5.1288> Quo facilis magis est natura et copia maior.
<lvcr. rer. nat. 5.1289> Aere solum terrae tractabant, aereque belli
<lvcr. rer. nat. 5.1290_1290> Miscebant fluctus et uulnera uasta serebant
<lvcr. rer. nat. 5.1291> Et pecus atque agros adimebant. nam facile ollis
<lvcr. rer. nat. 5.1292> Omnia cedebant armatis nuda et inerma.
<lvcr. rer. nat. 5.1293> Inde minutatim processit ferreus ensis
<lvcr. rer. nat. 5.1294> Versaque in opprobrium species est falcis aenae,
<lvcr. rer. nat. 5.1295_1295> Et ferro coepere solum proscindere terrae
<lvcr. rer. nat. 5.1296> Exaequataque sunt creperi certamina belli.
<lvcr. rer. nat. 5.1297> Et prius est armatum in equi conscendere costas
<lvcr. rer. nat. 5.1298> Et moderarier hunc frenis dextraque uigere
<lvcr. rer. nat. 5.1299> Quam biiugo curru belli temptare pericla.
<lvcr. rer. nat. 5.1300_1300> Et biiugos prius est quam bis coniungere binos
<lvcr. rer. nat. 5.1301> Et quam falciferos armatum escendere currus.
<lvcr. rer. nat. 5.1302> Inde boues lucas turrito corpore, taetras,
<lvcr. rer. nat. 5.1303> Anguimanus, belli docuerunt uulnera Poeni
<lvcr. rer. nat. 5.1304> Sufferre et magnas Martis turbare cateruas.
<lvcr. rer. nat. 5.1305_1305> Sic alid ex alio peperit discordia tristis,
<lvcr. rer. nat. 5.1306> Horribile humanis quod gentibus esset in armis,
<lvcr. rer. nat. 5.1307> Inque dies belli terroribus addidit augmen.
<lvcr. rer. nat. 5.1308> Temptarunt etiam tauros in moenere belli
<lvcr. rer. nat. 5.1309> Expertique sues saeuos sunt mittere in hostis.
<lvcr. rer. nat. 5.1310_1310> Et ualidos partim prae se misere leones
<lvcr. rer. nat. 5.1311> Cum doctoribus armatis saeuisque magistris
<lvcr. rer. nat. 5.1312> Qui moderarier his possent uinclisque tenere,
<lvcr. rer. nat. 5.1313> Nequiquam, quoniam permixta caede calentes
<lvcr. rer. nat. 5.1314> Turbabant saeui nullo discrimine turmas,
<lvcr. rer. nat. 5.1315_1315> Terrificas capitum quatientes undique cristas,
<lvcr. rer. nat. 5.1316> Nec poterant equites fremitu perterrita equorum
<lvcr. rer. nat. 5.1317> Pectora mulcere et frenis conuertere in hostis.
<lvcr. rer. nat. 5.1318> Irritata leae iaciebant corpora saltu
<lvcr. rer. nat. 5.1319> Vndique et aduersum uenientibus ora petebant
<lvcr. rer. nat. 5.1320_1320> Et nec opinantis a tergo deripiebant
<lvcr. rer. nat. 5.1321> Deplexaeque dabant in terram uulnere uictos,
<lvcr. rer. nat. 5.1322> Morsibus affixae ualidis atque unguibus uncis.
<lvcr. rer. nat. 5.1323> Iactabantque suos tauri pedibusque terebant
<lvcr. rer. nat. 5.1324> Et latera ac uentris hauribant subter equorum
<lvcr. rer. nat. 5.1325_1325> Cornibus et terram minitanti mente ruebant.
<lvcr. rer. nat. 5.1326> Et ualidis socios caedebant dentibus apri
<lvcr. rer. nat. 5.1327> Tela infracta suo tingentes sanguine saeui,
<lvcr. rer. nat. 5.1328><>
<lvcr. rer. nat. 5.1329> Permixtasque dabant equitum peditumque ruinas.
<lvcr. rer. nat. 5.1330_1330> Nam transuersa feros exibant dentis adactus
<lvcr. rer. nat. 5.1331> Iumenta aut pedibus uentos erecta petebant,
<lvcr. rer. nat. 5.1332> Nequiquam, quoniam ab neruis succisa uideres
<lvcr. rer. nat. 5.1333> Concidere atque graui terram consternere casu.
<lvcr. rer. nat. 5.1334> Siquos ante domi domitos satis esse putabant,
<lvcr. rer. nat. 5.1335_1335> Efferuescere cernebant in rebus agundis
<lvcr. rer. nat. 5.1336> Vulneribus clamore fuga terrore tumultu,
<lvcr. rer. nat. 5.1337> Nec poterant ullam partem redducere eorum;
<lvcr. rer. nat. 5.1338> Diffugiebat enim uarium genus omne ferarum;
<lvcr. rer. nat. 5.1339> Vt nunc saepe boues lucae ferro male mactae
<lvcr. rer. nat. 5.1340_1340> Diffugiunt, fera facta suis cum multa dedere.
<lvcr. rer. nat. 5.1341> Si fuit ut facerent. sed uix adducor ut, ante
<lvcr. rer. nat. 5.1342> Quam commune malum fieret foedumque, futurum
<lvcr. rer. nat. 5.1343> Non quierint animo praesentire atque uidere;
<lvcr. rer. nat. 5.1344> Et magis id possis factum contendere in omni,
<lvcr. rer. nat. 5.1345_1345> In uariis mundis uaria ratione creatis,
<lvcr. rer. nat. 5.1346> Quam certo atque uno terrarum quolibet orbi.
<lvcr. rer. nat. 5.1347> Sed facere id non tam uincendi spe uoluerunt(==VOLUERUNT),
<lvcr. rer. nat. 5.1348> Quam dare quod gemerent hostes, ipsique perire,
<lvcr. rer. nat. 5.1349> Qui numero diffidebant armisque uacabant.
<lvcr. rer. nat. 5.1350_1350> Nexilis ante fuit uestis quam textile tegmen.
<lvcr. rer. nat. 5.1351> Textile post ferrumst, quia ferro tela paratur,
<lvcr. rer. nat. 5.1352> Nec ratione alia possunt tam leuia gigni
<lvcr. rer. nat. 5.1353> Insilia ac fusi radii scapique sonantes.
<lvcr. rer. nat. 5.1354> Et facere ante uiros lanam natura coegit
<lvcr. rer. nat. 5.1355_1355> Quam muliebre genus; nam longe praestat in arte
<lvcr. rer. nat. 5.1356> Et sollertius est multo genus omne uirile;
<lvcr. rer. nat. 5.1357> Agricolae donec uitio uertere seueri,
<lvcr. rer. nat. 5.1358> Vt muliebribus id manibus concedere uellent
<lvcr. rer. nat. 5.1359> Atque ipsi pariter durum sufferre laborem
<lvcr. rer. nat. 5.1360_1360> Atque opere in duro durarent membra manusque.
<lvcr. rer. nat. 5.1361> At specimen sationis et insitionis origo
<lvcr. rer. nat. 5.1362> Ipsa fuit rerum primum natura creatrix,
<lvcr. rer. nat. 5.1363> Arboribus quoniam bacae glandesque caducae
<lvcr. rer. nat. 5.1364> Tempestiua dabant pullorum examina subter;
<lvcr. rer. nat. 5.1365_1365> Vnde etiam libitumst stirpis committere ramis
<lvcr. rer. nat. 5.1366> Et noua defodere in terram uirgulta per agros.
<lvcr. rer. nat. 5.1367> Inde aliam atque aliam culturam dulcis agelli
<lvcr. rer. nat. 5.1368> Temptabant fructusque feros mansuescere terra
<lvcr. rer. nat. 5.1369> Cernebant indulgendo blandeque colendo.
<lvcr. rer. nat. 5.1370_1370> Inque dies magis in montem succedere siluas
<lvcr. rer. nat. 5.1371> Cogebant infraque locum concedere cultis,
<lvcr. rer. nat. 5.1372> Prata lacus riuos segetes uinetaque laeta
<lvcr. rer. nat. 5.1373> Collibus et campis ut haberent, atque olearum
<lvcr. rer. nat. 5.1374> Caerula distinguens inter plaga currere posset
<lvcr. rer. nat. 5.1375_1375> Per tumulos et conuallis camposque profusa;
<lvcr. rer. nat. 5.1376> Vt nunc esse uides uario distincta lepore
<lvcr. rer. nat. 5.1377> Omnia, quae pomis intersita dulcibus ornant
<lvcr. rer. nat. 5.1378> Arbustisque tenent felicibus obsita circum.
<lvcr. rer. nat. 5.1379> At liquidas auium uoces imitarier ore
<lvcr. rer. nat. 5.1380_1380> Ante fuit multo quam leuia carmina cantu
<lvcr. rer. nat. 5.1381> Concelebrare homines possent aurisque iuuare.
<lvcr. rer. nat. 5.1382> Et zephyri, caua per calamorum, sibila primum
<lvcr. rer. nat. 5.1383> Agrestis docuere cauas inflare cicutas.
<lvcr. rer. nat. 5.1384> Inde minutatim dulcis didicere querelas,
<lvcr. rer. nat. 5.1385_1385> Tibia quas fundit digitis pulsata canentum,
<lvcr. rer. nat. 5.1386> Auia per nemora ac siluas saltusque reperta,
<lvcr. rer. nat. 5.1387> Per loca pastorum deserta atque otia dia.
<lvcr. rer. nat. 5.1388><>
<lvcr. rer. nat. 5.1389><>
<lvcr. rer. nat. 5.1390_1390> Haec animos ollis mulcebant atque iuuabant
<lvcr. rer. nat. 5.1391> Cum satiati cibi; nam tum sunt omnia cordi.
<lvcr. rer. nat. 5.1392> Saepe itaque inter se prostrati in gramine molli
<lvcr. rer. nat. 5.1393> Propter aquae riuum sub ramis arboris altae
<lvcr. rer. nat. 5.1394> Non magnis opibus iucunde corpora habebant,
<lvcr. rer. nat. 5.1395_1395> Praesertim cum tempestas ridebat et anni
<lvcr. rer. nat. 5.1396> Tempora pingebant uiridantis floribus herbas.
<lvcr. rer. nat. 5.1397> Tum ioca, tum sermo, tum dulces esse cachinni
<lvcr. rer. nat. 5.1398> Consuerant. agrestis enim tum musa uigebat;
<lvcr. rer. nat. 5.1399> Tum caput atque umeros plexis redimire coronis
<lvcr. rer. nat. 5.1400_1400> Floribus et foliis lasciuia laeta monebat,
<lvcr. rer. nat. 5.1401> Atque extra numerum procedere membra mouentis
<lvcr. rer. nat. 5.1402> Duriter et duro terram pede pellere matrem;
<lvcr. rer. nat. 5.1403> Vnde oriebantur risus dulcesque cachinni,
<lvcr. rer. nat. 5.1404> Omnia quod noua tum magis haec et mira uigebant.
<lvcr. rer. nat. 5.1405_1405> Et uigilantibus hinc aderant solacia somno,
<lvcr. rer. nat. 5.1406> Ducere multimodis uoces et flectere cantus
<lvcr. rer. nat. 5.1407> Et supera calamos unco percurrere labro;
<lvcr. rer. nat. 5.1408> Vnde etiam uigiles nunc haec accepta tuentur
<lvcr. rer. nat. 5.1409> Et numerum seruare genus didicere, neque hilo
<lvcr. rer. nat. 5.1410_1410> Maiorem interea capiunt dulcedini~ fructum
<lvcr. rer. nat. 5.1411> Quam siluestre genus capiebat terrigenarum.
<lvcr. rer. nat. 5.1412> Nam quod adest praesto, nisi quid cognouimus ante
<lvcr. rer. nat. 5.1413> Suauius, in primis placet et pollere uidetur,
<lvcr. rer. nat. 5.1414> Posteriorque fere melior res illa reperta
<lvcr. rer. nat. 5.1415_1415> Perdit et immutat sensus ad pristina quaeque.
<lvcr. rer. nat. 5.1416> Sic odium coepit glandis, sic illa relicta
<lvcr. rer. nat. 5.1417> Strata cubilia sunt herbis et frondibus aucta.
<lvcr. rer. nat. 5.1418> Pellis item cecidit uestis contempta ferinae;
<lvcr. rer. nat. 5.1419> Quam reor inuidia tali tunc esse repertam,
<lvcr. rer. nat. 5.1420_1420> Vt letum insidiis qui gessit primus obiret,
<lvcr. rer. nat. 5.1421> Et tamen inter eos distractam sanguine multo
<lvcr. rer. nat. 5.1422> Disperiisse neque in fructum conuertere quisse.
<lvcr. rer. nat. 5.1423> Tunc igitur pelles, nunc aurum et purpura curis
<lvcr. rer. nat. 5.1424> Exercent hominum uitam belloque fatigant;
<lvcr. rer. nat. 5.1425_1425> Quo magis in nobis, ut opinor, culpa resedit.
<lvcr. rer. nat. 5.1426> Frigus enim nudos sine pellibus excruciabat
<lvcr. rer. nat. 5.1427> Terrigenas; at nos nil laedit ueste carere
<lvcr. rer. nat. 5.1428> Purpurea atque auro signisque ingentibus apta,
<lvcr. rer. nat. 5.1429> Dum plebeia tamen sit quae defendere possit.
<lvcr. rer. nat. 5.1430_1430> Ergo hominum genus incassum frustraque laborat
<lvcr. rer. nat. 5.1431> Semper et <in> curis consumit inanibus aeuum,
<lvcr. rer. nat. 5.1432> Nimirum quia non cognouit quae sit habendi
<lvcr. rer. nat. 5.1433> Finis et omnino quoad crescat uera uoluptas.
<lvcr. rer. nat. 5.1434> Idque minutatim uitam prouexit in altum
<lvcr. rer. nat. 5.1435_1435> Et belli magnos commouit funditus aestus.
<lvcr. rer. nat. 5.1436> At uigiles mundi magnum uersatile templum
<lvcr. rer. nat. 5.1437> Sol et luna suo lustrantes lumine circum
<lvcr. rer. nat. 5.1438> Perdocuere homines annorum tempora uerti
<lvcr. rer. nat. 5.1439> Et certa ratione geri rem atque ordine certo.
<lvcr. rer. nat. 5.1440_1440> Iam ualidis saepti degebant turribus aeuum
<lvcr. rer. nat. 5.1441> Et diuisa colebatur discretaque tellus;
<lvcr. rer. nat. 5.1442> Tum mare ueliuolis florebat +propter odores+
<lvcr. rer. nat. 5.1443> Auxilia ac socios iam pacto foedere habebant,
<lvcr. rer. nat. 5.1444> Carminibus cum res gestas coepere poetae
<lvcr. rer. nat. 5.1445_1445> Tradere; nec multo priu~ sunt elementa reperta.
<lvcr. rer. nat. 5.1446> Propterea quid sit prius actum respicere aetas
<lvcr. rer. nat. 5.1447> Nostra nequit, nisi qua ratio uestigia monstrat.
<lvcr. rer. nat. 5.1448> Nauigia atque agri culturas moenia leges
<lvcr. rer. nat. 5.1449> Arma uias uestis <et> cetera de genere horum,
<lvcr. rer. nat. 5.1450_1450> Praemia, delicias quoque uitae funditus omnis,
<lvcr. rer. nat. 5.1451> Carmina picturas et daedala signa polita,
<lvcr. rer. nat. 5.1452> Vsus et impigrae simul experientia mentis
<lvcr. rer. nat. 5.1453> Paulatim docuit pedetemptim progredientis.
<lvcr. rer. nat. 5.1454> Sic unumquicquid paulatim protrahit aetas
<lvcr. rer. nat. 5.1455_1455> In medium ratioque in luminis erigit oras.
<lvcr. rer. nat. 5.1456> Namque alid ex alio clarescere corde uidebant,
<lvcr. rer. nat. 5.1457> Artibus ad summum donec uenere cacumen.
<lvcr. rer. nat. 6.1> Primae frugiparos fetus mortalibus aegris
<lvcr. rer. nat. 6.2> Dididerunt quondam praeclaro nomine Athenae
<lvcr. rer. nat. 6.3> Et recreauerunt uitam legesque rogarunt,
<lvcr. rer. nat. 6.4> Et primae dederunt solacia dulcia uitae,
<lvcr. rer. nat. 6.5_5> Cum genuere uirum tali cum corde repertum,
<lvcr. rer. nat. 6.6> Omnia ueridico qui quondam ex ore profudit;
<lvcr. rer. nat. 6.7> Cuius et extincti propter diuina reperta
<lvcr. rer. nat. 6.8> Diuulgata uetus iam ad caelum gloria fertur.
<lvcr. rer. nat. 6.9> Nam cum uidit hic ad uictum quae flagitat usus
<lvcr. rer. nat. 6.10_10> Omnia iam ferme mortalibus esse parata
<lvcr. rer. nat. 6.11> Et, proquam possent, uitam consistere tutam,
<lvcr. rer. nat. 6.12> Diuitiis homines et honore et laude potentis
<lvcr. rer. nat. 6.13> Affluere atque bona gnatorum excellere fama,
<lvcr. rer. nat. 6.14> Nec minus esse domi cuiquam tamen anxia corda,
<lvcr. rer. nat. 6.15_15> Atque animi ingratis uitam uexare <sine ulla>
<lvcr. rer. nat. 6.16> Pausa atque infestis cogi saeuire querelis,
<lvcr. rer. nat. 6.17> Intellegit ibi uitium uas efficere ipsum
<lvcr. rer. nat. 6.18> Omniaque illius uitio corrumpier intus
<lvcr. rer. nat. 6.19> Quae collata foris et commoda cumque uenirent;
<lvcr. rer. nat. 6.20_20> Partim quod fluxum pertusumque esse uidebat,
<lvcr. rer. nat. 6.21> Vt nulla posset ratione explerier umquam;
<lvcr. rer. nat. 6.22> Partim quod taetro quasi conspurcare sapore
<lvcr. rer. nat. 6.23> Omnia cernebat, quaecumque receperat, intus.
<lvcr. rer. nat. 6.24> Veridicis igitur purgauit pectora dictis
<lvcr. rer. nat. 6.25_25> Et finem statuit cuppedinis atque timoris
<lvcr. rer. nat. 6.26> Exposuitque bonum summum quo tendimus omnes
<lvcr. rer. nat. 6.27> Quid foret, atque uiam monstrauit, tramite paruo
<lvcr. rer. nat. 6.28> Qua possemus ad id recto contendere cursu,
<lvcr. rer. nat. 6.29> Quidue mali foret in rebus mortalibu' passim,
<lvcr. rer. nat. 6.30_30> Quod fieret naturali uarieque uolaret
<lvcr. rer. nat. 6.31> Seu casu seu ui, quod sic natura parasset,
<lvcr. rer. nat. 6.32> Et quibus e portis occurri cuique deceret,
<lvcr. rer. nat. 6.33> Et genus humanum frustra plerumque probauit
<lvcr. rer. nat. 6.34> Voluere(==VOLVERE) curarum tristis in pectore fluctus.
<lvcr. rer. nat. 6.35_35> Nam ueluti pueri trepidant atque omnia caecis
<lvcr. rer. nat. 6.36> In tenebris metuunt, sic nos in luce timemus
<lvcr. rer. nat. 6.37> Interdum, nilo quae sunt metuenda magis quam
<lvcr. rer. nat. 6.38> Quae pueri in tenebris pauitant finguntque futura.
<lvcr. rer. nat. 6.39> Hunc igitur terrorem animi tenebrasque necessest
<lvcr. rer. nat. 6.40_40> Non radii solis nec lucida tela diei
<lvcr. rer. nat. 6.41> Discutiant, sed naturae species ratioque.
<lvcr. rer. nat. 6.42> Quo magis inceptum pergam pertexere dictis.
<lvcr. rer. nat. 6.43> Et quoniam docui mundi mortalia templa
<lvcr. rer. nat. 6.44> Esse <et> natiuo consistere corpore caelum,
<lvcr. rer. nat. 6.45_45> Et quaecumque in eo fiunt fierique necessest,
<lvcr. rer. nat. 6.46> Pleraque dissolui, quae restant percipe porro;
<lvcr. rer. nat. 6.47> Quandoquidem semel insignem conscendere currum
<lvcr. rer. nat. 6.48> Ventorum exsistant, placentur, <et> omnia rursum
<lvcr. rer. nat. 6.49> Quae fuerint sint placato conuersa furore,
<lvcr. rer. nat. 6.50_50> Cetera, quae fieri in terris caeloque tuentur
<lvcr. rer. nat. 6.51> Mortales, pauidis cum pendent mentibu' saepe,
<lvcr. rer. nat. 6.52> Et faciunt animos humilis formidine diuum
<lvcr. rer. nat. 6.53> Depressosque premunt ad terram propterea quod
<lvcr. rer. nat. 6.54> Ignorantia causarum conferre deorum
<lvcr. rer. nat. 6.55_55> Cogit ad imperium res et concedere regnum.
<lvcr. rer. nat. 6.56><>
<lvcr. rer. nat. 6.57><>
<lvcr. rer. nat. 6.58> Nam bene qui didicere deos securum agere aeuum,
<lvcr. rer. nat. 6.59> Si tamen interea mirantur qua ratione
<lvcr. rer. nat. 6.60_60> Quaeque geri possint, praesertim rebus in illis
<lvcr. rer. nat. 6.61> Quae supera caput aetheriis cernuntur in oris,
<lvcr. rer. nat. 6.62> Rursus in antiquas referuntur religiones
<lvcr. rer. nat. 6.63> Et dominos acris adsciscunt, omnia posse
<lvcr. rer. nat. 6.64> Quos miseri credunt, ignari quid queat esse,
<lvcr. rer. nat. 6.65_65> Quid nequeat, finita potestas denique cuique
<lvcr. rer. nat. 6.66> Quanam sit ratione atque alte terminus haerens;
<lvcr. rer. nat. 6.67> Quo magis errantes caeca ratione feruntur.
<lvcr. rer. nat. 6.68> Quae nisi respuis ex animo longeque remittis
<lvcr. rer. nat. 6.69> Dis indigna putare alienaque pacis eorum,
<lvcr. rer. nat. 6.70_70> Delibata deum per te tibi numina sancta
<lvcr. rer. nat. 6.71> Saepe oberunt; non quo uiolari summa deum uis
<lvcr. rer. nat. 6.72> Possit, ut ex ira poenas petere imbibat acris,
<lvcr. rer. nat. 6.73> Sed quia tute tibi placida cum pace quietos
<lvcr. rer. nat. 6.74> Constitues magnos irarum uoluere(==VOLVERE) fluctus,
<lvcr. rer. nat. 6.75_75> Nec delubra deum placido cum pectore adibis,
<lvcr. rer. nat. 6.76> Nec de corpore quae sancto simulacra feruntur
<lvcr. rer. nat. 6.77> In mentis hominum diuinae nuntia formae,
<lvcr. rer. nat. 6.78> Suscipere haec animi tranquilla pace ualebis.
<lvcr. rer. nat. 6.79> Inde uidere licet qualis iam uita sequatur.
<lvcr. rer. nat. 6.80_80> Quam quidem ut a nobis ratio uerissima longe
<lvcr. rer. nat. 6.81> Reiciat, quamquam sunt a me multa profecta,
<lvcr. rer. nat. 6.82> Multa tamen restant et sunt ornanda politis
<lvcr. rer. nat. 6.83> Versibus; est ratio caeli <species> que tenenda,
<lvcr. rer. nat. 6.84> Sunt tempestates et fulmina clara canenda,
<lvcr. rer. nat. 6.85_85> Quid faciant et qua de causa cumque ferantur;
<lvcr. rer. nat. 6.86> Ne trepides caeli diuisis partibus amens,
<lvcr. rer. nat. 6.87> Vnde uolans ignis peruenerit aut in utram se
<lvcr. rer. nat. 6.88> Verterit hinc partem, quo pacto per loca saepta
<lvcr. rer. nat. 6.89> Insinuarit, et hinc dominatus ut extulerit se:
<lvcr. rer. nat. 6.90_90> Quorum operum causas nulla ratione uidere
<lvcr. rer. nat. 6.91> Possunt ac fieri diuino numine rentur.
<lvcr. rer. nat. 6.92> Tu mihi supremae praescripta ad candida calcis
<lvcr. rer. nat. 6.93> Currenti spatium praemonstra, callida musa
<lvcr. rer. nat. 6.94> Calliope, requies hominum diuumque uoluptas,
<lvcr. rer. nat. 6.95_95> Te duce ut insigni capiam cum laude coronam.
<lvcr. rer. nat. 6.96> Principio tonitru quatiuntur caerula caeli
<lvcr. rer. nat. 6.97> Propterea quia concurrunt sublime uolantes
<lvcr. rer. nat. 6.98> Aetheriae nubes contra pugnantibu' uentis.
<lvcr. rer. nat. 6.99> Nec fit enim sonitus caeli de parte serena,
<lvcr. rer. nat. 6.100_100> Verum ubicumque magis denso sunt agmine nubes,
<lvcr. rer. nat. 6.101> Tam magis hinc magno fremitus fit murmure saepe.
<lvcr. rer. nat. 6.102> Praeterea neque tam condenso corpore nubes
<lvcr. rer. nat. 6.103> Esse queunt quam sunt lapides ac ligna, neque autem
<lvcr. rer. nat. 6.104> Tam tenues quam sunt nebulae fumique uolantes;
<lvcr. rer. nat. 6.105_105> Nam cadere aut bruto deberent pondere pressae
<lvcr. rer. nat. 6.106> Vt lapides, aut ut fumus constare nequirent
<lvcr. rer. nat. 6.107> Nec cohibere niues gelidas et grandinis imbris.
<lvcr. rer. nat. 6.108> Dant etiam sonitum patuli super aequora mundi,
<lvcr. rer. nat. 6.109> Carbasus ut quondam magnis intenta theatris
<lvcr. rer. nat. 6.110_110> Dat crepitum malos inter iactata trabesque,
<lvcr. rer. nat. 6.111> Interdum perscissa furit petulantibus auris
<lvcr. rer. nat. 6.112> Et fragilis <sonitus> chartarum commeditatur.
<lvcr. rer. nat. 6.113> Id quoque enim genus in tonitru cognoscere possis,
<lvcr. rer. nat. 6.114> Aut ubi suspensam uestem chartasque uolantis
<lvcr. rer. nat. 6.115_115> Verberibus uenti uersant planguntque per auras.
<lvcr. rer. nat. 6.116> Fit quoque enim interdum <ut> non tam concurrere nubes
<lvcr. rer. nat. 6.117> Frontibus aduersis possint quam de latere ire
<lvcr. rer. nat. 6.118> Diuerso motu radentes corpora tractim,
<lvcr. rer. nat. 6.119> Aridus unde auris terget sonus ille diuque
<lvcr. rer. nat. 6.120_120> Ducitur, exierunt donec regionibus artis.
<lvcr. rer. nat. 6.121> Hoc etiam pacto tonitru concussa uidentur
<lvcr. rer. nat. 6.122> Omnia saepe graui tremere et diuulsa repente
<lvcr. rer. nat. 6.123> Maxima dissiluisse capacis moenia mundi,
<lvcr. rer. nat. 6.124> Cum subito ualidi uenti collecta procella
<lvcr. rer. nat. 6.125_125> Nubibus intorsit sese conclusaque ibidem
<lvcr. rer. nat. 6.126> Turbine uersanti magis ac magis undique nubem
<lvcr. rer. nat. 6.127> Cogit uti fiat spisso caua corpore circum,
<lvcr. rer. nat. 6.128> Post ubi comminuit uis eius et impetus acer,
<lvcr. rer. nat. 6.129> Tum perterricrepo sonitu dat scissa fragorem.
<lvcr. rer. nat. 6.130_130> Nec mirum, cum plena animae uesicula parua
<lvcr. rer. nat. 6.131> Saepe ita dat paruum sonitum displosa repente.
<lvcr. rer. nat. 6.132> Est etiam ratio, cum uenti nubila perflant,
<lvcr. rer. nat. 6.133> Vt sonitus faciant. etenim ramosa uidemus
<lvcr. rer. nat. 6.134> Nubila saepe modis multis atque aspera ferri;
<lvcr. rer. nat. 6.135_135> Scilicet ut, crebram siluam cum flamina cauri
<lvcr. rer. nat. 6.136> Perflant, dant sonitum frondes ramique fragorem.
<lvcr. rer. nat. 6.137> Fit quoque ut interdum ualidi uis incita uenti
<lvcr. rer. nat. 6.138> Perscindat nubem perfringens impete recto.
<lvcr. rer. nat. 6.139> Nam quid possit ibi flatus manifesta docet res,
<lvcr. rer. nat. 6.140_140> Hic, ubi lenior est, in terra cum tamen alta
<lvcr. rer. nat. 6.141> Arbusta euoluens radicibus haurit ab imis.
<lvcr. rer. nat. 6.142> Sunt etiam fluctus per nubila, qui quasi murmur
<lvcr. rer. nat. 6.143> Dant in frangendo grauiter; quod item fit in altis
<lvcr. rer. nat. 6.144> Fluminibus magnoque mari, cum frangitur aestus.
<lvcr. rer. nat. 6.145_145> Fit quoque, ubi e nubi in nubem uis incidit ardens
<lvcr. rer. nat. 6.146> Fulminis; haec multo si forte umore recepit
<lvcr. rer. nat. 6.147> Ignem, continuo magno clamore trucidat;
<lvcr. rer. nat. 6.148> Vt calidis candens ferrum e fornacibus olim
<lvcr. rer. nat. 6.149> Stridit, ubi in gelidum propere demersimus imbrem.
<lvcr. rer. nat. 6.150_150> Aridior porro si nubes accipit ignem,
<lvcr. rer. nat. 6.151> Vritur ingenti sonitu succensa repente;
<lvcr. rer. nat. 6.152> Lauricomos ut si per montis flamma uagetur
<lvcr. rer. nat. 6.153> Turbine uentorum comburens impete magno;
<lvcr. rer. nat. 6.154> Nec res ulla magis quam Phoebi Delphica laurus
<lvcr. rer. nat. 6.155_155> Terribili sonitu flamma crepitante crematur.
<lvcr. rer. nat. 6.156> Denique saepe geli multus fragor atque ruina
<lvcr. rer. nat. 6.157> Grandinis in magnis sonitum dat nubibus alte.
<lvcr. rer. nat. 6.158> Ventus enim cum confercit, franguntur in artum
<lvcr. rer. nat. 6.159> Concreti montes nimborum et grandine mixti.
<lvcr. rer. nat. 6.160_160> Fulgit item, nubes ignis cum semina multa
<lvcr. rer. nat. 6.161> Excussere suo concursu; ceu lapidem si
<lvcr. rer. nat. 6.162> Percutiat lapis aut ferrum; nam tum quoque lumen
<lvcr. rer. nat. 6.163> Exsilit et claras scintillas dissipat ignis.
<lvcr. rer. nat. 6.164> Sed tonitrum fit uti post auribus accipiamus,
<lvcr. rer. nat. 6.165_165> Fulgere quam cernant oculi, quia semper ad auris
<lvcr. rer. nat. 6.166> Tardius adueniunt quam uisum quae moueant res.
<lvcr. rer. nat. 6.167> Id licet hinc etiam cognoscere, caedere si quem
<lvcr. rer. nat. 6.168> Ancipiti uideas ferro procul arboris auctum,
<lvcr. rer. nat. 6.169> Ante fit ut cernas ictum quam plaga per auris
<lvcr. rer. nat. 6.170_170> Det sonitum, sic fulgorem quoque cernimus ante
<lvcr. rer. nat. 6.171> Quam tonitrum accipimus, pariter qui mittitur igni
<lvcr. rer. nat. 6.172> E simili causa, concursu natus eodem.
<lvcr. rer. nat. 6.173> Hoc etiam pacto uolucri loca lumine tingunt
<lvcr. rer. nat. 6.174> Nubes et tremulo tempestas impete fulgit.
<lvcr. rer. nat. 6.175_175> Ventus ubi inuasit nubem et uersatus ibidem
<lvcr. rer. nat. 6.176> Fecit ut ante cauam docui spissescere nubem,
<lvcr. rer. nat. 6.177> Mobilitate sua feruescit; ut omnia motu
<lvcr. rer. nat. 6.178> Percalefacta uides ardescere, plumbea uero
<lvcr. rer. nat. 6.179> Glans etiam longo cursu uoluenda liquescit.
<lvcr. rer. nat. 6.180_180> Ergo feruidus hic nubem cum perscidit atram,
<lvcr. rer. nat. 6.181> Dissipat ardoris quasi per uim expressa repente
<lvcr. rer. nat. 6.182> Semina quae faciunt nictantia fulgura flammae;
<lvcr. rer. nat. 6.183> Inde sonus sequitur qui tardius afficit auris
<lvcr. rer. nat. 6.184> Quam quae perueniunt oculorum ad lumina nostra.
<lvcr. rer. nat. 6.185_185> Scilicet hoc densis fit nubibus et simul alte
<lvcr. rer. nat. 6.186> Exstructis aliis alias super impete miro;
<lvcr. rer. nat. 6.187> Ne tibi sit frudi quod nos inferne uidemus
<lvcr. rer. nat. 6.188> Quam sint lata magis quam sursum exstructa quid exstent.
<lvcr. rer. nat. 6.189> Contemplator enim, cum montibus assimulata
<lvcr. rer. nat. 6.190_190> Nubila portabunt uenti transuersa per auras,
<lvcr. rer. nat. 6.191> Aut ubi per magnos montis cumulata uidebis
<lvcr. rer. nat. 6.192> Insuper esse aliis alia atque urgere superne
<lvcr. rer. nat. 6.193> In statione locata sepultis undique uentis.
<lvcr. rer. nat. 6.194> Tum poteris magnas moles cognoscere eorum
<lvcr. rer. nat. 6.195_195> Speluncasque uelut saxis pendentibu' structas
<lvcr. rer. nat. 6.196> Cernere, quas uenti cum tempestate coorta
<lvcr. rer. nat. 6.197> Complerunt, magno indignantur murmure clausi
<lvcr. rer. nat. 6.198> Nubibus in caueisque ferarum more minantur;
<lvcr. rer. nat. 6.199> Nunc hinc nunc illinc fremitus per nubila mittunt
<lvcr. rer. nat. 6.200_200> Quaerentesque uiam circum uersantur et ignis
<lvcr. rer. nat. 6.201> Semina conuoluunt <e> nubibus atque ita cogunt
<lvcr. rer. nat. 6.202> Multa rotantque cauis flammam fornacibus intus,
<lvcr. rer. nat. 6.203> Donec diuulsa fulserunt nube corusci.
<lvcr. rer. nat. 6.204> Hac etiam fit uti de causa mobilis ille
<lvcr. rer. nat. 6.205_205> Deuolet in terram liquidi color aureus ignis,
<lvcr. rer. nat. 6.206> Semina quod nubis ipsas permulta necessust
<lvcr. rer. nat. 6.207> Ignis habere; etenim cum sunt umore sine ullo,
<lvcr. rer. nat. 6.208> Flammeus <est> plerumque colos et splendidus ollis.
<lvcr. rer. nat. 6.209> Quippe etenim solis de lumine multa necessest
<lvcr. rer. nat. 6.210_210> Concipere, ut merito rubeant ignisque profundant.
<lvcr. rer. nat. 6.211> Hasce igitur cum uentus agens contrusit in unum
<lvcr. rer. nat. 6.212> Compressitque locum cogens, expressa profundunt
<lvcr. rer. nat. 6.213> Semina quae faciunt flammae fulgere colores.
<lvcr. rer. nat. 6.214> Fulgit item, cum rarescunt quoque nubila caeli.
<lvcr. rer. nat. 6.215_215> Nam cum uentus eas leuiter diducit euntis
<lvcr. rer. nat. 6.216> Dissoluitque, cadant ingratis illa necessest
<lvcr. rer. nat. 6.217> Semina quae faciunt fulgorem. tum sine taetro
<lvcr. rer. nat. 6.218> Terrore et sonitu fulgit nulloque tumultu.
<lvcr. rer. nat. 6.219> Quod superest, <quali> natura praedita constent
<lvcr. rer. nat. 6.220_220> Fulmina, declarant ictus et inusta uaporis
<lvcr. rer. nat. 6.221> Signa notaeque grauis halantis sulpuris auras.
<lvcr. rer. nat. 6.222> Ignis enim sunt haec non uenti signa neque imbris.
<lvcr. rer. nat. 6.223> Praeterea saepe accendunt quoque tecta domorum
<lvcr. rer. nat. 6.224> Et celeri flamma dominantur in aedibus ipsis.
<lvcr. rer. nat. 6.225_225> Hunc tibi subtilem cum primis ignibus ignem
<lvcr. rer. nat. 6.226> Constituit natura minutis mobilibusque
<lvcr. rer. nat. 6.227> Corporibus, cui nil omnino obsistere possit.
<lvcr. rer. nat. 6.228> Transit enim ualidum fulmen per saepta domorum,
<lvcr. rer. nat. 6.229> Clamor ut ac uoces, transit per saxa, per aera,
<lvcr. rer. nat. 6.230_230> Et liquidum puncto facit aes in tempore et aurum,
<lvcr. rer. nat. 6.231> Curat item uasis integris uina repente
<lvcr. rer. nat. 6.232> Diffugiant, quia nimirum facile omnia circum
<lvcr. rer. nat. 6.233> Collaxat rareque facit lateramina uasis
<lvcr. rer. nat. 6.234> Adueniens calor eius et insinuatus in ipsum
<lvcr. rer. nat. 6.235_235> Mobiliter soluens differt primordia uini.
<lvcr. rer. nat. 6.236> Quod solis uapor aetatem non posse uidetur
<lvcr. rer. nat. 6.237> Efficere usque adeo pollens feruore corusco.
<lvcr. rer. nat. 6.238> Tanto mobilior uis et dominantior haec est.
<lvcr. rer. nat. 6.239> Nunc ea quo pacto gignantur et impete tanto
<lvcr. rer. nat. 6.240_240> Fiant ut possint ictu discludere turris,
<lvcr. rer. nat. 6.241> Disturbare domos, auellere tigna trabesque,
<lvcr. rer. nat. 6.242> Et monumenta uirum commoliri atque *ciere*,
<lvcr. rer. nat. 6.243> Exanimare homines, pecudes prosternere passim,
<lvcr. rer. nat. 6.244> Cetera de genere hoc qua ui facere omnia possint,
<lvcr. rer. nat. 6.245_245> Expediam, neque <te> in promissis plura morabor.
<lvcr. rer. nat. 6.246> Fulmina gignier e crassis alteque putandumst
<lvcr. rer. nat. 6.247> Nubibus exstructis; nam caelo nulla sereno
<lvcr. rer. nat. 6.248> Nec leuiter densis mittuntur nubibus umquam.
<lvcr. rer. nat. 6.249> Nam dubio procul hoc fieri manifesta docet res;
<lvcr. rer. nat. 6.250_250> Quod tunc per totum concrescunt aera nubes,
<lvcr. rer. nat. 6.251> Vndique uti tenebras omnis Acherunta reamur
<lvcr. rer. nat. 6.252> Liquisse et magnas caeli complesse cauernas.
<lvcr. rer. nat. 6.253> Vsque adeo taetra nimborum nocte coorta
<lvcr. rer. nat. 6.254> Impendent atrae formidinis ora superne,
<lvcr. rer. nat. 6.255_255> Cum commoliri tempestas fulmina coeptat.
<lvcr. rer. nat. 6.256> Praeterea persaepe niger quoque per mare nimbus,
<lvcr. rer. nat. 6.257> Vt picis e caelo demissum flumen, in undas
<lvcr. rer. nat. 6.258> Sic cadit effertus tenebris procul et trahit atram
<lvcr. rer. nat. 6.259> Fulminibus grauidam tempestatem atque procellis,
<lvcr. rer. nat. 6.260_260> Ignibus ac uentis cum primis ipse repletus,
<lvcr. rer. nat. 6.261> In terra quoque ut horrescant ac tecta requirant.
<lvcr. rer. nat. 6.262> Sic igitur supera nostrum caput esse putandumst
<lvcr. rer. nat. 6.263> Tempestatem altam. neque enim caligine tanta
<lvcr. rer. nat. 6.264> Obruerent terras, nisi inaedificata superne
<lvcr. rer. nat. 6.265_265> Multa forent multis exempto nubila sole;
<lvcr. rer. nat. 6.266> Nec tanto possent uenientes opprimere imbri,
<lvcr. rer. nat. 6.267> Flumina abundare ut facerent camposque natare,
<lvcr. rer. nat. 6.268> Si non exstructis foret alte nubibus aether.
<lvcr. rer. nat. 6.269> Hic igitur uentis atque ignibus omnia plena
<lvcr. rer. nat. 6.270_270> Sunt; ideo passim fremitus et fulgura fiunt.
<lvcr. rer. nat. 6.271> Quippe etenim supra docui permulta uaporis
<lvcr. rer. nat. 6.272> Semina habere cauas nubis et multa necessest
<lvcr. rer. nat. 6.273> Concipere ex solis radiis ardoreque eorum.
<lvcr. rer. nat. 6.274> Hoc ubi uentus eas idem qui cogit in unum
<lvcr. rer. nat. 6.275_275> Forte locum quemuis, expressit multa uaporis
<lvcr. rer. nat. 6.276> Semina seque simul cum eo commiscuit igni,
<lvcr. rer. nat. 6.277> Insinuatus ibi uertex uersatur in arto
<lvcr. rer. nat. 6.278> Et calidis acuit fulmen fornacibus intus.
<lvcr. rer. nat. 6.279> Nam duplici ratione accenditur, ipse sua cum
<lvcr. rer. nat. 6.280_280> Mobilitate calescit et e contagibus ignis.
<lvcr. rer. nat. 6.281> Inde ubi percaluit uenti uis <et> grauis ignis
<lvcr. rer. nat. 6.282> Impetus incessit, maturum tum quasi fulmen
<lvcr. rer. nat. 6.283> Perscindit subito nubem, ferturque coruscis
<lvcr. rer. nat. 6.284> Omnia luminibus lustrans loca percitus ardor.
<lvcr. rer. nat. 6.285_285> Quem grauis insequitur sonitus, displosa repente
<lvcr. rer. nat. 6.286> Opprimere ut caeli uideantur templa superne.
<lvcr. rer. nat. 6.287> Inde tremor terras grauiter pertemptat et altum
<lvcr. rer. nat. 6.288> Murmura percurrunt caelum; nam tota fere tum
<lvcr. rer. nat. 6.289> Tempestas concussa tremit fremitusque mouentur.
<lvcr. rer. nat. 6.290_290> Quo de concussu sequitur grauis imber et uber,
<lvcr. rer. nat. 6.291> Omnis uti uideatur in imbrem uertier aether
<lvcr. rer. nat. 6.292> Atque ita praecipitans ad diluuiem reuocare:
<lvcr. rer. nat. 6.293> Tantus discidio nubis uentique procella
<lvcr. rer. nat. 6.294> Mittitur, ardenti sonitus cum prouolat ictu.
<lvcr. rer. nat. 6.295_295> Est etiam cum uis extrinsecus incita uenti
<lvcr. rer. nat. 6.296> Incidit in calidam maturo fulmine nubem;
<lvcr. rer. nat. 6.297> Quam cum perscidit, extemplo cadit igneus ille
<lvcr. rer. nat. 6.298> Vertex quem patrio uocitamus nomine fulmen.
<lvcr. rer. nat. 6.299> Hoc fit idem in partis alias, quocumque tulit uis.
<lvcr. rer. nat. 6.300_300> Fit quoque ut interdum uenti uis missa sine igni
<lvcr. rer. nat. 6.301> Igniscat tamen in spatio longoque meatu,
<lvcr. rer. nat. 6.302> Dum uenit, amittens in cursu corpora quaedam
<lvcr. rer. nat. 6.303> Grandia quae nequeunt pariter penetrare per auras;
<lvcr. rer. nat. 6.304> Atque alia ex ipso corradens aere portat
<lvcr. rer. nat. 6.305_305> Paruula quae faciunt ignem commixta uolando;
<lvcr. rer. nat. 6.306> Non alia longe ratione ac plumbea saepe
<lvcr. rer. nat. 6.307> Feruida fit glans in cursu, cum multa rigoris
<lvcr. rer. nat. 6.308> Corpora dimittens ignem concepit in auris.
<lvcr. rer. nat. 6.309> Fit quoque ut ipsius plagae uis excitet ignem,
<lvcr. rer. nat. 6.310_310> Frigida cum uenti pepulit uis missa sine igni,
<lvcr. rer. nat. 6.311> Nimirum quia, cum uementi perculit ictu,
<lvcr. rer. nat. 6.312> Confluere ex ipso possunt elementa uaporis
<lvcr. rer. nat. 6.313> Et simul ex illa quae tum res excipit ictum;
<lvcr. rer. nat. 6.314> Vt, lapidem ferro cum caedimus, euolat ignis,
<lvcr. rer. nat. 6.315_315> Nec, quod frigida uis ferrist, hoc setius illi
<lvcr. rer. nat. 6.316> Semina concurrunt calidi fulgoris ad ictum.
<lvcr. rer. nat. 6.317> Sic igitur quoque res accendi fulmine debet,
<lvcr. rer. nat. 6.318> Opportuna fuit si forte et idonea flammis.
<lvcr. rer. nat. 6.319> Nec temere omnino plane uis frigida uenti
<lvcr. rer. nat. 6.320_320> Esse potest, ea quae tanta ui missa supernest,
<lvcr. rer. nat. 6.321> Quin, prius in cursu si non accenditur igni,
<lvcr. rer. nat. 6.322> At tepefacta tamen ueniat commixta calore.
<lvcr. rer. nat. 6.323> Mobilitas autem fit fulminis et grauis ictus,
<lvcr. rer. nat. 6.324> Et celeri ferme percurrunt fulmina lapsu,
<lvcr. rer. nat. 6.325_325> Nubibus ipsa quod omnino prius incita se uis
<lvcr. rer. nat. 6.326> Colligit et magnum conamen sumit eundi,
<lvcr. rer. nat. 6.327> Inde ubi non potuit nubes capere impetis auctum,
<lvcr. rer. nat. 6.328> Exprimitur uis atque ideo uolat impete miro,
<lvcr. rer. nat. 6.329> Vt ualidis quae de tormentis missa feruntur.
<lvcr. rer. nat. 6.330_330> Adde quod e paruis et leuibus est elementis,
<lvcr. rer. nat. 6.331> Nec facilest tali naturae obsistere quicquam.
<lvcr. rer. nat. 6.332> Inter enim fugit ac penetrat per rara uiarum,
<lvcr. rer. nat. 6.333> Non igitur multis offensibus in remorando
<lvcr. rer. nat. 6.334> Haesitat, hanc ob rem celeri uolat impete labens.
<lvcr. rer. nat. 6.335_335> Deinde, quod omnino natura pondera deorsum
<lvcr. rer. nat. 6.336> Omnia nituntur, cum plagast addita uero,
<lvcr. rer. nat. 6.337> Mobilitas duplicatur et impetus ille grauescit,
<lvcr. rer. nat. 6.338> Vt uementius et citius quaecumque morantur
<lvcr. rer. nat. 6.339> Obuia discutiat plagis itinerque sequatur.
<lvcr. rer. nat. 6.340_340> Denique quod longo uenit impete, sumere debet
<lvcr. rer. nat. 6.341> Mobilitatem etiam atque etiam, quae crescit eundo
<lvcr. rer. nat. 6.342> Et ualidas auget uiris et roborat ictum.
<lvcr. rer. nat. 6.343> Nam facit ut quae sint illius semina cumque
<lvcr. rer. nat. 6.344> E regione locum quasi in unum cuncta ferantur,
<lvcr. rer. nat. 6.345_345> Omnia coniciens in eum uoluentia cursum.
<lvcr. rer. nat. 6.346> Forsitan ex ipso ueniens trahat aere quaedam
<lvcr. rer. nat. 6.347> Corpora quae plagis incendunt mobilitatem.
<lvcr. rer. nat. 6.348> Incolumisque uenit per res atque integra transit
<lvcr. rer. nat. 6.349> Multa, foraminibus liquidus quia transuolat ignis.
<lvcr. rer. nat. 6.350_350> Multaque perfigit, cum corpora fulminis ipsa
<lvcr. rer. nat. 6.351> Corporibus rerum inciderunt, qua texta tenentur.
<lvcr. rer. nat. 6.352> Dissoluit porro facile aes aurumque repente
<lvcr. rer. nat. 6.353> Conferuefacit, e paruis quia facta minute
<lvcr. rer. nat. 6.354> Corporibus uis est et leuibus ex elementis,
<lvcr. rer. nat. 6.355_355> Quae facile insinuantur et insinuata repente
<lvcr. rer. nat. 6.356> Dissoluunt nodos omnis et uincla relaxant.
<lvcr. rer. nat. 6.357> Autumnoque magis stellis fulgentibus apta
<lvcr. rer. nat. 6.358> Concutitur caeli domus undique totaque tellus,
<lvcr. rer. nat. 6.359> Et cum tempora se ueris florentia pandunt.
<lvcr. rer. nat. 6.360_360> Frigore enim desunt ignes uentique calore
<lvcr. rer. nat. 6.361> Deficiunt neque sunt tam denso corpore nubes.
<lvcr. rer. nat. 6.362> Interutrasque igitur cum caeli tempora constant,
<lvcr. rer. nat. 6.363> Tum uariae causae concurrunt fulminis omnes.
<lvcr. rer. nat. 6.364> Nam fretus ipse anni permiscet frigus <et> aestum,
<lvcr. rer. nat. 6.365_365> Quorum utrumque opus est fabricanda ad fulmina nubi,
<lvcr. rer. nat. 6.366> Vt discordia <sit> rerum magnoque tumultu
<lvcr. rer. nat. 6.367> Ignibus et uentis furibundus fluctuet aer.
<lvcr. rer. nat. 6.368> Prima caloris enim pars est postrema rigoris;
<lvcr. rer. nat. 6.369> Tempus id est uernum; quare pugnare necessest
<lvcr. rer. nat. 6.370_370> Dissimilis <res> inter se turbareque mixtas.
<lvcr. rer. nat. 6.371> Et calor extremus primo cum frigore mixtus
<lvcr. rer. nat. 6.372> Voluitur, autumni quod fertur nomine tempus,
<lvcr. rer. nat. 6.373> Hic quoque confligunt hiemes aestatibus acres.
<lvcr. rer. nat. 6.374> Propterea <freta> sunt haec anni nominitanda,
<lvcr. rer. nat. 6.375_375> Nec mirumst, in eo si tempore plurima fiunt
<lvcr. rer. nat. 6.376> Fulmina tempestasque cietur turbida caelo,
<lvcr. rer. nat. 6.377> Ancipiti quoniam bello turbatur utrimque,
<lvcr. rer. nat. 6.378> Hinc flammis illinc uentis umoreque mixto.
<lvcr. rer. nat. 6.379> Hoc est igniferi naturam fulminis ipsam
<lvcr. rer. nat. 6.380_380> Perspicere et qua ui faciat rem quamque uidere,
<lvcr. rer. nat. 6.381> Non Tyrrhena retro uoluentem carmina frustra
<lvcr. rer. nat. 6.382> Indicia occultae diuum perquirere mentis,
<lvcr. rer. nat. 6.383> Vnde uolans ignis peruenerit aut in utram se
<lvcr. rer. nat. 6.384> Verterit hinc partem, quo pacto per loca saepta
<lvcr. rer. nat. 6.385_385> Insinuarit, et hinc dominatus ut extulerit se,
<lvcr. rer. nat. 6.386> Quidue nocere queat de caelo fulminis ictus.
<lvcr. rer. nat. 6.387> Quod si Iuppiter atque alii fulgentia diui
<lvcr. rer. nat. 6.388> Terrifico quatiunt sonitu caelestia templa
<lvcr. rer. nat. 6.389> Et iaciunt ignem quo cuiquest cumque uoluntas,
<lvcr. rer. nat. 6.390_390> Cur quibus incautum scelus auersabile cumquest
<lvcr. rer. nat. 6.391> Non faciunt icti flammas ut fulguris halent
<lvcr. rer. nat. 6.392> Pectore perfixo, documen mortalibus acre,
<lvcr. rer. nat. 6.393> Et potius nulla sibi turpi conscius in re
<lvcr. rer. nat. 6.394> Voluitur in flammis innoxius inque peditur
<lvcr. rer. nat. 6.395_395> Turbine caelesti subito correptus et igni?
<lvcr. rer. nat. 6.396> Cur etiam loca sola petunt frustraque laborant?
<lvcr. rer. nat. 6.397> An tum bracchia consuescunt firmantque lacertos?
<lvcr. rer. nat. 6.398> In terraque patris cur telum perpetiuntur
<lvcr. rer. nat. 6.399> Obtundi? cur ipse sinit neque parcit in hostis?
<lvcr. rer. nat. 6.400_400> Denique cur numquam caelo iacit undique puro
<lvcr. rer. nat. 6.401> Iuppiter in terras fulmen sonitusque profundit?
<lvcr. rer. nat. 6.402> An simul ac nubes successere, ipse in eas tum
<lvcr. rer. nat. 6.403> Descendit, prope ut hinc teli determinet ictus?
<lvcr. rer. nat. 6.404> In mare qua porro mittit ratione? quid undas
<lvcr. rer. nat. 6.405_405> Arguit et liquidam molem camposque natantis?
<lvcr. rer. nat. 6.406> Praeterea si uult caueamus fulminis ictum,
<lvcr. rer. nat. 6.407> Cur dubitat facere ut possimus cernere missum?
<lvcr. rer. nat. 6.408> Si nec opinantis autem uult opprimere igni,
<lvcr. rer. nat. 6.409> Cur tonat ex illa parte, ut uitare queamus,
<lvcr. rer. nat. 6.410_410> Cur tenebras ante et fremitus et murmura concit?
<lvcr. rer. nat. 6.411> Et simul in multas partis qui credere possis
<lvcr. rer. nat. 6.412> Mittere? an hoc ausis numquam contendere factum,
<lvcr. rer. nat. 6.413> Vt fierent ictus uno sub tempore plures?
<lvcr. rer. nat. 6.414> At saepest numero factum fierique necessest,
<lvcr. rer. nat. 6.415_415> Vt pluere in multis regionibus et cadere imbris,
<lvcr. rer. nat. 6.416> Fulmina sic uno fieri sub tempore multa.
<lvcr. rer. nat. 6.417> Postremo cur sancta deum delubra suasque
<lvcr. rer. nat. 6.418> Discutit infesto praeclaras fulmine sedis
<lvcr. rer. nat. 6.419> Et bene facta deum frangit simulacra suisque
<lvcr. rer. nat. 6.420_420> Demit imaginibus uiolento uulnere honorem?
<lvcr. rer. nat. 6.421> Altaque cur plerumque petit loca plurimaque eius
<lvcr. rer. nat. 6.422> Montibus in summis uestigia cernimus ignis?
<lvcr. rer. nat. 6.423> Quod superest, facilest ex his cognoscere rebus,
<lvcr. rer. nat. 6.424> Presteras Grai quos ab re nominitarunt,
<lvcr. rer. nat. 6.425_425> In mare qua missi ueniant ratione superne.
<lvcr. rer. nat. 6.426> Nam fit ut interdum tamquam demissa columna
<lvcr. rer. nat. 6.427> In mare de caelo descendat, quam freta circum
<lvcr. rer. nat. 6.428> Feruescunt grauiter spirantibus incita flabris,
<lvcr. rer. nat. 6.429> Et quaecumque in eo tum sint deprensa tumultu
<lvcr. rer. nat. 6.430_430> Nauigia in summum ueniant uexata periclum.
<lvcr. rer. nat. 6.431> Hoc fit ubi interdum non quit uis incita uenti
<lvcr. rer. nat. 6.432> Rumpere quam coepit nubem, sed deprimit, ut sit
<lvcr. rer. nat. 6.433> In mare de caelo tamquam demissa columna,
<lvcr. rer. nat. 6.434> Paulatim, quasi quid pugno bracchique superne
<lvcr. rer. nat. 6.435_435> Coniectu trudatur et extendatur in undas;
<lvcr. rer. nat. 6.436> Quam cum discidit, hinc prorumpitur in mare uenti
<lvcr. rer. nat. 6.437> Vis et feruorem mirum concinnat in undis.
<lvcr. rer. nat. 6.438> Versabundus enim turbo descendit et illam
<lvcr. rer. nat. 6.439> Deducit pariter lento cum corpore nubem;
<lvcr. rer. nat. 6.440_440> Quam simul ac grauidam detrusit ad aequora ponti,
<lvcr. rer. nat. 6.441> Ille in aquam subito totum se immittit et omne
<lvcr. rer. nat. 6.442> Excitat ingenti sonitu mare feruere cogens.
<lvcr. rer. nat. 6.443> Fit quoque ut inuoluat uenti se nubibus ipse
<lvcr. rer. nat. 6.444> Vertex corradens ex aere semina nubis
<lvcr. rer. nat. 6.445_445> Et quasi demissum caelo prestera imitetur.
<lvcr. rer. nat. 6.446> Hic ubi se in terras demisit dissoluitque(==DISSOLUITQVE),
<lvcr. rer. nat. 6.447> Turbinis immanem uim prouomit atque procellae.
<lvcr. rer. nat. 6.448> Sed quia fit raro omnino montisque necessest
<lvcr. rer. nat. 6.449> Officere in terris, apparet crebrius idem
<lvcr. rer. nat. 6.450_450> Prospectu maris in magno caeloque patenti.
<lvcr. rer. nat. 6.451> Nubila concrescunt, ubi corpora multa uolando
<lvcr. rer. nat. 6.452> Hoc supero in caeli spatio coiere repente
<lvcr. rer. nat. 6.453> Asperiora, moris quae possint indupedita
<lvcr. rer. nat. 6.454> Exiguis tamen inter se comprensa teneri.
<lvcr. rer. nat. 6.455_455> Haec faciunt primum paruas consistere nubis;
<lvcr. rer. nat. 6.456> Inde ea comprendunt inter se conque gregantur
<lvcr. rer. nat. 6.457> Et coniungendo crescunt uentisque feruntur
<lvcr. rer. nat. 6.458> Vsque adeo donec tempestas saeua coortast.
<lvcr. rer. nat. 6.459> Fit quoque uti montis uicina cacumina caelo
<lvcr. rer. nat. 6.460_460> Quam sint quoque(==QVO+QVE) magis, tanto magis edita fument
<lvcr. rer. nat. 6.461> Assidue fuluae nubis caligine crassa
<lvcr. rer. nat. 6.462> Propterea quia, cum consistunt nubila primum,
<lvcr. rer. nat. 6.463> Ante uidere oculi quam possint tenuia, uenti
<lvcr. rer. nat. 6.464> Portantes cogunt ad summa cacumina montis.
<lvcr. rer. nat. 6.465_465> Hic demum fit uti turba maiore coorta
<lvcr. rer. nat. 6.466> Et condensa queant apparere et simul ipso
<lvcr. rer. nat. 6.467> Vertice de montis uideantur surgere in aethram.
<lvcr. rer. nat. 6.468> Nam loca declarat sursum uentosa patere
<lvcr. rer. nat. 6.469> Res ipsa et sensus, montis cum ascendimus altos.
<lvcr. rer. nat. 6.470_470> Praeterea permulta mari quoque tollere toto
<lvcr. rer. nat. 6.471> Corpora naturam declarant litore uestes
<lvcr. rer. nat. 6.472> Suspensae, cum concipiunt umoris adhaesum.
<lvcr. rer. nat. 6.473> Quo magis ad nubis augendas multa uidentur
<lvcr. rer. nat. 6.474> Posse quoque e salso consurgere momine ponti;
<lvcr. rer. nat. 6.475_475> Nam ratio consanguineast umoribus omnis.
<lvcr. rer. nat. 6.476> Praeterea fluuiis ex omnibus et simul ipsa
<lvcr. rer. nat. 6.477> Surgere de terra nebulas aestumque uidemus.
<lvcr. rer. nat. 6.478> Quae uelut halitus hinc ita sursum expressa feruntur
<lvcr. rer. nat. 6.479> Suffunduntque sua caelum caligine et altas
<lvcr. rer. nat. 6.480_480> Sufficiunt nubis paulatim conueniundo.
<lvcr. rer. nat. 6.481> Vrget enim quoque signiferi super aetheris aestus
<lvcr. rer. nat. 6.482> Et quasi densendo subtexit caerula nimbis.
<lvcr. rer. nat. 6.483> Fit quoque ut hunc ueniant in caelum extrinsecus illa
<lvcr. rer. nat. 6.484> Corpora quae faciunt nubis nimbosque uolantis.
<lvcr. rer. nat. 6.485_485> Innumerabilem enim numerum summamque profundi
<lvcr. rer. nat. 6.486> Esse infinitam docui, quantaque uolarent
<lvcr. rer. nat. 6.487> Corpora mobilitate ostendi quamque repente
<lvcr. rer. nat. 6.488> Immemorabile <per> spatium transire solerent.
<lvcr. rer. nat. 6.489> Haud igitur mirumst si paruo tempore saepe
<lvcr. rer. nat. 6.490_490> Tam magnis +montis+ tempestas atque tenebrae
<lvcr. rer. nat. 6.491> Coperiant maria ac terras impensa superne,
<lvcr. rer. nat. 6.492> Vndique quandoquidem per caulas aetheris omnis
<lvcr. rer. nat. 6.493> Et quasi per magni circum spiracula mundi
<lvcr. rer. nat. 6.494> Exitus introitusque elementis redditus exstat.
<lvcr. rer. nat. 6.495_495> Nunc age, quo pacto pluuius concrescat in altis
<lvcr. rer. nat. 6.496> Nubibus umor et in terras demissus ut imber
<lvcr. rer. nat. 6.497> Decidat, expediam. primum iam semina aquai
<lvcr. rer. nat. 6.498> Multa simul uincam consurgere nubibus ipsis
<lvcr. rer. nat. 6.499> Omnibus ex rebus pariterque ita crescere utrumque,
<lvcr. rer. nat. 6.500_500> Et nubis et aquam quaecumque in nubibus exstat,
<lvcr. rer. nat. 6.501> Vt pariter nobis corpus cum sanguine crescit,
<lvcr. rer. nat. 6.502> Sudor item atque umor quicumque est denique membris.
<lvcr. rer. nat. 6.503> Concipiunt etiam multum quoque saepe marinum
<lvcr. rer. nat. 6.504> Vmorem, ueluti pendentia uellera lanae,
<lvcr. rer. nat. 6.505_505> Cum supera magnum mare uenti nubila portant.
<lvcr. rer. nat. 6.506> Consimili ratione ex omnibus amnibus umor
<lvcr. rer. nat. 6.507> Tollitur in nubis. quo cum bene semina aquarum
<lvcr. rer. nat. 6.508> Multa modis multis conuenere undique adaucta,
<lvcr. rer. nat. 6.509> Confertae nubes <umorem> mittere certant
<lvcr. rer. nat. 6.510_510> Dupliciter; nam uis uenti contrudit et ipsa
<lvcr. rer. nat. 6.511> Copia nimborum turba maiore coacta
<lvcr. rer. nat. 6.512> Vrget <et> e supero premit ac facit effluere imbris.
<lvcr. rer. nat. 6.513> Praeterea cum rarescunt quoque nubila uentis
<lvcr. rer. nat. 6.514> Aut dissoluuntur, solis super icta calore,
<lvcr. rer. nat. 6.515_515> Mittunt umorem pluuium stillantque, quasi igni
<lvcr. rer. nat. 6.516> Cera super calido tabescens multa liquescat.
<lvcr. rer. nat. 6.517> Sed uemens imber fit, ubi uementer utraque
<lvcr. rer. nat. 6.518> Nubila ui cumulata premuntur et impete uenti.
<lvcr. rer. nat. 6.519> At retinere diu pluuiae longumque morari
<lvcr. rer. nat. 6.520_520> Consuerunt, ubi multa cientur semina aquarum
<lvcr. rer. nat. 6.521> Atque aliis aliae nubes nimbique rigantes
<lvcr. rer. nat. 6.522> Insuper atque omni uulgo de parte feruntur,
<lvcr. rer. nat. 6.523> Terraque cum fumans umorem tota redhalat.
<lvcr. rer. nat. 6.524> Hic ubi sol radiis tempestatem inter opacam
<lvcr. rer. nat. 6.525_525> Aduersa fulsit nimborum aspergine contra,
<lvcr. rer. nat. 6.526> Tum color in nigris exsistit nubibus arci.
<lvcr. rer. nat. 6.527> Cetera quae sursum crescunt sursumque creantur,
<lvcr. rer. nat. 6.528> Et quae concrescunt in nubibus, omnia, prorsum
<lvcr. rer. nat. 6.529> Omnia, nix uenti grando(==GRANDO+) gelidaeque pruinae
<lvcr. rer. nat. 6.530_530> Et uis magna geli, magnum duramen aquarum,
<lvcr. rer. nat. 6.531> Et mora quae fluuios passim refrenat auentis,
<lvcr. rer. nat. 6.532> Perfacilest tamen haec reperire animoque uidere
<lvcr. rer. nat. 6.533> Omnia quo pacto fiant quareue creentur,
<lvcr. rer. nat. 6.534> Cum bene cognoris elementis reddita quae sint.
<lvcr. rer. nat. 6.535_535> Nunc age quae ratio terrai motibus exstet
<lvcr. rer. nat. 6.536> Percipe. et in primis terram fac ut esse rearis
<lvcr. rer. nat. 6.537> Subter item ut supera uentosis undique plenam
<lvcr. rer. nat. 6.538> Speluncis multosque lacus multasque lacunas
<lvcr. rer. nat. 6.539> In gremio gerere et rupis deruptaque saxa;
<lvcr. rer. nat. 6.540_540> Multaque sub tergo terrai flumina tecta
<lvcr. rer. nat. 6.541> Voluere(==VOLVERE) ui fluctus summersaque saxa putandumst.
<lvcr. rer. nat. 6.542> Vndique enim similem esse sui res postulat ipsa.
<lvcr. rer. nat. 6.543> His igitur rebus subiunctis suppositisque
<lvcr. rer. nat. 6.544> Terra superne tremit magnis concussa ruinis,
<lvcr. rer. nat. 6.545_545> Subter ubi ingentis speluncas subruit aetas;
<lvcr. rer. nat. 6.546> Quippe cadunt toti montes magnoque repente
<lvcr. rer. nat. 6.547> Concussu late disserpunt inde tremores.
<lvcr. rer. nat. 6.548> Et merito, quoniam plaustri concussa tremescunt
<lvcr. rer. nat. 6.549> Tecta uiam propter non magno pondere tota,
<lvcr. rer. nat. 6.550_550> Nec minus exsultant +es dupuis+ cumque uiai
<lvcr. rer. nat. 6.551> Ferratos utrimque rotarum succutit orbis.
<lvcr. rer. nat. 6.552> Fit quoque, ubi in magnas aquae(==A-QU-A.E) uastasque lacunas
<lvcr. rer. nat. 6.553> Gleba uetustate e terra prouoluitur ingens,
<lvcr. rer. nat. 6.554> Vt iactetur aquae fluctu quoque terra uacillans;
<lvcr. rer. nat. 6.555_555> Vt uas interdum non quit constare, nisi umor
<lvcr. rer. nat. 6.556> Destitit in dubio fluctu iactarier intus.
<lvcr. rer. nat. 6.557> Praeterea uentus cum per loca subcaua terrae
<lvcr. rer. nat. 6.558> Collectus parte ex una procumbit et urget
<lvcr. rer. nat. 6.559> Obnixus magnis speluncas uiribus altas,
<lvcr. rer. nat. 6.560_560> Incumbit tellus quo uenti prona premit uis.
<lvcr. rer. nat. 6.561> Tum supera terram quae sunt exstructa domorum
<lvcr. rer. nat. 6.562> Ad caelumque magis quanto sunt edita quaeque,
<lvcr. rer. nat. 6.563> Inclinata minent in eandem prodita partem
<lvcr. rer. nat. 6.564> Protractaeque trabes impendent ire paratae.
<lvcr. rer. nat. 6.565_565> Et metuunt magni naturam credere mundi
<lvcr. rer. nat. 6.566> Exitiale aliquod tempus clademque manere,
<lvcr. rer. nat. 6.567> Cum uideant tantam terrarum incumbere molem!
<lvcr. rer. nat. 6.568> Quod nisi respirent uenti, uis nulla refrenet
<lvcr. rer. nat. 6.569> Res neque ab exitio possit reprehendere euntis.
<lvcr. rer. nat. 6.570_570> Nunc quia respirant alternis inque grauescunt
<lvcr. rer. nat. 6.571> Et quasi collecti redeunt ceduntque repulsi,
<lvcr. rer. nat. 6.572> Saepius hanc ob rem minitatur terra ruinas
<lvcr. rer. nat. 6.573> Quam facit; inclinatur enim retroque recellit
<lvcr. rer. nat. 6.574> Et recipit prolapsa suas in pondera sedis.
<lvcr. rer. nat. 6.575_575> Hac igitur ratione uacillant omnia tecta,
<lvcr. rer. nat. 6.576> Summa magis mediis, media imis, ima perhilum.
<lvcr. rer. nat. 6.577> Est haec eiusdem quoque magni causa tremoris,
<lvcr. rer. nat. 6.578> Ventus ubi atque animae subito uis maxima quaedam
<lvcr. rer. nat. 6.579> Aut extrinsecus aut ipsa tellure coorta
<lvcr. rer. nat. 6.580_580> In loca se caua terrai coniecit ibique
<lvcr. rer. nat. 6.581> Speluncas inter magnas fremit ante tumultu
<lvcr. rer. nat. 6.582> Versabunda<que> portatur, post incita cum uis
<lvcr. rer. nat. 6.583> Exagitata foras erumpitur et simul altam
<lvcr. rer. nat. 6.584> Diffindens terram magnum concinnat hiatum.
<lvcr. rer. nat. 6.585_585> In Syria Sidone quod accidit et fuit Aegi
<lvcr. rer. nat. 6.586> In Peloponneso, quas exitus hic animai
<lvcr. rer. nat. 6.587> Disturbat urbis et terrae motus obortus.
<lvcr. rer. nat. 6.588> Multaque praeterea ceciderunt moenia magnis
<lvcr. rer. nat. 6.589> Motibus in terris et multae per mare pessum
<lvcr. rer. nat. 6.590_590> Subsedere suis pariter cum ciuibus urbes.
<lvcr. rer. nat. 6.591> Quod nisi prorumpit, tamen impetus ipse animai
<lvcr. rer. nat. 6.592> Et fera uis uenti per crebra foramina terrae
<lvcr. rer. nat. 6.593> Dispertitur ut horror et incutit inde tremorem;
<lvcr. rer. nat. 6.594> Frigus uti nostros penitus cum uenit in artus,
<lvcr. rer. nat. 6.595_595> Concutit inuitos cogens tremere atque mouere.
<lvcr. rer. nat. 6.596> Ancipiti trepidant igitur terrore per urbis,
<lvcr. rer. nat. 6.597> Tecta superne timent, metuunt inferne cauernas
<lvcr. rer. nat. 6.598> Terrai ne dissoluat natura repente,
<lvcr. rer. nat. 6.599> Neu distracta suum late dispandat hiatum
<lvcr. rer. nat. 6.600_600> Atque suis confusa uelit complere ruinis.
<lvcr. rer. nat. 6.601> Proinde licet quamuis caelum terramque reantur
<lvcr. rer. nat. 6.602> Incorrupta fore aeternae mandata saluti;
<lvcr. rer. nat. 6.603> Et tamen interdum praesens uis ipsa pericli
<lvcr. rer. nat. 6.604> Subdit et hunc stimulum quadam de parte timoris,
<lvcr. rer. nat. 6.605_605> Ne pedibus raptim tellus subtracta feratur
<lvcr. rer. nat. 6.606> In barathrum rerumque sequatur prodita summa
<lvcr. rer. nat. 6.607> Funditus et fiat mundi confusa ruina.
<lvcr. rer. nat. 6.608> Principio mare mirantur non reddere maius
<lvcr. rer. nat. 6.609> Naturam, quo sit tantus decursus aquarum,
<lvcr. rer. nat. 6.610_610> Omnia quo ueniant ex omni flumina parte.
<lvcr. rer. nat. 6.611> Adde uagos imbris tempestatesque uolantis,
<lvcr. rer. nat. 6.612> Omnia quae maria ac terras sparguntque rigantque;
<lvcr. rer. nat. 6.613> Adde suos fontis; tamen ad maris omnia summam
<lvcr. rer. nat. 6.614> Guttai uix instar erunt unius adaugmen;
<lvcr. rer. nat. 6.615_615> Quo minus est mirum mare non augescere magnum.
<lvcr. rer. nat. 6.616> Praeterea magnam sol partem detrahit aestu.
<lvcr. rer. nat. 6.617> Quippe uidemus enim uestis umore madentis
<lvcr. rer. nat. 6.618> Exsiccare suis radiis ardentibu' solem:
<lvcr. rer. nat. 6.619> At pelage multa et late substrata uidemus.
<lvcr. rer. nat. 6.620_620> Proinde licet quamuis ex uno quoque(==QVO+QVE) loco sol
<lvcr. rer. nat. 6.621> Vmoris paruam delibet ab aequore partem;
<lvcr. rer. nat. 6.622> Largiter in tanto spatio tamen auferet undis.
<lvcr. rer. nat. 6.623> Tum porro uenti quoque magnam tollere partem
<lvcr. rer. nat. 6.624> Vmoris possunt uerrentes aequora, uentis
<lvcr. rer. nat. 6.625_625> Vna nocte uias quoniam persaepe uidemus
<lvcr. rer. nat. 6.626> Siccari mollisque luti concrescere crustas.
<lvcr. rer. nat. 6.627> Praeterea docui multum quoque tollere nubis
<lvcr. rer. nat. 6.628> Vmorem magno conceptum ex aequore ponti
<lvcr. rer. nat. 6.629> Et passim toto terrarum spargere in orbi,
<lvcr. rer. nat. 6.630_630> Cum pluit in terris et uenti nubila portant.
<lvcr. rer. nat. 6.631> Postremo quoniam raro cum corpore tellus
<lvcr. rer. nat. 6.632> Est, et coniunctast, oras maris undique cingens,
<lvcr. rer. nat. 6.633> Debet, ut in mare de terris uenit umor aquai,
<lvcr. rer. nat. 6.634> In terras itidem manare ex aequore salso;
<lvcr. rer. nat. 6.635_635> Percolatur enim uirus retroque remanat
<lvcr. rer. nat. 6.636> Materies umoris et ad caput amnibus omnis
<lvcr. rer. nat. 6.637> Confluit, inde super terras redit agmine dulci
<lvcr. rer. nat. 6.638> Qua uia secta semel liquido pede detulit undas.
<lvcr. rer. nat. 6.639> Nunc ratio quae sit, per fauces montis ut Aetnae
<lvcr. rer. nat. 6.640_640> Exspirent ignes interdum turbine tanto,
<lvcr. rer. nat. 6.641> Expediam. neque enim mediocri clade coorta
<lvcr. rer. nat. 6.642> Flammea tempestas Siculum dominata per agros
<lvcr. rer. nat. 6.643> Finitimis ad se conuertit gentibus ora,
<lvcr. rer. nat. 6.644> Fumida cum caeli scintillare omnia templa
<lvcr. rer. nat. 6.645_645> Cernentes pauida complebant pectora cura,
<lvcr. rer. nat. 6.646> Quid moliretur rerum natura nouarum.
<lvcr. rer. nat. 6.647> Hisce tibi in rebus latest alteque uidendum
<lvcr. rer. nat. 6.648> Et longe cunctas in partis dispiciendum,
<lvcr. rer. nat. 6.649> Vt reminiscaris summam rerum esse profundam
<lvcr. rer. nat. 6.650_650> Et uideas caelum summai totius unum
<lvcr. rer. nat. 6.651> Quam sit paruula pars et quam multesima constet
<lvcr. rer. nat. 6.652> Nec tota pars, homo terrai quota totius unus.
<lvcr. rer. nat. 6.653> Quod bene propositum si plane contueare
<lvcr. rer. nat. 6.654> Ac uideas plane, mirari multa relinquas.
<lvcr. rer. nat. 6.655_655> Numquis enim nostrum miratur siquis in artus
<lvcr. rer. nat. 6.656> Accepit calido febrim feruore coortam
<lvcr. rer. nat. 6.657> Aut alium quemuis morbi per membra dolorem?
<lvcr. rer. nat. 6.658> Obturgescit enim subito pes, arripit acer
<lvcr. rer. nat. 6.659> Saepe dolor dentis, oculos inuadit in ipsos,
<lvcr. rer. nat. 6.660_660> Exsistit sacer ignis et urit corpore serpens
<lvcr. rer. nat. 6.661> Quamcumque arripuit partem, repitque per artus,
<lvcr. rer. nat. 6.662> Nimirum quia sunt multarum semina rerum,
<lvcr. rer. nat. 6.663> Et satis haec tellus morbi caelumque mali fert,
<lvcr. rer. nat. 6.664> Vnde queat uis immensi procrescere morbi.
<lvcr. rer. nat. 6.665_665> Sic igitur toti caelo terraeque putandumst
<lvcr. rer. nat. 6.666> Ex infinito satis omnia suppeditare,
<lvcr. rer. nat. 6.667> Vnde repente queat tellus concussa moueri
<lvcr. rer. nat. 6.668> Perque mare ac terras rapidus percurrere turbo,
<lvcr. rer. nat. 6.669> Ignis abundare Aetnaeus, flammescere caelum.
<lvcr. rer. nat. 6.670_670> Id quoque enim fit et ardescunt caelestia templa
<lvcr. rer. nat. 6.671> Et tempestates pluuiae grauiore coortu
<lvcr. rer. nat. 6.672> Sunt, ubi forte ita se tetulerunt semina aquarum.
<lvcr. rer. nat. 6.673>"At nimis est ingens incendi turbidus ardor."
<lvcr. rer. nat. 6.674> Scilicet et fluuius, qui uisus maximus ei
<lvcr. rer. nat. 6.675_675> Qui non ante aliquem maiorem uidit, et ingens
<lvcr. rer. nat. 6.676> Arbor homoque uidetur, et omnia de genere omni
<lvcr. rer. nat. 6.677> Maxima quae uidit quisque, haec ingentia fingit,
<lvcr. rer. nat. 6.678> Cum tamen omnia cum caelo terraque marique
<lvcr. rer. nat. 6.679> Nil sint ad summam summai totius omnem.
<lvcr. rer. nat. 6.680_680> Nunc tamen illa modis quibus irritata repente
<lvcr. rer. nat. 6.681> Flamma foras uastis Aetnae fornacibus efflet,
<lvcr. rer. nat. 6.682> Expediam. primum totius subcaua montis
<lvcr. rer. nat. 6.683> Est natura, fere silicum suffulta cauernis.
<lvcr. rer. nat. 6.684> Omnibus est porro in speluncis uentus et aer.
<lvcr. rer. nat. 6.685_685> Ventus enim fit, ubi est agitando percitus aer.
<lvcr. rer. nat. 6.686> Hic ubi percaluit calefecitque omnia circum
<lvcr. rer. nat. 6.687> Saxa furens, qua contingit, terramque, et ab ollis
<lvcr. rer. nat. 6.688> Excussit calidum flammis uelocibus ignem,
<lvcr. rer. nat. 6.689> Tollit se ac rectis ita faucibus eicit alte.
<lvcr. rer. nat. 6.690_690> Fert itaque ardorem longe longeque fauillam
<lvcr. rer. nat. 6.691> Differt et crassa uoluit(==VOLVIT) caligine fumum
<lvcr. rer. nat. 6.692> Extruditque simul mirando pondere saxa;
<lvcr. rer. nat. 6.693> Ne dubites quin haec animai turbida sit uis.
<lvcr. rer. nat. 6.694> Praeterea magna ex parti mare montis ad eius
<lvcr. rer. nat. 6.695_695> Radices frangit fluctus aestumque resorbet.
<lvcr. rer. nat. 6.696> Ex hoc usque mari speluncae montis ad altas
<lvcr. rer. nat. 6.697> Perueniunt subter fauces. hac ire fatendumst
<lvcr. rer. nat. 6.698> Et penetrare mari penitus res cogit aperto
<lvcr. rer. nat. 6.699> Atque efflare foras ideoque extollere flammam
<lvcr. rer. nat. 6.700_700> Saxaque subiectare et harenae tollere nimbos.
<lvcr. rer. nat. 6.701> In summo sunt uertice enim crateres, ut ipsi
<lvcr. rer. nat. 6.702> Nominitant; nos quod fauces perhibemus et ora.
<lvcr. rer. nat. 6.703> Sunt aliquot quoque res quarum unam dicere causam
<lvcr. rer. nat. 6.704> Non satis est, uerum pluris, unde una tamen sit;
<lvcr. rer. nat. 6.705_705> Corpus ut exanimum siquod procul ipse iacere
<lvcr. rer. nat. 6.706> Conspicias hominis, fit ut omnis dicere causas
<lvcr. rer. nat. 6.707> Conueniat leti, dicatur ut illius una.
<lvcr. rer. nat. 6.708> Nam neque eum ferro nec frigore uincere possis
<lvcr. rer. nat. 6.709> Interiisse neque a morbo neque forte ueneno,
<lvcr. rer. nat. 6.710_710> Verum aliquid genere esse ex hoc quod contigit ei
<lvcr. rer. nat. 6.711> Scimus. item in multis hoc rebus dicere habemus.
<lvcr. rer. nat. 6.712> Nilus in aestatem crescit campisque redundat
<lvcr. rer. nat. 6.713> Vnicus in terris, Aegypti totius amnis.
<lvcr. rer. nat. 6.714> Is rigat Aegyptum medium per saepe calorem,
<lvcr. rer. nat. 6.715_715> Aut quia sunt aestate aquilones ostia contra,
<lvcr. rer. nat. 6.716> Anni tempore eo qui etesiae esse feruntur,
<lvcr. rer. nat. 6.717> Et contra fluuium flantes remorantur et undas
<lvcr. rer. nat. 6.718> Cogentes sursus replent coguntque manere.
<lvcr. rer. nat. 6.719> Nam dubio procul haec aduerso flabra feruntur
<lvcr. rer. nat. 6.720_720> Flumine, quae gelidis ab stellis axis aguntur.
<lvcr. rer. nat. 6.721> Ille ex aestifera parti uenit amnis ab austro,
<lvcr. rer. nat. 6.722> Inter nigra uirum percocto saecla colore
<lvcr. rer. nat. 6.723> Exoriens penitus media ab regione diei.
<lvcr. rer. nat. 6.724> Est quoque uti possit magnus congestus harenae
<lvcr. rer. nat. 6.725_725> Fluctibus aduersis oppilare ostia contra,
<lvcr. rer. nat. 6.726> Cum mare permotum uentis ruit intus harenam;
<lvcr. rer. nat. 6.727> Quo fit uti pacto liber minus exitus amnis
<lvcr. rer. nat. 6.728> Et procliuis item fiat minus impetus undis.
<lvcr. rer. nat. 6.729> Fit quoque uti pluuiae forsan magis ad caput ei
<lvcr. rer. nat. 6.730_730> Tempore eo fiant, quo etesia flabra aquilonum
<lvcr. rer. nat. 6.731> Nubila coniciunt in eas tunc omnia partis.
<lvcr. rer. nat. 6.732> Scilicet ad mediam regionem eiecta diei
<lvcr. rer. nat. 6.733> Cum conuenerunt, ibi ad altos denique montis
<lvcr. rer. nat. 6.734> Contrusae nubes coguntur uique premuntur.
<lvcr. rer. nat. 6.735_735> Forsitan Aethiopum penitus de montibus altis
<lvcr. rer. nat. 6.736> Crescat, ubi in campos albas decedere ningues
<lvcr. rer. nat. 6.737> Tabificis subigit radiis sol omnia lustrans.
<lvcr. rer. nat. 6.738> Nunc age, Auerna tibi quae sint loca cumque lacusque
<lvcr. rer. nat. 6.739> Expediam, quali natura praedita constent.
<lvcr. rer. nat. 6.740_740> Principio, quod Auerna uocantur nomine, id ab re
<lvcr. rer. nat. 6.741> Impositumst, quia sunt auibus contraria cunctis,
<lvcr. rer. nat. 6.742> E regione ea quod loca cum uenere uolantes,
<lvcr. rer. nat. 6.743> Remigi oblitae pennarum uela remittunt
<lvcr. rer. nat. 6.744> Praecipitesque cadunt molli ceruice profusae
<lvcr. rer. nat. 6.745_745> In terram, si forte ita fert natura locorum,
<lvcr. rer. nat. 6.746> Aut in aquam, si forte lacus substratus Auernist.
<lvcr. rer. nat. 6.747> Is locus est Cumas apud, acri sulpure montes
<lvcr. rer. nat. 6.748> Oppleti calidis ubi fumant fontibus aucti;
<lvcr. rer. nat. 6.749> Est et Athenaeis in moenibus, arcis in ipso
<lvcr. rer. nat. 6.750_750> Vertice, Palladis ad templum Tritonidis almae,
<lvcr. rer. nat. 6.751> Quo numquam pennis appellunt corpora raucae
<lvcr. rer. nat. 6.752> Cornices, non cum fumant altaria donis.
<lvcr. rer. nat. 6.753> Vsque adeo fugitant non iras Palladis acris
<lvcr. rer. nat. 6.754> Peruigili causa, Graium ut cecinere poetae,
<lvcr. rer. nat. 6.755_755> Sed natura loci opus efficit ipsa suapte.
<lvcr. rer. nat. 6.756> In Syria quoque fertur item locus esse uideri,
<lvcr. rer. nat. 6.757> Quadrupedes quoque quo simul ac uestigia primum
<lvcr. rer. nat. 6.758> Intulerint, grauiter uis cogat concidere ipsa,
<lvcr. rer. nat. 6.759> Manibus ut si sint diuis mactata repente.
<lvcr. rer. nat. 6.760_760> Omnia quae naturali ratione geruntur,
<lvcr. rer. nat. 6.761> Et quibus e fiant causis apparet origo;
<lvcr. rer. nat. 6.762> Ianua ne +poteis+ Orci regionibus esse
<lvcr. rer. nat. 6.763> Credatur, post hinc animas Acheruntis in oras
<lvcr. rer. nat. 6.764> Ducere forte deos manis inferne reamur,
<lvcr. rer. nat. 6.765_765> Naribus alipedes ut cerui saepe putantur
<lvcr. rer. nat. 6.766> Ducere de latebris serpentia saecla ferarum.
<lvcr. rer. nat. 6.767> Quod procul a uera quam sit ratione repulsum
<lvcr. rer. nat. 6.768> Percipe; nam de re nunc ipsa dicere conor.
<lvcr. rer. nat. 6.769> Principio hoc dico, quod dixi saepe quoque ante,
<lvcr. rer. nat. 6.770_770> In terra cuiusque modi rerum esse figuras;
<lvcr. rer. nat. 6.771> Multa, cibo quae sunt, uitalia, multaque, morbos
<lvcr. rer. nat. 6.772> Incutere et mortem quae possint accelerare.
<lvcr. rer. nat. 6.773> Et magis esse aliis alias animantibus aptas
<lvcr. rer. nat. 6.774> Res ad uitai rationem ostendimus ante
<lvcr. rer. nat. 6.775_775> Propter dissimilem naturam dissimilisque
<lvcr. rer. nat. 6.776> Texturas inter sese primasque figuras.
<lvcr. rer. nat. 6.777> Multa meant inimica per auris, multa per ipsas
<lvcr. rer. nat. 6.778> Insinuant naris infesta atque aspera +tactu+,
<lvcr. rer. nat. 6.779> Nec sunt multa parum tactu uitanda neque autem
<lvcr. rer. nat. 6.780_780> Aspectu fugienda saporeque tristia quae sint.
<lvcr. rer. nat. 6.781> Deinde uidere licet quam multae sint homini res
<lvcr. rer. nat. 6.782> Acriter infesto sensu spurcaeque grauesque;
<lvcr. rer. nat. 6.783> Arboribus primum certis grauis umbra tributa
<lvcr. rer. nat. 6.784> Vsque adeo, capitis faciant ut saepe dolores,
<lvcr. rer. nat. 6.785_785> Siquis eas subter iacuit prostratus in herbis.
<lvcr. rer. nat. 6.786> Est etiam magnis Heliconis montibus arbor
<lvcr. rer. nat. 6.787> Floris odore hominem taetro consueta necare.
<lvcr. rer. nat. 6.788> Scilicet haec ideo terris ex omnia surgunt,
<lvcr. rer. nat. 6.789> Multa modis multis multarum semina rerum
<lvcr. rer. nat. 6.790_790> Quod permixta gerit tellus discretaque tradit.
<lvcr. rer. nat. 6.791> Nocturnumque recens extinctum lumen ubi acri
<lvcr. rer. nat. 6.792> Nidore offendit naris, consopit ibidem,
<lvcr. rer. nat. 6.793> Concidere et spumas qui morbo mittere sueuit.
<lvcr. rer. nat. 6.794> Castoreoque graui mulier sopita recumbit
<lvcr. rer. nat. 6.795_795> Et manibus nitidum teneris opus effluit ei,
<lvcr. rer. nat. 6.796> Tempore eo si odoratast quo menstrua soluit.
<lvcr. rer. nat. 6.797> Multaque praeterea languentia membra per artus
<lvcr. rer. nat. 6.798> Soluunt atque animam labefactant sedibus intus.
<lvcr. rer. nat. 6.799> Denique si calidis etiam cunctere lauabris
<lvcr. rer. nat. 6.800_800> Plenior et fueris, solio feruentis aquai
<lvcr. rer. nat. 6.801> Quam facile in medio fit uti des saepe ruinas!
<lvcr. rer. nat. 6.802> Carbonumque grauis uis atque odor insinuatur
<lvcr. rer. nat. 6.803> Quam facile in cerebrum, nisi aquam praecepimus ante!
<lvcr. rer. nat. 6.804> At cum membra domans percepit feruida febris,
<lvcr. rer. nat. 6.805_805> Tum fit odor uini plagae mactabilis instar.
<lvcr. rer. nat. 6.806> Nonne uides etiam terra quoque sulpur in ipsa
<lvcr. rer. nat. 6.807> Gignier et taetro concrescere odore bitumen;
<lvcr. rer. nat. 6.808> Denique ubi argenti uenas aurique sequuntur,
<lvcr. rer. nat. 6.809> Terrai penitus scrutantes abdita ferro,
<lvcr. rer. nat. 6.810_810> Qualis exspiret Scaptensula subter odores?
<lvcr. rer. nat. 6.811> Quidue mali fit ut exhalent aurata metalla!
<lvcr. rer. nat. 6.812> Quas hominum reddunt facies qualisque colores!
<lvcr. rer. nat. 6.813> Nonne uides audisue perire in tempore paruo
<lvcr. rer. nat. 6.814> Quam soleant et quam uitai copia desit,
<lvcr. rer. nat. 6.815_815> Quos opere in tali cohibet uis magna necessis?
<lvcr. rer. nat. 6.816> Hos igitur tellus omnis exaestuat aestus
<lvcr. rer. nat. 6.817> Exspiratque foras in apertum promptaque caeli.
<lvcr. rer. nat. 6.818> Sic et Auerna loca alitibus summittere debent
<lvcr. rer. nat. 6.819> Mortiferam uim, de terra quae surgit in auras,
<lvcr. rer. nat. 6.820_820> Vt spatium caeli quadam de parte uenenet;
<lvcr. rer. nat. 6.821> Quo simul ac primum pennis delata sit ales,
<lvcr. rer. nat. 6.822> Impediatur ibi caeco correpta ueneno,
<lvcr. rer. nat. 6.823> Vt cadat e regione loci, qua derigit aestus.
<lvcr. rer. nat. 6.824> Quo cum corruit, hic eadem uis illius aestus
<lvcr. rer. nat. 6.825_825> Reliquias uitae membris ex omnibus aufert.
<lvcr. rer. nat. 6.826> Quippe etenim primo quasi quendam conciet aestum.
<lvcr. rer. nat. 6.827> Posterius fit uti, cum iam cecidere ueneni
<lvcr. rer. nat. 6.828> In fontis ipsos, ibi sit quoque uita uomenda
<lvcr. rer. nat. 6.829> Propterea quod magna mali fit copia circum.
<lvcr. rer. nat. 6.830_830> Fit quoque ut interdum uis haec atque aestus Auerni
<lvcr. rer. nat. 6.831> Aera, qui inter auis cumquest terramque locatus,
<lvcr. rer. nat. 6.832> Discutiat, prope uti locus hic linquatur inanis.
<lvcr. rer. nat. 6.833> Cuius ubi e regione loci uenere uolantes,
<lvcr. rer. nat. 6.834> Claudicat extemplo pinnarum nisus inanis
<lvcr. rer. nat. 6.835_835> Et conamen utrimque alarum proditur omne.
<lvcr. rer. nat. 6.836> Hic ubi nixari nequeunt insistereque alis,
<lvcr. rer. nat. 6.837> Scilicet in terram delabi pondere cogit
<lvcr. rer. nat. 6.838> Natura, et uacuum prope iam per inane iacentes
<lvcr. rer. nat. 6.839> Dispergunt animas per caulas corporis omnis.
<lvcr. rer. nat. 6.840_840> Frigidior porro in puteis aestate fit umor,
<lvcr. rer. nat. 6.841> Rarescit quia terra calore et semina siquae
<lvcr. rer. nat. 6.842> Forte uaporis habet proprii, dimittit in auras.
<lvcr. rer. nat. 6.843> Quo magis est igitur tellus effeta calore,
<lvcr. rer. nat. 6.844> Fit quoque frigidior qui in terrast abditus umor.
<lvcr. rer. nat. 6.845_845> Frigore cum premitur porro omnis terra coitque
<lvcr. rer. nat. 6.846> Et quasi concrescit, fit scilicet ut coeundo
<lvcr. rer. nat. 6.847> Exprimat in puteos si quem gerit ipsa calorem.
<lvcr. rer. nat. 6.848> Esse apud Hammonis fanum fons luce diurna
<lvcr. rer. nat. 6.849> Frigidus et calidus nocturno tempore fertur.
<lvcr. rer. nat. 6.850_850> Hunc homines fontem nimis admirantur et acri
<lvcr. rer. nat. 6.851> Sole putant subter terras feruescere raptim,
<lvcr. rer. nat. 6.852> Nox ubi terribili terras caligine texit.
<lvcr. rer. nat. 6.853> Quod nimis a uerast longe ratione remotum.
<lvcr. rer. nat. 6.854> Quippe ubi sol nudum contractans corpus aquai
<lvcr. rer. nat. 6.855_855> Non quierit calidum supera de reddere parte,
<lvcr. rer. nat. 6.856> Cum superum lumen tanto feruore fruatur,
<lvcr. rer. nat. 6.857> Qui queat hic subter tam crasso corpore terram
<lvcr. rer. nat. 6.858> Percoquere umorem et calido satiare uapore?
<lvcr. rer. nat. 6.859> Praesertim cum uix possit per saepta domorum
<lvcr. rer. nat. 6.860_860> Insinuare suum radiis ardentibus aestum.
<lvcr. rer. nat. 6.861> Quae ratiost igitur? nimirum terra magis quod
<lvcr. rer. nat. 6.862> Rara tepet circum fontem quam cetera tellus
<lvcr. rer. nat. 6.863> Multaque sunt ignis prope semina corpus aquai.
<lvcr. rer. nat. 6.864> Hoc ubi roriferis terram nox obruit umbris,
<lvcr. rer. nat. 6.865_865> Extemplo penitus frigescit terra coitque.
<lvcr. rer. nat. 6.866> Hac ratione fit ut, tamquam compressa manu sit,
<lvcr. rer. nat. 6.867> Exprimat in fontem quae semina cumque habet ignis,
<lvcr. rer. nat. 6.868> Quae calidum faciunt laticis tactum atque uaporem.
<lvcr. rer. nat. 6.869> Inde ubi sol radiis terram dimouit obortus
<lvcr. rer. nat. 6.870_870> Et rarefecit calido gliscente uapore,
<lvcr. rer. nat. 6.871> Rursus in antiquas redeunt primordia sedis
<lvcr. rer. nat. 6.872> Ignis et in terram cedit calor omnis aquai.
<lvcr. rer. nat. 6.873> Frigidus hanc ob rem fit fons in luce diurna.
<lvcr. rer. nat. 6.874> Praeterea solis radiis iactatur aquai
<lvcr. rer. nat. 6.875_875> Vmor et in lucem tremulo rarescit ab aestu;
<lvcr. rer. nat. 6.876> Propterea fit uti quae semina cumque habet ignis
<lvcr. rer. nat. 6.877> Dimittat; quasi saepe gelum, quod continet in se,
<lvcr. rer. nat. 6.878> Mittit et exsoluit glaciem nodosque relaxat.
<lvcr. rer. nat. 6.879> Frigidus est etiam fons, supra quem sita saepe
<lvcr. rer. nat. 6.880_880> Stuppa iacit flammam concepto protinus igni,
<lvcr. rer. nat. 6.881> Taedaque consimili ratione accensa per undas
<lvcr. rer. nat. 6.882> Collucet, quocumque natans impellitur auris.
<lvcr. rer. nat. 6.883> Nimirum quia sunt in aqua permulta uaporis
<lvcr. rer. nat. 6.884> Semina de terraque necessest funditus ipsa
<lvcr. rer. nat. 6.885_885> Ignis corpora per totum consurgere fontem
<lvcr. rer. nat. 6.886> Et simul exspirare foras exireque in auras,
<lvcr. rer. nat. 6.887> Non ita multa tamen, calidus queat ut fieri fons.
<lvcr. rer. nat. 6.888> Praeterea dispersa foras erumpere cogit
<lvcr. rer. nat. 6.889> Vis per aquam subito sursumque ea conciliari.
<lvcr. rer. nat. 6.890_890> Quod genus endo marist Aradi fons, dulcis aquai
<lvcr. rer. nat. 6.891> Qui scatit et salsas circum se dimouet undas;
<lvcr. rer. nat. 6.892> Et multis aliis praebet regionibus aequor
<lvcr. rer. nat. 6.893> Vtilitatem opportunam sitientibu' nautis,
<lvcr. rer. nat. 6.894> Quod dulcis inter salsas interuomit undas.
<lvcr. rer. nat. 6.895_895> Sic igitur per eum possunt erumpere fontem
<lvcr. rer. nat. 6.896> Et scatere illa foras in stuppam semina; quae cum
<lvcr. rer. nat. 6.897> Conueniunt aut in taedai corpore adhaerent,
<lvcr. rer. nat. 6.898> Ardescunt facile extemplo, quia multa quoque in se
<lvcr. rer. nat. 6.899> Semina habent ignis stuppae taedaeque latentis.
<lvcr. rer. nat. 6.900_900> Nonne uides etiam, nocturna ad lumina linum
<lvcr. rer. nat. 6.901> Nuper ubi extinctum admoueas, accendier ante
<lvcr. rer. nat. 6.902> Quam tetigit flammam, taedamque pari ratione?
<lvcr. rer. nat. 6.903> Multaque praeterea prius ipso tacta uapore
<lvcr. rer. nat. 6.904> Eminus ardescunt quam comminus imbuat ignis.
<lvcr. rer. nat. 6.905_905> Hoc igitur fieri quoque in illo fonte putandumst.
<lvcr. rer. nat. 6.906> Quod superest, agere incipiam quo foedere fiat
<lvcr. rer. nat. 6.907> Naturae, lapis hic ut ferrum ducere possit,
<lvcr. rer. nat. 6.908> Quam Magneta uocant patrio de nomine Grai,
<lvcr. rer. nat. 6.909> Magnetum quia fit patriis in finibus ortus.
<lvcr. rer. nat. 6.910_910> Hunc homines lapidem mirantur; quippe catenam
<lvcr. rer. nat. 6.911> Saepe ex anellis reddit pendentibus ex se.
<lvcr. rer. nat. 6.912> Quinque etenim licet interdum plurisque uidere
<lvcr. rer. nat. 6.913> Ordine demisso leuibus iactarier auris,
<lvcr. rer. nat. 6.914> Vnus ubi ex uno dependet subter adhaerens
<lvcr. rer. nat. 6.915_915> Ex alioque alius lapidis uim uinclaque noscit:
<lvcr. rer. nat. 6.916> Vsque adeo permananter uis perualet eius.
<lvcr. rer. nat. 6.917> Hoc genus in rebus firmandumst multa prius quam
<lvcr. rer. nat. 6.918> Ipsius rei rationem reddere possis,
<lvcr. rer. nat. 6.919> Et nimium longis ambagibus est adeundum;
<lvcr. rer. nat. 6.920_920> Quo magis attentas auris animumque reposco.
<lvcr. rer. nat. 6.921> Principio omnibus ab rebus, quascumque uidemus,
<lvcr. rer. nat. 6.922> Perpetuo fluere ac mitti spargique necessest
<lvcr. rer. nat. 6.923> Corpora quae feriant oculos uisumque lacessant.
<lvcr. rer. nat. 6.924> Perpetuoque fluunt certis ab rebus odores;
<lvcr. rer. nat. 6.925_925> Frigus ut <a> fluuiis, calor ab sole, aestus ab undis
<lvcr. rer. nat. 6.926> Aequoris exesor moerorum litora propter.
<lvcr. rer. nat. 6.927> Nec uarii cessant sonitus manare per auris.
<lvcr. rer. nat. 6.928> Denique in os salsi uenit umor saepe saporis,
<lvcr. rer. nat. 6.929> Cum mare uersamur propter, dilutaque contra
<lvcr. rer. nat. 6.930_930> Cum tuimur misceri absinthia, tangit amaror.
<lvcr. rer. nat. 6.931> Vsque adeo omnibus ab rebus res quaeque fluenter
<lvcr. rer. nat. 6.932> Fertur et in cunctas dimittitur undique partis
<lvcr. rer. nat. 6.933> Nec mora nec requies interdatur ulla fluendi,
<lvcr. rer. nat. 6.934> Perpetuo quoniam sentimus, et omnia semper
<lvcr. rer. nat. 6.935_935> Cernere odorari licet et sentire sonare.
<lvcr. rer. nat. 6.936> Nunc omnes repetam quam raro corpore sint res
<lvcr. rer. nat. 6.937> Commemorare; quod in primo quoque carmine claret.
<lvcr. rer. nat. 6.938> Quippe etenim, quamquam multas hoc pertinet ad res
<lvcr. rer. nat. 6.939> Noscere, cum primis hanc ad rem protinus ipsam,
<lvcr. rer. nat. 6.940_940> Qua de disserere aggredior, firmare necessest
<lvcr. rer. nat. 6.941> Nil esse in promptu nisi mixtum corpus inani.
<lvcr. rer. nat. 6.942> Principio fit ut in speluncis saxa superna
<lvcr. rer. nat. 6.943> Sudent umore et guttis manantibu' stillent.
<lvcr. rer. nat. 6.944> Manat item nobis e toto corpore sudor,
<lvcr. rer. nat. 6.945_945> Crescit barba pilique per omnia membra, per artus.
<lvcr. rer. nat. 6.946> Diditur in uenas cibus omnis, auget alitque
<lvcr. rer. nat. 6.947> Corporis extremas quoque partis unguiculosque.
<lvcr. rer. nat. 6.948> Frigus item transire per aes calidumque uaporem
<lvcr. rer. nat. 6.949> Sentimus, sentimus item transire per aurum
<lvcr. rer. nat. 6.950_950> Atque per argentum, cum pocula plena tenemus.
<lvcr. rer. nat. 6.951> Denique per dissaepta domorum saxea uoces
<lvcr. rer. nat. 6.952> Peruolitant, permanat odor frigusque uaporque
<lvcr. rer. nat. 6.953> Ignis, qui ferri quoque uim penetrare sueuit(==SUEVIT),
<lvcr. rer. nat. 6.954> Denique qua circum caeli lorica coercet,
<lvcr. rer. nat. 6.955_955> Morbida uisque simul, cum extrinsecus insinuatur,
<lvcr. rer. nat. 6.956> Et tempestates terra caeloque coortae,
<lvcr. rer. nat. 6.957> In caelum terrasque remotae iure facessunt;
<lvcr. rer. nat. 6.958> Quandoquidem nil est nisi raro corpore nexum.
<lvcr. rer. nat. 6.959> Huc accedit uti non omnia, quae iaciuntur
<lvcr. rer. nat. 6.960_960> Corpora cumque ab rebus, eodem praedita sensu
<lvcr. rer. nat. 6.961> Atque eodem pacto rebus sint omnibus apta.
<lvcr. rer. nat. 6.962> Principio terram sol excoquit et facit are,
<lvcr. rer. nat. 6.963> At glaciem dissoluit et altis montibus altas
<lvcr. rer. nat. 6.964> Exstructas<que> niues radiis tabescere cogit.
<lvcr. rer. nat. 6.965_965> Denique cera liquefit in eius posta uapore.
<lvcr. rer. nat. 6.966> Ignis item liquidum facit aes aurumque resoluit,
<lvcr. rer. nat. 6.967> At coria et carnem trahit et conducit in unum.
<lvcr. rer. nat. 6.968> Vmor aquae porro ferrum condurat ab igni,
<lvcr. rer. nat. 6.969> At coria et carnem mollit durata calore.
<lvcr. rer. nat. 6.970_970> Barbigeras oleaster eo iuuat usque capellas,
<lvcr. rer. nat. 6.971> Effluat ambrosia quasi uero et nectare tinctus;
<lvcr. rer. nat. 6.972> Qua nil est homini quod amariu' frondeat esca.
<lvcr. rer. nat. 6.973> Denique amaracinum fugitat sus et timet omne
<lvcr. rer. nat. 6.974> Vnguentum; nam saetigeris subus acre uenenumst,
<lvcr. rer. nat. 6.975_975> Quod nos interdum tamquam recreare uidetur.
<lvcr. rer. nat. 6.976> At contra nobis caenum taeterrima cum sit
<lvcr. rer. nat. 6.977> Spurcities, eadem subus haec iucunda uidetur,
<lvcr. rer. nat. 6.978> Insatiabiliter toti ut uoluantur ibidem.
<lvcr. rer. nat. 6.979> Hoc etiam superest, ipsa quam dicere de re
<lvcr. rer. nat. 6.980_980> Aggredior quod dicendum prius esse uidetur.
<lvcr. rer. nat. 6.981> Multa foramina cum uariis sint reddita rebus,
<lvcr. rer. nat. 6.982> Dissimili inter se natura praedita debent
<lvcr. rer. nat. 6.983> Esse et habere suam naturam quaeque uiasque.
<lvcr. rer. nat. 6.984> Quippe etenim uarii sensus animantibus insunt,
<lvcr. rer. nat. 6.985_985> Quorum quisque suam proprie rem percipit in se.
<lvcr. rer. nat. 6.986> Nam penetrare alio sonitus alioque saporem
<lvcr. rer. nat. 6.987> Cernimus e sucis, alio nidoris odores.
<lvcr. rer. nat. 6.988><>
<lvcr. rer. nat. 6.989><>
<lvcr. rer. nat. 6.990_990> Praeterea manare aliud per saxa uidetur,
<lvcr. rer. nat. 6.991> Atque aliud lignis, aliud transire per aurum,
<lvcr. rer. nat. 6.992> Argentoque foras aliud uitroque meare.
<lvcr. rer. nat. 6.993> Nam fluere hac species, illac calor ire uidetur,
<lvcr. rer. nat. 6.994> Atque aliis aliud citius transmittere eadem.
<lvcr. rer. nat. 6.995_995> Scilicet id fieri cogit natura uiarum
<lvcr. rer. nat. 6.996> Multimodis uarians, ut paulo ostendimus ante,
<lvcr. rer. nat. 6.997> Propter dissimilem naturam textaque rerum.
<lvcr. rer. nat. 6.998> Quapropter, bene ubi haec confirmata atque locata
<lvcr. rer. nat. 6.999> Omnia constiterint nobis praeposta parata,
<lvcr. rer. nat. 6.1000_1000> Quod superest, facile hinc ratio reddetur et omnis
<lvcr. rer. nat. 6.1001> Causa patefiet(==PATE+FIET) quae ferri pelliciat uim.
<lvcr. rer. nat. 6.1002> Principio fluere e lapide hoc permulta necessest
<lvcr. rer. nat. 6.1003> Semina siue aestum qui discutit aera plagis,
<lvcr. rer. nat. 6.1004> Inter qui lapidem ferrumque est cumque locatus.
<lvcr. rer. nat. 6.1005_1005> Hoc ubi inanitur spatium multusque uacefit
<lvcr. rer. nat. 6.1006> In medio locus, extemplo primordia ferri
<lvcr. rer. nat. 6.1007> In uacuum prolapsa cadunt coniuncta; fit utqui
<lvcr. rer. nat. 6.1008> Anulus ipse sequatur eatque ita corpore toto.
<lvcr. rer. nat. 6.1009> Nec res ulla magis primoribus ex elementis
<lvcr. rer. nat. 6.1010_1010> Indupedita suis arte conexa cohaeret
<lvcr. rer. nat. 6.1011> Quam ualidi ferri natura et frigidus horror.
<lvcr. rer. nat. 6.1012> Quo minus est mirum, quod ducitur ex elementis,
<lvcr. rer. nat. 6.1013> Corpora si nequeunt e ferro plura coorta
<lvcr. rer. nat. 6.1014> In uacuum ferri, quin anulus ipse sequatur;
<lvcr. rer. nat. 6.1015_1015> Quod facit, et sequitur, donec peruenit ad ipsum
<lvcr. rer. nat. 6.1016> Iam lapidem caecisque in eo compagibus haesit.
<lvcr. rer. nat. 6.1017> Hoc fit idem cunctas in partis, unde uacefit
<lvcr. rer. nat. 6.1018> Cumque locus, siue e transuerso siue superne
<lvcr. rer. nat. 6.1019> Corpora continuo in uacuum uicina feruntur.
<lvcr. rer. nat. 6.1020_1020> Quippe agitantur enim plagis aliunde nec ipsa
<lvcr. rer. nat. 6.1021> Sponte sua sursum possunt consurgere in auras.
<lvcr. rer. nat. 6.1022> Huc accedit item, quare queat id magis esse,
<lvcr. rer. nat. 6.1023> Haec quoque res adiumento, motusque iuuatur,
<lvcr. rer. nat. 6.1024> Quod, simul a fronte est anelli rarior aer
<lvcr. rer. nat. 6.1025_1025> Factus inanitusque locus magis ac uacuatus,
<lvcr. rer. nat. 6.1026> Continuo fit uti qui post est cumque locatus
<lvcr. rer. nat. 6.1027> Aer a tergo quasi prouehat atque propellat.
<lvcr. rer. nat. 6.1028> Semper enim circumpositus res uerberat aer;
<lvcr. rer. nat. 6.1029> Sed tali fit uti propellat tempore ferrum,
<lvcr. rer. nat. 6.1030_1030> Parte quod ex una spatium uacat et capit in se.
<lvcr. rer. nat. 6.1031> Hic, tibi quem memoro, per crebra foramina ferri
<lvcr. rer. nat. 6.1032> Paruas ad partis subtiliter insinuatus
<lvcr. rer. nat. 6.1033> Trudit et impellit, quasi nauem uelaque uentus.
<lvcr. rer. nat. 6.1034> Denique res omnes debent in corpore habere
<lvcr. rer. nat. 6.1035_1035> Aera, quandoquidem raro sunt corpore et aer
<lvcr. rer. nat. 6.1036> Omnibus est rebus circumdatus appositusque.
<lvcr. rer. nat. 6.1037> Hic igitur, penitus qui in ferrost abditus aer,
<lvcr. rer. nat. 6.1038> Sollicito motu semper iactatur eoque
<lvcr. rer. nat. 6.1039> Verberat anellum dubio procul et ciet intus;
<lvcr. rer. nat. 6.1040_1040> Scilicet ille eodem fertur quo praecipitauit
<lvcr. rer. nat. 6.1041> Iam semel et partem in uacuam conamina sumpsit.
<lvcr. rer. nat. 6.1042> Fit quoque ut a lapide hoc ferri natura recedat
<lvcr. rer. nat. 6.1043> Interdum, fugere atque sequi consueta uicissim.
<lvcr. rer. nat. 6.1044> Exsultare etiam Samothracia ferrea uidi
<lvcr. rer. nat. 6.1045_1045> Et ramenta simul ferri furere intus aenis
<lvcr. rer. nat. 6.1046> In scaphiis, lapis hic Magnes cum subditus esset:
<lvcr. rer. nat. 6.1047> Vsque adeo fugere a saxo gestire uidetur.
<lvcr. rer. nat. 6.1048> Aere interposito discordia tanta creatur
<lvcr. rer. nat. 6.1049> Propterea quia nimirum prius aestus ubi aeris
<lvcr. rer. nat. 6.1050_1050> Praecepit ferrique uias possedit apertas,
<lvcr. rer. nat. 6.1051> Posterior lapidis uenit aestus et omnia plena
<lvcr. rer. nat. 6.1052> Inuenit in ferro neque habet qua tranet ut ante.
<lvcr. rer. nat. 6.1053> Cogitur offensare igitur pulsareque fluctu
<lvcr. rer. nat. 6.1054> Ferrea texta suo; quo pacto respuit ab se
<lvcr. rer. nat. 6.1055_1055> Atque per aes agitat, sine eo quod saepe resorbet.
<lvcr. rer. nat. 6.1056> Illud in his rebus mirari mitte, quod aestus
<lvcr. rer. nat. 6.1057> Non ualet e lapide hoc alias impellere item res.
<lvcr. rer. nat. 6.1058> Pondere enim fretae partim stant; quod genus aurum;
<lvcr. rer. nat. 6.1059> Et partim raro quia sunt cum corpore, ut aestus
<lvcr. rer. nat. 6.1060_1060> Peruolet intactus, nequeunt impellier usquam;
<lvcr. rer. nat. 6.1061> Lignea materies in quo genere esse uidetur.
<lvcr. rer. nat. 6.1062> Interutrasque igitur ferri natura locata
<lvcr. rer. nat. 6.1063> Aeris ubi accepit quaedam corpuscula, tum fit,
<lvcr. rer. nat. 6.1064> Impellant ut eam Magnesia flumine saxa.
<lvcr. rer. nat. 6.1065_1065> Nec tamen haec ita sunt aliarum rerum aliena,
<lvcr. rer. nat. 6.1066> Vt mihi multa parum genere ex hoc suppeditentur
<lvcr. rer. nat. 6.1067> Quae memorare queam inter se singlariter apta.
<lvcr. rer. nat. 6.1068> Saxa uides primum sola colescere calce.
<lvcr. rer. nat. 6.1069> Glutine materies taurino iungitur una,
<lvcr. rer. nat. 6.1070_1070> Vt uitio uenae tabularum saepius hiscant
<lvcr. rer. nat. 6.1071> Quam laxare queant compages taurea uincla.
<lvcr. rer. nat. 6.1072> Vitigeni latices aquai(==A-QU-A+I+) fontibus audent
<lvcr. rer. nat. 6.1073> Misceri, cum pix nequeat grauis et leue oliuum.
<lvcr. rer. nat. 6.1074> Purpureusque color conchyli iungitur una
<lvcr. rer. nat. 6.1075_1075> Corpore cum lanae, dirimi qui non queat usquam,
<lvcr. rer. nat. 6.1076> Non si Neptuni fluctu renouare operam des,
<lvcr. rer. nat. 6.1077> Non, mare si totum uelit eluere omnibus undis.
<lvcr. rer. nat. 6.1078> Denique non auro res aurum copulat una
<lvcr. rer. nat. 6.1079> Aerique <aes> plumbo fit uti iungatur ab albo?
<lvcr. rer. nat. 6.1080_1080> Cetera iam quam multa licet reperire? quid ergo?
<lvcr. rer. nat. 6.1081> Nec tibi tam longis opus est ambagibus usquam,
<lvcr. rer. nat. 6.1082> Nec me tam multam hic operam consumere par est,
<lvcr. rer. nat. 6.1083> Sed breuiter paucis praestat comprendere multa.
<lvcr. rer. nat. 6.1084> Quorum ita texturae ceciderunt mutua contra,
<lvcr. rer. nat. 6.1085_1085> Vt caua conueniant plenis haec illius illa
<lvcr. rer. nat. 6.1086> Huiusque inter se, iunctura haec optima constat.
<lvcr. rer. nat. 6.1087> Est etiam, quasi ut anellis hamisque plicata
<lvcr. rer. nat. 6.1088> Inter se quaedam possint coplata teneri;
<lvcr. rer. nat. 6.1089> Quod magis in lapide hoc fieri ferroque uidetur.
<lvcr. rer. nat. 6.1090_1090> Nunc ratio quae sit morbis aut unde repente
<lvcr. rer. nat. 6.1091> Mortiferam possit cladem conflare coorta
<lvcr. rer. nat. 6.1092> Morbida uis hominum generi pecudumque cateruis,
<lvcr. rer. nat. 6.1093> Expediam. primum multarum semina rerum
<lvcr. rer. nat. 6.1094> Esse supra docui quae sint uitalia nobis,
<lvcr. rer. nat. 6.1095_1095> Et contra quae sint morbo mortique necessest
<lvcr. rer. nat. 6.1096> Multa uolare. ea cum casu sunt forte coorta
<lvcr. rer. nat. 6.1097> Et perturbarunt caelum, fit morbidus aer.
<lvcr. rer. nat. 6.1098> Atque ea uis omnis morborum pestilitasque
<lvcr. rer. nat. 6.1099> Aut extrinsecus ut nubes nebulaeque superne
<lvcr. rer. nat. 6.1100_1100> Per caelum ueniunt, aut ipsa saepe coortae
<lvcr. rer. nat. 6.1101> De terra surgunt, ubi putorem umida nactast
<lvcr. rer. nat. 6.1102> Intempestiuis pluuiisque et solibus icta.
<lvcr. rer. nat. 6.1103> Nonne uides etiam caeli nouitate et aquarum
<lvcr. rer. nat. 6.1104> Temptari procul a patria quicumque domoque
<lvcr. rer. nat. 6.1105_1105> Adueniunt ideo quia longe discrepitant res?
<lvcr. rer. nat. 6.1106> Nam quid Brittannis caelum differre putamus,
<lvcr. rer. nat. 6.1107> Et quod in Aegypto est qua mundi claudicat axis,
<lvcr. rer. nat. 6.1108> Quidue quod in Ponto est differre, et Gadibus atque
<lvcr. rer. nat. 6.1109> Vsque ad nigra uirum percocto saecla colore?
<lvcr. rer. nat. 6.1110_1110> Quae cum quattuor inter se diuersa uidemus
<lvcr. rer. nat. 6.1111> Quattuor a uentis et caeli partibus esse,
<lvcr. rer. nat. 6.1112> Tum color et facies hominum distare uidentur
<lvcr. rer. nat. 6.1113> Largiter et morbi generatim saecla tenere.
<lvcr. rer. nat. 6.1114> Est elephas morbus qui propter flumina Nili
<lvcr. rer. nat. 6.1115_1115> Gignitur Aegypto in media neque praeterea usquam.
<lvcr. rer. nat. 6.1116> Atthide temptantur gressus oculique in Achaeis
<lvcr. rer. nat. 6.1117> Finibus. inde aliis alius locus est inimicus
<lvcr. rer. nat. 6.1118> Partibus ac membris: uarius concinnat id aer.
<lvcr. rer. nat. 6.1119> Proinde ubi se caelum, quod nobis forte alienum,
<lvcr. rer. nat. 6.1120_1120> Commouet atque aer inimicus serpere coepit,
<lvcr. rer. nat. 6.1121> Vt nebula ac nubes paulatim repit et omne
<lvcr. rer. nat. 6.1122> Qua graditur conturbat et immutare coactat,
<lvcr. rer. nat. 6.1123> Fit quoque ut, in nostrum cum uenit denique caelum,
<lvcr. rer. nat. 6.1124> Corrumpat reddatque sui simile atque alienum.
<lvcr. rer. nat. 6.1125_1125> Haec igitur subito clades noua pestilitasque
<lvcr. rer. nat. 6.1126> Aut in aquas cadit aut fruges persidit in ipsas
<lvcr. rer. nat. 6.1127> Aut alios hominum pastus pecudumque cibatus,
<lvcr. rer. nat. 6.1128> Aut etiam suspensa manet uis aere in ipso
<lvcr. rer. nat. 6.1129> Et, cum spirantes mixtas hinc ducimus auras,
<lvcr. rer. nat. 6.1130_1130> Illa quoque in corpus pariter sorbere necessest.
<lvcr. rer. nat. 6.1131> Consimili ratione uenit bubus quoque saepe
<lvcr. rer. nat. 6.1132> Pestilitas et iam pigris balantibus aegror.
<lvcr. rer. nat. 6.1133> Nec refert utrum nos in loca deueniamus
<lvcr. rer. nat. 6.1134> Nobis aduersa et caeli mutemus amictum,
<lvcr. rer. nat. 6.1135_1135> An caelum nobis ultro natura +corumptum+
<lvcr. rer. nat. 6.1136> Deferat aut aliquid quo non consueuimus uti,
<lvcr. rer. nat. 6.1137> Quod nos aduentu possit temptare recenti.
<lvcr. rer. nat. 6.1138> Haec ratio quondam morborum et mortifer aestus
<lvcr. rer. nat. 6.1139> Finibus in Cecropis funestos reddidit agros
<lvcr. rer. nat. 6.1140_1140> Vastauitque uias, exhausit ciuibus urbem.
<lvcr. rer. nat. 6.1141> Nam penitus ueniens Aegypti finibus ortus,
<lvcr. rer. nat. 6.1142> Aera permensus multum camposque natantis,
<lvcr. rer. nat. 6.1143> Incubuit tandem populo Pandionis omni.
<lvcr. rer. nat. 6.1144> Inde cateruatim morbo mortique dabantur.
<lvcr. rer. nat. 6.1145_1145> Principio caput incensum feruore gerebant
<lvcr. rer. nat. 6.1146> Et duplices oculos suffusa luce rubentis.
<lvcr. rer. nat. 6.1147> Sudabant etiam fauces intrinsecus atrae
<lvcr. rer. nat. 6.1148> Sanguine et ulceribus uocis uia saepta coibat
<lvcr. rer. nat. 6.1149> Atque animi interpres manabat lingua cruore
<lvcr. rer. nat. 6.1150_1150> Debilitata malis, motu grauis, aspera tactu.
<lvcr. rer. nat. 6.1151> Inde ubi per fauces pectus complerat et ipsum
<lvcr. rer. nat. 6.1152> Morbida uis in cor maestum confluxerat aegris,
<lvcr. rer. nat. 6.1153> Omnia tum uero uitai claustra lababant.
<lvcr. rer. nat. 6.1154> Spiritus ore foras taetrum uoluebat odorem,
<lvcr. rer. nat. 6.1155_1155> Rancida quo perolent proiecta cadauera ritu.
<lvcr. rer. nat. 6.1156> Atque animi prorsum uires totius <et> omne
<lvcr. rer. nat. 6.1157> Languebat corpus leti iam limine in ipso.
<lvcr. rer. nat. 6.1158> Intolerabilibusque malis erat anxius angor
<lvcr. rer. nat. 6.1159> Assidue comes et gemitu commixta querela.
<lvcr. rer. nat. 6.1160_1160> Singultusque frequens noctem per saepe diemque
<lvcr. rer. nat. 6.1161> Corripere assidue neruos et membra coactans
<lvcr. rer. nat. 6.1162> Dissoluebat eos, defessos ante, fatigans.
<lvcr. rer. nat. 6.1163> Nec nimio cuiquam posses ardore tueri
<lvcr. rer. nat. 6.1164> Corporis in summo summam feruescere partem,
<lvcr. rer. nat. 6.1165_1165> Sed potius tepidum manibus proponere tactum
<lvcr. rer. nat. 6.1166> Et simul ulceribus quasi inustis omne rubere
<lvcr. rer. nat. 6.1167> Corpus, ut est per membra sacer dum diditur ignis.
<lvcr. rer. nat. 6.1168> Intima pars hominum uero flagrabat ad ossa,
<lvcr. rer. nat. 6.1169> Flagrabat stomacho flamma ut fornacibus intus.
<lvcr. rer. nat. 6.1170_1170> Nil adeo posses cuiquam leue tenueque(==TENVEQVE) membris
<lvcr. rer. nat. 6.1171> Vertere in utilitatem, at uentum et frigora semper
<lvcr. rer. nat. 6.1172> In fluuios partim gelidos ardentia morbo
<lvcr. rer. nat. 6.1173> Membra dabant nudum iacientes corpus in undas.
<lvcr. rer. nat. 6.1174> Multi praecipites lymphis putealibus alte
<lvcr. rer. nat. 6.1175_1175> Inciderunt ipso uenientes ore patente:
<lvcr. rer. nat. 6.1176> Insedabiliter sitis arida, corpora mersans,
<lvcr. rer. nat. 6.1177> Aequabat multum paruis umoribus imbrem.
<lvcr. rer. nat. 6.1178> Nec requies erat ulla mali: defessa iacebant
<lvcr. rer. nat. 6.1179> Corpora. mussabat tacito medicina timore,
<lvcr. rer. nat. 6.1180_1180> Quippe patentia cum totiens ardentia morbis
<lvcr. rer. nat. 6.1181> Lumina uersarent oculorum expertia somno.
<lvcr. rer. nat. 6.1182> Multaque praeterea mortis tum signa dabantur,
<lvcr. rer. nat. 6.1183> Perturbata animi mens in maerore metuque
<lvcr. rer. nat. 6.1184> Triste supercilium, furiosus uultus et acer,
<lvcr. rer. nat. 6.1185_1185> Sollicitae porro plenaeque sonoribus aures,
<lvcr. rer. nat. 6.1186> Creber spiritus aut ingens raroque coortus,
<lvcr. rer. nat. 6.1187> Sudorisque madens per collum splendidus umor,
<lvcr. rer. nat. 6.1188> Tenuia sputa minuta, croci contacta colore
<lvcr. rer. nat. 6.1189> Salsaque, per fauces rauca uix edita tussi.
<lvcr. rer. nat. 6.1190_1190> In manibus uero nerui trahere et tremere artus
<lvcr. rer. nat. 6.1191> A pedibusque minutatim succedere frigus
<lvcr. rer. nat. 6.1192> Non dubitabat. item ad supremum denique tempus
<lvcr. rer. nat. 6.1193> Compressae nares, nasi primoris acumen
<lvcr. rer. nat. 6.1194> Tenue(==TENVE), cauati oculi, caua tempora, frigida pellis
<lvcr. rer. nat. 6.1195_1195> Duraque, in ore truci rictum, frons tenta tumebat.
<lvcr. rer. nat. 6.1196> Nec nimio rigida post artus morte iacebant.
<lvcr. rer. nat. 6.1197> Octauoque fere candenti lumine solis
<lvcr. rer. nat. 6.1198> Aut etiam nona reddebant lampade uitam.
<lvcr. rer. nat. 6.1199> Quorum siquis, ut est, uitarat funera leti,
<lvcr. rer. nat. 6.1200_1200> Vlceribus taetris et nigra proluuie alui
<lvcr. rer. nat. 6.1201> Posterius tamen hunc tabes letumque manebat,
<lvcr. rer. nat. 6.1202> Aut etiam multus capitis cum saepe dolore
<lvcr. rer. nat. 6.1203> Corruptus sanguis expletis naribus ibat:
<lvcr. rer. nat. 6.1204> Huc hominis totae uires corpusque fluebat.
<lvcr. rer. nat. 6.1205_1205> Profluuium porro qui taetri sanguinis acre
<lvcr. rer. nat. 6.1206> Exierat, tamen in neruos huic morbus et artus
<lvcr. rer. nat. 6.1207> Ibat et in partis genitalis corporis ipsas.
<lvcr. rer. nat. 6.1208> Et grauiter partim metuentes limina leti
<lvcr. rer. nat. 6.1209> Viuebant ferro priuati parte uirili,
<lvcr. rer. nat. 6.1210_1210> Et manibus sine nonnulli pedibusque manebant
<lvcr. rer. nat. 6.1211> In uita tamen, et perdebant lumina partim:
<lvcr. rer. nat. 6.1212> Vsque adeo mortis metus his incesserat acer.
<lvcr. rer. nat. 6.1213> Atque etiam quosdam cepere obliuia rerum
<lvcr. rer. nat. 6.1214> Cunctarum, neque se possent cognoscere ut ipsi.
<lvcr. rer. nat. 6.1215_1215> Multaque humi cum inhumata iacerent corpora supra
<lvcr. rer. nat. 6.1216> Corporibus, tamen alituum genus atque ferarum
<lvcr. rer. nat. 6.1217> Aut procul absiliebat, ut acrem exiret odorem,
<lvcr. rer. nat. 6.1218> Aut, ubi gustarat, languebat morte propinqua.
<lvcr. rer. nat. 6.1219> Nec tamen omnino temere illis solibus ulla
<lvcr. rer. nat. 6.1220_1220> Comparebat auis, nec tristia saecla ferarum
<lvcr. rer. nat. 6.1221> Exibant siluis. languebant pleraque morbo
<lvcr. rer. nat. 6.1222> Et moriebantur. cum primis fida canum uis
<lvcr. rer. nat. 6.1223> Strata uiis animam ponebat in omnibus aegre;
<lvcr. rer. nat. 6.1224> Extorquebat enim uitam uis morbida membris.
<lvcr. rer. nat. 6.1225_1225> Incomitata rapi certabant funera uasta.
<lvcr. rer. nat. 6.1226> Nec ratio remedi communis certa dabatur;
<lvcr. rer. nat. 6.1227> Nam quod ali dederat uitalis aeris auras
<lvcr. rer. nat. 6.1228> Voluere(==VOLVERE) in ore licere et caeli templa tueri,
<lvcr. rer. nat. 6.1229> Hoc aliis erat exitio letumque parabat.
<lvcr. rer. nat. 6.1230_1230> Illud in his rebus miserandum magnopere unum
<lvcr. rer. nat. 6.1231> Aerumnabile erat, quod ubi se quisque uidebat
<lvcr. rer. nat. 6.1232> Implicitum morbo, morti damnatus ut esset,
<lvcr. rer. nat. 6.1233> Deficiens animo maesto cum corde iacebat,
<lvcr. rer. nat. 6.1234> Funera respectans animam amittebat ibidem.
<lvcr. rer. nat. 6.1235_1235> Quippe etenim nullo cessabant tempore apisci
<lvcr. rer. nat. 6.1236> Ex aliis alios auidi contagia morbi,
<lvcr. rer. nat. 6.1237> Lanigeras tamquam pecudes et bucera saecla.
<lvcr. rer. nat. 6.1238> Idque uel in primis cumulabat funere funus.
<lvcr. rer. nat. 6.1239> Nam quicumque suos fugitabant uisere ad aegros,
<lvcr. rer. nat. 6.1240_1240> Vitai nimium cupidos mortisque timentis
<lvcr. rer. nat. 6.1241> Poenibat paulo post turpi morte malaque,
<lvcr. rer. nat. 6.1242> Desertos, opis expertis, incuria mactans.
<lvcr. rer. nat. 6.1243> Qui fuerant autem praesto, contagibus ibant
<lvcr. rer. nat. 6.1244> Atque labore, pudor quem tum cogebat obire
<lvcr. rer. nat. 6.1245_1245> Blandaque lassorum uox mixta uoce querelae.
<lvcr. rer. nat. 6.1246> Optimus hoc leti genus ergo quisque subibat.
<lvcr. rer. nat. 6.1247> Praeterea iam pastor et armentarius omnis
<lvcr. rer. nat. 6.1248> Et robustus item curui moderator aratri
<lvcr. rer. nat. 6.1249> Languebat, penitusque casa contrusa iacebant
<lvcr. rer. nat. 6.1250_1250> Corpora paupertate et morbo dedita morti.
<lvcr. rer. nat. 6.1251> Exanimis pueris super exanimata parentum
<lvcr. rer. nat. 6.1252> Corpora nonnumquam posses retroque uidere
<lvcr. rer. nat. 6.1253> Matribus et patribus natos super edere uitam.
<lvcr. rer. nat. 6.1254> Nec minimam partem ex agris is maeror in urbem
<lvcr. rer. nat. 6.1255_1255> Confluxit, languens quem contulit agricolarum
<lvcr. rer. nat. 6.1256> Copia conueniens ex omni morbida parte.
<lvcr. rer. nat. 6.1257> Omnia complebant loca tectaque; quo magis aestu
<lvcr. rer. nat. 6.1258> Confertos ita aceruatim mors accumulabat.
<lvcr. rer. nat. 6.1259> Multa siti prostrata uiam per proque uoluta
<lvcr. rer. nat. 6.1260_1260> Corpora silanos ad aquarum strata iacebant
<lvcr. rer. nat. 6.1261> Interclusa anima nimia ab dulcedine aquarum,
<lvcr. rer. nat. 6.1262> Multaque per populi passim loca prompta uiasque
<lvcr. rer. nat. 6.1263> Languida semanimo cum corpore membra uideres
<lvcr. rer. nat. 6.1264> Horrida paedore et pannis cooperta perire
<lvcr. rer. nat. 6.1265_1265> Corporis inluuie, pelli super ossibus una,
<lvcr. rer. nat. 6.1266> Vlceribus taetris prope iam sordeque sepulta.
<lvcr. rer. nat. 6.1267> Omnia denique sancta deum delubra replerat
<lvcr. rer. nat. 6.1268> Corporibus mors exanimis onerataque passim
<lvcr. rer. nat. 6.1269> Cuncta cadaueribus caelestum templa manebant,
<lvcr. rer. nat. 6.1270_1270> Hospitibus loca quae complerant aedituentes.
<lvcr. rer. nat. 6.1271> Nec iam religio diuum nec numina magni
<lvcr. rer. nat. 6.1272> Pendebantur enim: praesens dolor exsuperabat.
<lvcr. rer. nat. 6.1273> Nec mos ille sepulturae remanebat in urbe,
<lvcr. rer. nat. 6.1274> Quo prius hic populus semper consuerat humari;
<lvcr. rer. nat. 6.1275_1275> Perturbatus enim totus trepidabat, et unus
<lvcr. rer. nat. 6.1276> Quisque suum pro re <compostum> maestus humabat.
<lvcr. rer. nat. 6.1277> Multaque <res> subita et paupertas horrida suasit.
<lvcr. rer. nat. 6.1278> Namque suos consanguineos aliena rogorum
<lvcr. rer. nat. 6.1279> Insuper exstructa ingenti clamore locabant
<lvcr. rer. nat. 6.1280_1280> Subdebantque faces, multo cum sanguine saepe
<lvcr. rer. nat. 6.1281> Rixantes potius quam corpora desererentur;
<lvcr. rer. nat. 6.1282> Inque aliis alium, populum sepelire suorum
<lvcr. rer. nat. 6.1283> Certantes: lacrimis lassi luctuque redibant;
<lvcr. rer. nat. 6.1284> Inde bonam partem in lectum maerore dabantur.
<lvcr. rer. nat. 6.1285_1285> Nec poterat quisquam reperiri, quem neque morbus
<lvcr. rer. nat. 6.1286> Nec mors nec luctus temptaret tempore tali.
<lvcr. rer. nat. 1.1> Aeneadum genetrix, hominum diuumque uoluptas, 
<lvcr. rer. nat. 1.2> Alma Venus, caeli subter labentia signa 
<lvcr. rer. nat. 1.3> Quae mare nauigerum, quae terras frugiferentis 
<lvcr. rer. nat. 1.4> Concelebras, per te quoniam genus omne animantum 
<lvcr. rer. nat. 1.5> Concipitur uisitque exortum lumina solis: 
<lvcr. rer. nat. 1.6> Te, dea, te fugiunt uenti, te nubila caeli 
<lvcr. rer. nat. 1.7> Aduentumque tuum, tibi suauis daedala tellus 
<lvcr. rer. nat. 1.8> Summittit flores, tibi rident aequora ponti 
<lvcr. rer. nat. 1.9> Placatumque nitet diffuso lumine caelum. 
<lvcr. rer. nat. 1.10> Nam simul ac species patefactast uerna diei 
<lvcr. rer. nat. 1.11> Et reserata uiget genitabilis aura fauoni, 
<lvcr. rer. nat. 1.12> Aeriae primum uolucres te, diua, tuumque 
<lvcr. rer. nat. 1.13> Significant initum perculsae corda tua ui. 
<lvcr. rer. nat. 1.14> Inde ferae pecudes persultant pabula laeta 
<lvcr. rer. nat. 1.15> Et rapidos tranant amnis: ita capta lepore 
<lvcr. rer. nat. 1.16> Te sequitur cupide quo quamque inducere pergis. 
<lvcr. rer. nat. 1.17> Denique per maria ac montis fluuiosque rapaces 
<lvcr. rer. nat. 1.18> Frondiferasque domos auium camposque uirentis 
<lvcr. rer. nat. 1.19> Omnibus incutiens blandum per pectora amorem 
<lvcr. rer. nat. 1.20> Efficis ut cupide generatim saecla propagent. 
<lvcr. rer. nat. 1.21> Quae quoniam rerum naturam sola gubernas 
<lvcr. rer. nat. 1.22> Nec sine te quicquam dias in luminis oras 
<lvcr. rer. nat. 1.23> Exoritur neque fit laetum neque amabile quicquam, 
<lvcr. rer. nat. 1.24> Te sociam studeo scribendis uersibus esse 
<lvcr. rer. nat. 1.25> Quos ego de rerum natura pangere conor 
<lvcr. rer. nat. 1.26> Memmiadae nostro, quem tu, dea, tempore in omni 
<lvcr. rer. nat. 1.27> Omnibus ornatum uoluisti(==VOLUISTI) excellere rebus. 
<lvcr. rer. nat. 1.28> Quo magis aeternum da dictis, diua, leporem. 
<lvcr. rer. nat. 1.29> Effice ut interea fera moenera militiai 
<lvcr. rer. nat. 1.30> Per maria ac terras omnis sopita quiescant. 
<lvcr. rer. nat. 1.31> Nam tu sola potes tranquilla pace iuuare 
<lvcr. rer. nat. 1.32> Mortalis, quoniam belli fera moenera Mauors 
<lvcr. rer. nat. 1.33> Armipotens regit, in gremium qui saepe tuum se 
<lvcr. rer. nat. 1.34> Reicit aeterno deuictus uulnere amoris, 
<lvcr. rer. nat. 1.35> Atque ita suspiciens tereti ceruice reposta 
<lvcr. rer. nat. 1.36> Pascit amore auidos inhians in te, dea, uisus, 
<lvcr. rer. nat. 1.37> Eque tuo pendet resupini spiritus ore. 
<lvcr. rer. nat. 1.38> Hunc tu, diua, tuo recubantem corpore sancto 
<lvcr. rer. nat. 1.39> Circumfusa super, suauis ex ore loquelas 
<lvcr. rer. nat. 1.40> Funde petens placidam Romanis, incluta, pacem. 
<lvcr. rer. nat. 1.41> Nam neque nos agere hoc patriai tempore iniquo 
<lvcr. rer. nat. 1.42> Possumus aequo animo nec Memmi clara propago 
<lvcr. rer. nat. 1.43> Talibus in rebus communi desse saluti. 
<lvcr. rer. nat. 1.44><>
<lvcr. rer. nat. 1.45><>
<lvcr. rer. nat. 1.46><>
<lvcr. rer. nat. 1.47><>
<lvcr. rer. nat. 1.48><>
<lvcr. rer. nat. 1.49><>
<lvcr. rer. nat. 1.50> Quod superest, uacuas auris <animumque sagacem>
<lvcr. rer. nat. 1.51> Semotum a curis adhibe ueram ad rationem, 
<lvcr. rer. nat. 1.52> Ne mea dona tibi studio disposta fideli, 
<lvcr. rer. nat. 1.53> Intellecta prius quam sint, contempta relinquas. 
<lvcr. rer. nat. 1.54> Nam tibi de summa caeli ratione deumque 
<lvcr. rer. nat. 1.55> Disserere incipiam et rerum primordia pandam, 
<lvcr. rer. nat. 1.56> Vnde omnis natura creet res auctet alatque 
<lvcr. rer. nat. 1.57> Quoue eadem rursum natura perempta resoluat, 
<lvcr. rer. nat. 1.58> Quae nos materiem et genitalia corpora rebus 
<lvcr. rer. nat. 1.59> Reddunda in ratione uocare et semina rerum 
<lvcr. rer. nat. 1.60> Appellare suemus(==SUEMUS) et haec eadem usurpare 
<lvcr. rer. nat. 1.61> Corpora prima, quod ex illis sunt omnia primis. 
<lvcr. rer. nat. 1.62> Humana ante oculos foede cum uita iaceret 
<lvcr. rer. nat. 1.63> In terris oppressa graui sub religione 
<lvcr. rer. nat. 1.64> Quae caput a caeli regionibus ostendebat 
<lvcr. rer. nat. 1.65> Horribili super aspectu mortalibus instans, 
<lvcr. rer. nat. 1.66> Primum Graius homo mortalis tollere contra 
<lvcr. rer. nat. 1.67> Est oculos ausus primusque obsistere contra, 
<lvcr. rer. nat. 1.68> Quem neque fama deum nec fulmina nec minitanti 
<lvcr. rer. nat. 1.69> Murmure compressit caelum, sed eo magis acrem 
<lvcr. rer. nat. 1.70> Irritat animi uirtutem, effringere ut arta 
<lvcr. rer. nat. 1.71> Naturae primus portarum claustra cupiret. 
<lvcr. rer. nat. 1.72> Ergo uiuida uis animi peruicit, et extra 
<lvcr. rer. nat. 1.73> Processit longe flammantia moenia mundi 
<lvcr. rer. nat. 1.74> Atque omne immensum peragrauit mente animoque, 
<lvcr. rer. nat. 1.75> Vnde refert nobis uictor quid possit oriri, 
<lvcr. rer. nat. 1.76> Quid nequeat, finita potestas denique cuique 
<lvcr. rer. nat. 1.77> Quanam sit ratione atque alte terminus haerens. 
<lvcr. rer. nat. 1.78> Quare religio pedibus subiecta uicissim 
<lvcr. rer. nat. 1.79> Obteritur, nos exaequat uictoria caelo. 
<lvcr. rer. nat. 1.80> Illud in his rebus uereor, ne forte rearis 
<lvcr. rer. nat. 1.81> Impia te rationis inire elementa uiamque 
<lvcr. rer. nat. 1.82> Indugredi sceleris. quod contra saepius illa 
<lvcr. rer. nat. 1.83> Religio peperit scelerosa atque impia facta. 
<lvcr. rer. nat. 1.84> Aulide quo pacto Triuiai uirginis aram 
<lvcr. rer. nat. 1.85> Iphianassai turparunt sanguine foede 
<lvcr. rer. nat. 1.86> Ductores Danaum delecti, prima uirorum. 
<lvcr. rer. nat. 1.87> Cui simul infula uirgineos circumdata comptus 
<lvcr. rer. nat. 1.88> Ex utraque pari malarum parte profusast, 
<lvcr. rer. nat. 1.89> Et maestum simul ante aras astare parentem 
<lvcr. rer. nat. 1.90> Sensit et hunc propter ferrum celare ministros 
<lvcr. rer. nat. 1.91> Aspectuque suo lacrimas effundere ciuis, 
<lvcr. rer. nat. 1.92> Muta metu terram genibus summissa petebat. 
<lvcr. rer. nat. 1.93> Nec miserae prodesse in tali tempore quibat 
<lvcr. rer. nat. 1.94> Quod patrio princeps donarat nomine regem. 
<lvcr. rer. nat. 1.95> Nam sublata uirum manibus tremibundaque ad aras 
<lvcr. rer. nat. 1.96> Deductast, non ut sollemni more sacrorum 
<lvcr. rer. nat. 1.97> Perfecto posset claro comitari Hymenaeo, 
<lvcr. rer. nat. 1.98> Sed casta inceste nubendi tempore in ipso 
<lvcr. rer. nat. 1.99> Hostia concideret mactatu maesta parentis, 
<lvcr. rer. nat. 1.100> Exitus ut classi felix faustusque daretur. 
<lvcr. rer. nat. 1.101> Tantum religio potuit suadere malorum. 
<lvcr. rer. nat. 1.102> Tutemet a nobis iam quouis tempore uatum 
<lvcr. rer. nat. 1.103> Terriloquis uictus dictis desciscere quaeres. 
<lvcr. rer. nat. 1.104> Quippe etenim quam multa tibi iam fingere possunt 
<lvcr. rer. nat. 1.105> Somnia quae uitae rationes uertere possint 
<lvcr. rer. nat. 1.106> Fortunasque tuas omnis turbare timore! 
<lvcr. rer. nat. 1.107> Et merito. nam si certam finem esse uiderent 
<lvcr. rer. nat. 1.108> Aerumnarum homines, aliqua ratione ualerent 
<lvcr. rer. nat. 1.109> Religionibus atque minis obsistere uatum. 
<lvcr. rer. nat. 1.110> Nunc ratio nulla est restandi, nulla facultas, 
<lvcr. rer. nat. 1.111> Aeternas quoniam poenas in morte timendumst. 
<lvcr. rer. nat. 1.112> Ignoratur enim quae sit natura animai, 
<lvcr. rer. nat. 1.113> Nata sit an contra nascentibus insinuetur, 
<lvcr. rer. nat. 1.114> Et simul intereat nobiscum morte dirempta 
<lvcr. rer. nat. 1.115> An tenebras Orci uisat uastasque lacunas 
<lvcr. rer. nat. 1.116> An pecudes alias diuinitus insinuet se, 
<lvcr. rer. nat. 1.117> Ennius ut noster cecinit qui primus amoeno 
<lvcr. rer. nat. 1.118> Detulit ex Helicone perenni fronde coronam, 
<lvcr. rer. nat. 1.119> Per gentis Italas hominum quae clara clueret; 
<lvcr. rer. nat. 1.120> Etsi praeterea tamen esse Acherusia templa 
<lvcr. rer. nat. 1.121> Ennius aeternis exponit uersibus edens, 
<lvcr. rer. nat. 1.122> Quo neque permaneant animae neque corpora nostra, 
<lvcr. rer. nat. 1.123> Sed quaedam simulacra modis pallentia miris; 
<lvcr. rer. nat. 1.124> Vnde sibi exortam semper florentis Homeri 
<lvcr. rer. nat. 1.125> Commemorat speciem lacrimas effundere salsas 
<lvcr. rer. nat. 1.126> Coepisse et rerum naturam expandere dictis. 
<lvcr. rer. nat. 1.127> Quapropter bene cum superis de rebus habenda 
<lvcr. rer. nat. 1.128> Nobis est ratio, solis lunaeque meatus 
<lvcr. rer. nat. 1.129> Qua fiant ratione, et qua ui quaeque gerantur 
<lvcr. rer. nat. 1.130> In terris, tunc cum primis ratione sagaci 
<lvcr. rer. nat. 1.131> Vnde anima atque animi constet natura uidendum, 
<lvcr. rer. nat. 1.132> Et quae res nobis uigilantibus obuia mentis 
<lvcr. rer. nat. 1.133> Terrificet morbo affectis somnoque sepultis, 
<lvcr. rer. nat. 1.134> Cernere uti uideamur eos audireque coram, 
<lvcr. rer. nat. 1.135> Morte obita quorum tellus amplectitur ossa. 
<lvcr. rer. nat. 1.136> Nec me animi fallit Graiorum obscura reperta 
<lvcr. rer. nat. 1.137> Difficile illustrare Latinis uersibus esse, 
<lvcr. rer. nat. 1.138> Multa nouis uerbis praesertim cum sit agendum 
<lvcr. rer. nat. 1.139> Propter egestatem linguae et rerum nouitatem; 
<lvcr. rer. nat. 1.140> Sed tua me uirtus tamen et sperata uoluptas 
<lvcr. rer. nat. 1.141> Suauis amicitiae quemuis efferre laborem 
<lvcr. rer. nat. 1.142> Suadet et inducit noctes uigilare serenas 
<lvcr. rer. nat. 1.143> Quaerentem dictis quibus et quo carmine demum 
<lvcr. rer. nat. 1.144> Clara tuae possim praepandere lumina menti, 
<lvcr. rer. nat. 1.145> Res quibus occultas penitus conuisere possis. 
<lvcr. rer. nat. 1.146> Hunc igitur terrorem animi tenebrasque necessest 
<lvcr. rer. nat. 1.147> Non radii solis neque lucida tela diei 
<lvcr. rer. nat. 1.148> Discutiant, sed naturae species ratioque. 
<lvcr. rer. nat. 1.149> Principium cuius(==CU.I.US) hinc nobis exordia sumet, 
<lvcr. rer. nat. 1.150> Nullam rem e nilo gigni diuinitus umquam. 
<lvcr. rer. nat. 1.151> Quippe ita formido mortalis continet omnis, 
<lvcr. rer. nat. 1.152> Quod multa in terris fieri caeloque tuentur 
<lvcr. rer. nat. 1.153> Quorum operum causas nulla ratione uidere 
<lvcr. rer. nat. 1.154> Possunt ac fieri diuino numine rentur. 
<lvcr. rer. nat. 1.155> Quas ob res ubi uiderimus nil posse creari 
<lvcr. rer. nat. 1.156> De nilo, tum quod sequimur iam rectius inde 
<lvcr. rer. nat. 1.157> Perspiciemus, et unde queat res quaeque creari 
<lvcr. rer. nat. 1.158> Et quo quaeque modo fiant opera sine diuum. 
<lvcr. rer. nat. 1.159> Nam si de nilo fierent, ex omnibu~ rebus 
<lvcr. rer. nat. 1.160> Omne genus nasci posset, nil semine egeret. 
<lvcr. rer. nat. 1.161> E mare primum homines, e terra posset oriri 
<lvcr. rer. nat. 1.162> Squamigerum genus et uolucres erumpere caelo; 
<lvcr. rer. nat. 1.163> Armenta atque aliae pecudes, genus omne ferarum, 
<lvcr. rer. nat. 1.164> Incerto partu culta ac deserta tenerent. 
<lvcr. rer. nat. 1.165> Nec fructus idem arboribus constare solerent, 
<lvcr. rer. nat. 1.166> Sed mutarentur, ferre omnes omnia possent. 
<lvcr. rer. nat. 1.167> Quippe ubi non essent genitalia corpora cuique, 
<lvcr. rer. nat. 1.168> Qui posset mater rebus consistere certa? 
<lvcr. rer. nat. 1.169> At nunc seminibus quia certis quaeque creantur, 
<lvcr. rer. nat. 1.170> Inde enascitur atque oras in luminis exit, 
<lvcr. rer. nat. 1.171> Materies ubi inest cuiusque et corpora prima; 
<lvcr. rer. nat. 1.172> Atque hac re nequeunt ex omnibus omnia gigni, 
<lvcr. rer. nat. 1.173> Quod certis in rebus inest secreta facultas. 
<lvcr. rer. nat. 1.174> Praeterea cur uere rosam, frumenta calore, 
<lvcr. rer. nat. 1.175> Vitis autumno fundi suadente uidemus, 
<lvcr. rer. nat. 1.176> Si non, certa suo quia tempore semina rerum 
<lvcr. rer. nat. 1.177> Cum confluxerunt, patefit quodcumque creatur, 
<lvcr. rer. nat. 1.178> Dum tempestates adsunt et uiuida tellus 
<lvcr. rer. nat. 1.179> Tuto res teneras effert in luminis oras? 
<lvcr. rer. nat. 1.180> Quod si de nilo fierent, subito exorerentur 
<lvcr. rer. nat. 1.181> Incerto spatio atque alienis partibus anni, 
<lvcr. rer. nat. 1.182> Quippe ubi nulla forent primordia quae genitali 
<lvcr. rer. nat. 1.183> Concilio possent arceri tempore iniquo. 
<lvcr. rer. nat. 1.184> Nec porro augendis rebus spatio foret usus 
<lvcr. rer. nat. 1.185> Seminis ad coitum, si e nilo crescere possent. 
<lvcr. rer. nat. 1.186> Nam fierent iuuenes subito ex infantibu~ paruis 
<lvcr. rer. nat. 1.187> E terraque exorta repente arbusta salirent. 
<lvcr. rer. nat. 1.188> Quorum nil fieri manifestum est, omnia quando 
<lvcr. rer. nat. 1.189> Paulatim crescunt, ut par est, semine certo 
<lvcr. rer. nat. 1.190> Crescentesque genus seruant; ut noscere possis 
<lvcr. rer. nat. 1.191> Quidque sua de materia grandescere alique. 
<lvcr. rer. nat. 1.192> Huc accedit uti sine certis imbribus anni 
<lvcr. rer. nat. 1.193> Laetificos nequeat fetus summittere tellus 
<lvcr. rer. nat. 1.194> Nec porro secreta cibo natura animantum 
<lvcr. rer. nat. 1.195> Propagare genus possit uitamque tueri; 
<lvcr. rer. nat. 1.196> Vt potius multis communia corpora rebus 
<lvcr. rer. nat. 1.197> Multa putes esse, ut uerbis elementa uidemus, 
<lvcr. rer. nat. 1.198> Quam sine principiis ullam rem exsistere posse. 
<lvcr. rer. nat. 1.199> Denique cur homines tantos natura parare 
<lvcr. rer. nat. 1.200> Non potuit, pedibus qui pontum per uada possent 
<lvcr. rer. nat. 1.201> Transire et magnos manibus diuellere montis 
<lvcr. rer. nat. 1.202> Multaque uiuendo uitalia uincere saecla, 
<lvcr. rer. nat. 1.203> Si non, materies quia rebus reddita certast 
<lvcr. rer. nat. 1.204> Gignundis e qua constat quid possit oriri? 
<lvcr. rer. nat. 1.205> Nil igitur fieri de nilo posse fatendumst, 
<lvcr. rer. nat. 1.206> Semine quando opus est rebus quo quaeque creatae 
<lvcr. rer. nat. 1.207> Aeris in teneras possint proferrier auras. 
<lvcr. rer. nat. 1.208> Postremo quoniam incultis praestare uidemus 
<lvcr. rer. nat. 1.209> Culta loca et manibus meliores reddere fetus, 
<lvcr. rer. nat. 1.210> Esse uidelicet in terris primordia rerum 
<lvcr. rer. nat. 1.211> Quae nos fecundas uertentes uomere glebas 
<lvcr. rer. nat. 1.212> Terraique solum subigentes cimus ad ortus. 
<lvcr. rer. nat. 1.213> Quod si nulla forent, nostro sine quaeque labore 
<lvcr. rer. nat. 1.214> Sponte sua multo fieri meliora uideres. 
<lvcr. rer. nat. 1.215> Huc accedit uti quidque in sua corpora rursum 
<lvcr. rer. nat. 1.216> Dissoluat natura neque ad nilum interimat res. 
<lvcr. rer. nat. 1.217> Nam si quid mortale <e> cunctis partibus esset, 
<lvcr. rer. nat. 1.218> Ex oculis res quaeque repente erepta periret. 
<lvcr. rer. nat. 1.219> Nulla ui foret usus enim quae partibus eius 
<lvcr. rer. nat. 1.220> Discidium parere et nexus exsoluere posset. 
<lvcr. rer. nat. 1.221> Quod nunc, aeterno quia constant semine quaeque, 
<lvcr. rer. nat. 1.222> Donec uis obiit quae res diuerberet ictu 
<lvcr. rer. nat. 1.223> Aut intus penetret per inania dissoluatque(==DISSOLUATQVE), 
<lvcr. rer. nat. 1.224> Nullius(==NULLI-U-S) exitium patitur natura uideri. 
<lvcr. rer. nat. 1.225> Praeterea quaecumque uetustate amouet aetas, 
<lvcr. rer. nat. 1.226> Si penitus perimit consumens materiem omnem, 
<lvcr. rer. nat. 1.227> Vnde animale genus generatim in lumina uitae 
<lvcr. rer. nat. 1.228> Redducit Venus, aut redductum daedala tellus 
<lvcr. rer. nat. 1.229> Vnde alit atque auget generatim pabula praebens? 
<lvcr. rer. nat. 1.230> Vnde mare ingenui fontes externaque longe 
<lvcr. rer. nat. 1.231> Flumina suppeditant? unde aether sidera pascit? 
<lvcr. rer. nat. 1.232> Omnia enim debet, mortali corpore quae sunt, 
<lvcr. rer. nat. 1.233> Infinita aetas consumpse anteacta diesque. 
<lvcr. rer. nat. 1.234> Quod si in eo spatio atque anteacta aetate fuere 
<lvcr. rer. nat. 1.235> E quibus haec rerum consistit summa refecta, 
<lvcr. rer. nat. 1.236> Immortali sunt natura praedita certe; 
<lvcr. rer. nat. 1.237> Haud igitur possunt ad nilum quaeque reuerti. 
<lvcr. rer. nat. 1.238> Denique res omnis eadem uis causaque uulgo 
<lvcr. rer. nat. 1.239> Conficeret, nisi materies aeterna teneret, 
<lvcr. rer. nat. 1.240> Inter se nexu minus aut magis indupedita. 
<lvcr. rer. nat. 1.241> Tactus enim leti satis esset causa profecto, 
<lvcr. rer. nat. 1.242> Quippe ubi nulla forent aeterno corpore quorum 
<lvcr. rer. nat. 1.243> Contextum uis deberet dissoluere quaeque. 
<lvcr. rer. nat. 1.244> At nunc, inter se quia nexus principiorum 
<lvcr. rer. nat. 1.245> Dissimiles constant aeternaque materies est, 
<lvcr. rer. nat. 1.246> Incolumi remanent res corpore, dum satis acris 
<lvcr. rer. nat. 1.247> Vis obeat pro textura cuiusque reperta. 
<lvcr. rer. nat. 1.248> Haud igitur redit ad nilum res ulla, sed omnes 
<lvcr. rer. nat. 1.249> Discidio redeunt in corpora materiai. 
<lvcr. rer. nat. 1.250> Postremo pereunt imbres, ubi eos pater aether 
<lvcr. rer. nat. 1.251> In gremium matris terrai praecipitauit; 
<lvcr. rer. nat. 1.252> At nitidae surgunt fruges ramique uirescunt 
<lvcr. rer. nat. 1.253> Arboribus, crescunt ipsae fetuque grauantur; 
<lvcr. rer. nat. 1.254> Hinc alitur porro nostrum genus atque ferarum, 
<lvcr. rer. nat. 1.255> Hinc laetas urbis pueris florere uidemus 
<lvcr. rer. nat. 1.256> Frondiferasque nouis auibus canere undique siluas; 
<lvcr. rer. nat. 1.257> Hinc fessae pecudes pingui per pabula laeta 
<lvcr. rer. nat. 1.258> Corpora deponunt et candens lacteus umor 
<lvcr. rer. nat. 1.259> Vberibus manat distentis; hinc noua proles 
<lvcr. rer. nat. 1.260> Artubus infirmis teneras lasciua per herbas 
<lvcr. rer. nat. 1.261> Ludit lacte mero mentis perculsa nouellas 
<lvcr. rer. nat. 1.262> Haud igitur penitus pereunt quaecumque uidentur, 
<lvcr. rer. nat. 1.263> Quando alid ex alio reficit natura nec ullam 
<lvcr. rer. nat. 1.264> Rem gigni patitur nisi morte adiuta aliena. 
<lvcr. rer. nat. 1.265> Nunc age, res quoniam docui non posse creari 
<lvcr. rer. nat. 1.266> De nilo neque item genitas ad nil reuocari, 
<lvcr. rer. nat. 1.267> Nequa forte tamen coeptes diffidere dictis, 
<lvcr. rer. nat. 1.268> Quod nequeunt oculis rerum primordia cerni, 
<lvcr. rer. nat. 1.269> Accipe praeterea quae corpora tute necessest 
<lvcr. rer. nat. 1.270> Confiteare esse in rebus nec posse uideri. 
<lvcr. rer. nat. 1.271> Principio uenti uis uerberat incita pontum 
<lvcr. rer. nat. 1.272> Ingentisque ruit nauis et nubila differt, 
<lvcr. rer. nat. 1.273> Interdum rapido percurrens turbine campos 
<lvcr. rer. nat. 1.274> Arboribus magnis sternit montisque supremos 
<lvcr. rer. nat. 1.275> Siluifragis uexat flabris: ita perfurit acri 
<lvcr. rer. nat. 1.276> Cum fremitu saeuitque minaci murmure pontus. 
<lvcr. rer. nat. 1.277> Sunt igitur uenti nimirum corpora caeca 
<lvcr. rer. nat. 1.278> Quae mare, quae terras, quae denique nubila caeli 
<lvcr. rer. nat. 1.279> Verrunt ac subito uexantia turbine raptant, 
<lvcr. rer. nat. 1.280> Nec ratione fluunt alia stragemque propagant 
<lvcr. rer. nat. 1.281> Et cum mollis aquae fertur natura repente 
<lvcr. rer. nat. 1.282> Flumine abundanti, quam largis imbribus auget 
<lvcr. rer. nat. 1.283> Montibus ex altis magnus decursus aquai 
<lvcr. rer. nat. 1.284> Fragmina coniciens siluarum arbustaque tota, 
<lvcr. rer. nat. 1.285> Nec ualidi possunt pontes uenientis aquai 
<lvcr. rer. nat. 1.286> Vim subitam tolerare: ita magno turbidus imbri 
<lvcr. rer. nat. 1.287> Molibus incurrit ualidis cum uiribus amnis. 
<lvcr. rer. nat. 1.288> Dat sonitu magno stragem uoluitque(==VOLVITQVE) sub undis 
<lvcr. rer. nat. 1.289> Grandia saxa ruit qua quidquid fluctibus obstat. 
<lvcr. rer. nat. 1.290> Sic igitur debent uenti quoque flamina ferri, 
<lvcr. rer. nat. 1.291> Quae ueluti ualidum cum flumen procubuere 
<lvcr. rer. nat. 1.292> Quamlibet in partem, trudunt res ante ruuntque 
<lvcr. rer. nat. 1.293> Impetibus crebris, interdum uertice torto 
<lvcr. rer. nat. 1.294> Corripiunt rapideque rotanti turbine portant. 
<lvcr. rer. nat. 1.295> Quare etiam atque etiam sunt uenti corpora caeca, 
<lvcr. rer. nat. 1.296> Quandoquidem factis et moribus aemula magnis 
<lvcr. rer. nat. 1.297> Amnibus inueniuntur, aperto corpore qui sunt. 
<lvcr. rer. nat. 1.298> Tum porro uarios rerum sentimus odores 
<lvcr. rer. nat. 1.299> Nec tamen ad naris uenientis cernimus umquam, 
<lvcr. rer. nat. 1.300> Nec calidos aestus tuimur nec frigora quimus 
<lvcr. rer. nat. 1.301> Vsurpare oculis nec uoces cernere suemus; 
<lvcr. rer. nat. 1.302> Quae tamen omnia corporea constare necessest 
<lvcr. rer. nat. 1.303> Natura, quoniam sensus impellere possunt. 
<lvcr. rer. nat. 1.304> Tangere enim et tangi, nisi corpus, nulla potest res. 
<lvcr. rer. nat. 1.305> Denique fluctifrago suspensae in litore uestes 
<lvcr. rer. nat. 1.306> Vuescunt, eaedem(==E.A.EDEM) dispansae in sole serescunt. 
<lvcr. rer. nat. 1.307> At neque quo pacto persederit umor aquai 
<lvcr. rer. nat. 1.308> Visumst nec rursum quo pacto fugerit aestu. 
<lvcr. rer. nat. 1.309> In paruas igitur partis dispergitur umor 
<lvcr. rer. nat. 1.310> Quas oculi nulla possunt ratione uidere. 
<lvcr. rer. nat. 1.311> Quin etiam multis solis redeuntibus annis 
<lvcr. rer. nat. 1.312> Anulus in digito subter tenuatur habendo, 
<lvcr. rer. nat. 1.313> Stilicidi casus lapidem cauat, uncus aratri 
<lvcr. rer. nat. 1.314> Ferreus occulte decrescit uomer in aruis, 
<lvcr. rer. nat. 1.315> Strataque iam uulgi pedibus detrita uiarum 
<lvcr. rer. nat. 1.316> Saxea conspicimus; tum portas propter aena 
<lvcr. rer. nat. 1.317> Signa manus dextras ostendunt attenuari 
<lvcr. rer. nat. 1.318> Saepe salutantum tactu praeterque meantum. 
<lvcr. rer. nat. 1.319> Haec igitur minui, cum sint detrita, uidemus. 
<lvcr. rer. nat. 1.320> Sed quae corpora decedant in tempore quoque(==QVO+QVE), 
<lvcr. rer. nat. 1.321> Inuida praeclusit speciem natura uidendi. 
<lvcr. rer. nat. 1.322> Postremo quaecumque dies naturaque rebus 
<lvcr. rer. nat. 1.323> Paulatim tribuit, moderatim crescere cogens, 
<lvcr. rer. nat. 1.324> Nulla potest oculorum acies contenta tueri, 
<lvcr. rer. nat. 1.325> Nec porro quaecumque aeuo macieque senescunt; 
<lvcr. rer. nat. 1.326> Nec, mare quae impendent, uesco sale saxa peresa 
<lvcr. rer. nat. 1.327> Quid quoque(==QVO+QVE) amittant in tempore cernere possis. 
<lvcr. rer. nat. 1.328> Corporibus caecis igitur natura gerit res. 
<lvcr. rer. nat. 1.329> Nec tamen undique corporea stipata tenentur 
<lvcr. rer. nat. 1.330> Omnia natura; namque est in rebus inane. 
<lvcr. rer. nat. 1.331> Quod tibi cognosse in multis erit utile rebus 
<lvcr. rer. nat. 1.332> Nec sinet errantem dubitare et quaerere semper 
<lvcr. rer. nat. 1.333> De summa rerum et nostris diffidere dictis. 
<lvcr. rer. nat. 1.334> Quapropter locus est intactus inane uacansque. 
<lvcr. rer. nat. 1.335> Quod si non esset, nulla ratione moueri 
<lvcr. rer. nat. 1.336> Res possent; namque officium quod corporis exstat, 
<lvcr. rer. nat. 1.337> Officere atque obstare, id in omni tempore adesset 
<lvcr. rer. nat. 1.338> Omnibus; haud igitur quicquam procedere posset, 
<lvcr. rer. nat. 1.339> Principium quoniam cedendi nulla daret res. 
<lvcr. rer. nat. 1.340> At nunc per maria ac terras sublimaque caeli 
<lvcr. rer. nat. 1.341> Multa modis multis uaria ratione moueri 
<lvcr. rer. nat. 1.342> Cernimus ante oculos, quae, si non esset inane, 
<lvcr. rer. nat. 1.343> Non tam sollicito motu priuata carerent 
<lvcr. rer. nat. 1.344> Quam genita omnino nulla ratione fuissent, 
<lvcr. rer. nat. 1.345> Vndique materies quoniam stipata quiesset. 
<lvcr. rer. nat. 1.346> Praeterea quamuis solidae res esse putentur, 
<lvcr. rer. nat. 1.347> Hinc tamen esse licet raro cum corpore cernas. 
<lvcr. rer. nat. 1.348> In saxis ac speluncis permanat aquarum 
<lvcr. rer. nat. 1.349> Liquidus umor et uberibus flent omnia guttis. 
<lvcr. rer. nat. 1.350> Dissipat in corpus sese cibus omne animantum. 
<lvcr. rer. nat. 1.351> Crescunt arbusta et fetus in tempore fundunt, 
<lvcr. rer. nat. 1.352> Quod cibus in totas usque ab radicibus imis 
<lvcr. rer. nat. 1.353> Per truncos ac per ramos diffunditur omnis. 
<lvcr. rer. nat. 1.354> Inter saepta meant uoces et clausa domorum 
<lvcr. rer. nat. 1.355> Transuolitant, rigidum permanat frigus ad ossa, 
<lvcr. rer. nat. 1.356> Quod, nisi inania sint, qua possent corpora quaeque 
<lvcr. rer. nat. 1.357> Transire, haud ulla fieri ratione uideres. 
<lvcr. rer. nat. 1.358> Denique cur alias aliis praestare uidemus 
<lvcr. rer. nat. 1.359> Pondere res rebus nilo maiore figura? 
<lvcr. rer. nat. 1.360> Nam si tantundemst in lanae glomere quantum 
<lvcr. rer. nat. 1.361> Corporis in plumbo est, tantundem pendere par est, 
<lvcr. rer. nat. 1.362> Corporis officiumst quoniam premere omnia deorsum, 
<lvcr. rer. nat. 1.363> Contra autem natura manet sine pondere inanis. 
<lvcr. rer. nat. 1.364> Ergo quod magnumst aeque leuiusque uidetur, 
<lvcr. rer. nat. 1.365> Nimirum plus esse sibi declarat inanis; 
<lvcr. rer. nat. 1.366> At contra grauius plus in se corporis esse 
<lvcr. rer. nat. 1.367> Dedicat et multo uacui minus intus habere. 
<lvcr. rer. nat. 1.368> Est igitur nimirum id quod ratione sagaci 
<lvcr. rer. nat. 1.369> Quaerimus, admixtum rebus, quod inane uocamus. 
<lvcr. rer. nat. 1.370> Illud in his rebus ne te deducere uero 
<lvcr. rer. nat. 1.371> Possit, quod quidam fingunt, praecurrere cogor. 
<lvcr. rer. nat. 1.372> Cedere squamigeris latices nitentibus aiunt 
<lvcr. rer. nat. 1.373> Et liquidas aperire uias, quia post loca pisces 
<lvcr. rer. nat. 1.374> Linquant, quo possint cedentes confluere undae. 
<lvcr. rer. nat. 1.375> Sic alias quoque res inter se posse moueri 
<lvcr. rer. nat. 1.376> Et mutare locum, quamuis sint omnia plena. 
<lvcr. rer. nat. 1.377> Scilicet id falsa totum ratione receptumst. 
<lvcr. rer. nat. 1.378> Nam quo squamigeri poterunt procedere tandem, 
<lvcr. rer. nat. 1.379> Ni spatium dederint latices? concedere porro 
<lvcr. rer. nat. 1.380> Quo poterunt undae, cum pisces ire nequibunt? 
<lvcr. rer. nat. 1.381> Aut igitur motu priuandumst corpora quaeque 
<lvcr. rer. nat. 1.382> Aut esse admixtum dicendumst rebus inane 
<lvcr. rer. nat. 1.383> Vnde initum primum capiat res quaeque mouendi. 
<lvcr. rer. nat. 1.384> Postremo duo de concursu corpora lata 
<lvcr. rer. nat. 1.385> Si cita dissiliant, nempe aer omne necessest, 
<lvcr. rer. nat. 1.386> Inter corpora quod fiat, possidat inane. 
<lvcr. rer. nat. 1.387> Is porro quamuis circum celerantibus auris 
<lvcr. rer. nat. 1.388> Confluat, haud poterit tamen uno tempore totum 
<lvcr. rer. nat. 1.389> Compleri spatium; nam primum quemque necessest, 
<lvcr. rer. nat. 1.390> Occupet ille locum, deinde omnia possideantur. 
<lvcr. rer. nat. 1.391> Quod si forte aliquis, cum corpora dissiluere, 
<lvcr. rer. nat. 1.392> Tum putat id fieri quia se condenseat aer, 
<lvcr. rer. nat. 1.393> Errat; nam uacuum tum fit quod non fuit ante 
<lvcr. rer. nat. 1.394> Et repletur item uacuum quod constitit ante, 
<lvcr. rer. nat. 1.395> Nec tali ratione potest denserier aer, 
<lvcr. rer. nat. 1.396> Nec, si iam posset, sine inani posset, opinor, 
<lvcr. rer. nat. 1.397> Ipse in se trahere et partis conducere in unum. 
<lvcr. rer. nat. 1.398> Quapropter, quamuis causando multa moreris, 
<lvcr. rer. nat. 1.399> Esse in rebus inane tamen fateare necessest. 
<lvcr. rer. nat. 1.400> Multaque praeterea tibi possum commemorando 
<lvcr. rer. nat. 1.401> Argumenta fidem dictis corradere nostris. 
<lvcr. rer. nat. 1.402> Verum animo satis haec uestigia parua sagaci 
<lvcr. rer. nat. 1.403> Sunt per quae possis cognoscere cetera tute. 
<lvcr. rer. nat. 1.404> Namque canes ut montiuagae persaepe ferarum 
<lvcr. rer. nat. 1.405> Naribus inueniunt intectas fronde quietes, 
<lvcr. rer. nat. 1.406> Cum semel institerunt uestigia certa uiai, 
<lvcr. rer. nat. 1.407> Sic alid ex alio per te tute ipse uidere 
<lvcr. rer. nat. 1.408> Talibus in rebus poteris caecasque latebras 
<lvcr. rer. nat. 1.409> Insinuare omnis et uerum protrahere inde. 
<lvcr. rer. nat. 1.410> Quod si pigraris paulumue recesseris ab re, 
<lvcr. rer. nat. 1.411> Hoc tibi de plano possum promittere, Memmi: 
<lvcr. rer. nat. 1.412> Vsque adeo largos haustus e fontibu~ magnis 
<lvcr. rer. nat. 1.413> Lingua meo suauis diti de pectore fundet, 
<lvcr. rer. nat. 1.414> Vt uerear ne tarda prius per membra senectus 
<lvcr. rer. nat. 1.415> Serpat et in nobis uitai claustra resoluat, 
<lvcr. rer. nat. 1.416> Quam tibi de quauis una re uersibus omnis 
<lvcr. rer. nat. 1.417> Argumentorum sit copia missa per auris. 
<lvcr. rer. nat. 1.418> Sed nunc ut repetam coeptum pertexere dictis, 
<lvcr. rer. nat. 1.419> Omnis, ut est igitur per se, natura duabus 
<lvcr. rer. nat. 1.420> Constitit in rebus; nam corpora sunt et inane, 
<lvcr. rer. nat. 1.421> Haec in quo sita sunt et qua diuersa mouentur. 
<lvcr. rer. nat. 1.422> Corpus enim per se communis dedicat esse 
<lvcr. rer. nat. 1.423> Sensus; cui nisi prima fides fundata ualebit 
<lvcr. rer. nat. 1.424> Haud erit occultis de rebus quo referentes 
<lvcr. rer. nat. 1.425> Confirmare animi quicquam ratione queamus. 
<lvcr. rer. nat. 1.426> Tum porro locus ac spatium, quod inane uocamus 
<lvcr. rer. nat. 1.427> Si nullum foret, haud usquam sita corpora possent 
<lvcr. rer. nat. 1.428> Esse neque omnino quoquam diuersa meare; 
<lvcr. rer. nat. 1.429> Id quod iam supera tibi paulo ostendimus ante. 
<lvcr. rer. nat. 1.430> Praeterea nil est quod possis dicere ab omni 
<lvcr. rer. nat. 1.431> Corpore seiunctum secretumque esse ab inani, 
<lvcr. rer. nat. 1.432> Quod quasi tertia sit numero natura reperta. 
<lvcr. rer. nat. 1.433> Nam quodcumque erit, esse aliquid debebit id ipsum; 
<lvcr. rer. nat. 1.434> Cui si tactus erit quamuis leuis exiguusque, 
<lvcr. rer. nat. 1.435> Augmine uel grandi uel paruo denique, dum sit, 
<lvcr. rer. nat. 1.436> Corporis augebit numerum summamque sequetur. 
<lvcr. rer. nat. 1.437> Sin intactile erit, nulla de parte quod ullam 
<lvcr. rer. nat. 1.438> Rem prohibere queat per se transire meantem, 
<lvcr. rer. nat. 1.439> Scilicet hoc id erit, uacuum quod inane uocamus. 
<lvcr. rer. nat. 1.440> Praeterea per se quodcumque erit, aut faciet quid 
<lvcr. rer. nat. 1.441> Aut aliis fungi debebit agentibus ipsum 
<lvcr. rer. nat. 1.442> Aut erit ut possint in eo res esse gerique. 
<lvcr. rer. nat. 1.443> At facere et fungi sine corpore nulla potest res 
<lvcr. rer. nat. 1.444> Nec praebere locum porro nisi inane uacansque. 
<lvcr. rer. nat. 1.445> Ergo praeter inane et corpora tertia per se 
<lvcr. rer. nat. 1.446> Nulla potest rerum in numero natura relinqui, 
<lvcr. rer. nat. 1.447> Nec quae sub sensus cadat ullo tempore nostros 
<lvcr. rer. nat. 1.448> Nec ratione animi quam quisquam possit apisci. 
<lvcr. rer. nat. 1.449> Nam quaecumque cluent, aut his coniuncta duabus 
<lvcr. rer. nat. 1.450> Rebus ea inuenies aut horum euenta uidebis. 
<lvcr. rer. nat. 1.451> Coniunctum est id quod nusquam sine permitiali 
<lvcr. rer. nat. 1.452> Discidio potis est seiungi seque gregari, 
<lvcr. rer. nat. 1.453> Pondus uti saxis, calor ignist, liquor aquai, 
<lvcr. rer. nat. 1.454> Tactus corporibus cunctis, intactus inani. 
<lvcr. rer. nat. 1.455> Seruitium contra paupertas diuitiaeque, 
<lvcr. rer. nat. 1.456> Libertas bellum concordia, cetera quorum 
<lvcr. rer. nat. 1.457> Aduentu manet incolumis natura abituque, 
<lvcr. rer. nat. 1.458> Haec soliti sumus, ut par est, euenta uocare. 
<lvcr. rer. nat. 1.459> Tempus item per se non est, sed rebus ab ipsis 
<lvcr. rer. nat. 1.460> Consequitur sensus, transactum quid sit in aeuo, 
<lvcr. rer. nat. 1.461> Tum quae res instet, quid porro deinde sequatur. 
<lvcr. rer. nat. 1.462> Nec per se quemquam tempus sentire fatendumst 
<lvcr. rer. nat. 1.463> Semotum ab rerum motu placidaque quiete. 
<lvcr. rer. nat. 1.464> Denique Tyndaridem raptam belloque subactas 
<lvcr. rer. nat. 1.465> Troiugenas gentis cum dicunt esse, uidendumst 
<lvcr. rer. nat. 1.466> Ne forte haec per se cogant nos esse fateri, 
<lvcr. rer. nat. 1.467> Quando ea saecla hominum, quorum haec euenta fuerunt, 
<lvcr. rer. nat. 1.468> Irreuocabilis abstulerit iam praeterita aetas. 
<lvcr. rer. nat. 1.469> Namque aliud terris, aliud regionibus ipsis 
<lvcr. rer. nat. 1.470> Euentum dici poterit quodcumque erit actum. 
<lvcr. rer. nat. 1.471> Denique materies si rerum nulla fuisset 
<lvcr. rer. nat. 1.472> Nec locus ac spatium, res in quo quaeque geruntur, 
<lvcr. rer. nat. 1.473> Numquam Tyndaridis forma conflatus amoris 
<lvcr. rer. nat. 1.474> Ignis, Alexandri Phrygio sub pectore gliscens, 
<lvcr. rer. nat. 1.475> Clara accendisset saeui certamina belli, 
<lvcr. rer. nat. 1.476> Nec clam durateus Troianis Pergama partu 
<lvcr. rer. nat. 1.477> Inflammasset equus nocturno Graiugenarum; 
<lvcr. rer. nat. 1.478> Perspicere ut possis res gestas funditus omnis 
<lvcr. rer. nat. 1.479> Non ita uti corpus per se constare neque esse, 
<lvcr. rer. nat. 1.480> Nec ratione cluere eadem qua constet inane 
<lvcr. rer. nat. 1.481> Sed magis ut merito possis euenta uocare 
<lvcr. rer. nat. 1.482> Corporis atque loci, res in quo quaeque gerantur. 
<lvcr. rer. nat. 1.483> Corpora sunt porro partim primordia rerum 
<lvcr. rer. nat. 1.484> Partim concilio quae constant principiorum. 
<lvcr. rer. nat. 1.485> Sed quae sunt rerum primordia, nulla potest uis 
<lvcr. rer. nat. 1.486> Stinguere; nam solido uincunt ea corpore demum. 
<lvcr. rer. nat. 1.487> Etsi difficile esse uidetur credere quicquam 
<lvcr. rer. nat. 1.488> In rebus solido reperiri corpore posse. 
<lvcr. rer. nat. 1.489> Transit enim fulmen caeli per saepta domorum, 
<lvcr. rer. nat. 1.490> Clamor ut ac uoces; ferrum candescit in igni 
<lvcr. rer. nat. 1.491> Dissiliuntque fero feruentia saxa uapore; 
<lvcr. rer. nat. 1.492> Tum labefactatus rigor auri soluitur aestu 
<lvcr. rer. nat. 1.493> Tum glacies aeris flamma deuicta liquescit, 
<lvcr. rer. nat. 1.494> Permanat calor argentum penetraleque frigus, 
<lvcr. rer. nat. 1.495> Quando utrumque manu retinentes pocula rite 
<lvcr. rer. nat. 1.496> Sensimus infuso lympharum rore superne. 
<lvcr. rer. nat. 1.497> Vsque adeo in rebus solidi nil esse uidetur. 
<lvcr. rer. nat. 1.498> Sed quia uera tamen ratio naturaque rerum 
<lvcr. rer. nat. 1.499> Cogit, ades, paucis dum uersibus expediamus 
<lvcr. rer. nat. 1.500> Esse ea quae solido atque aeterno corpore constent, 
<lvcr. rer. nat. 1.501> Semina quae rerum primordiaque esse docemus, 
<lvcr. rer. nat. 1.502> Vnde omnis rerum nunc constet summa creata. 
<lvcr. rer. nat. 1.503> Principio quoniam duplex natura duarum 
<lvcr. rer. nat. 1.504> Dissimilis rerum longe constare repertast, 
<lvcr. rer. nat. 1.505> Corporis atque loci, res in quo quaeque geruntur, 
<lvcr. rer. nat. 1.506> Esse utramque sibi per se puramque necessest. 
<lvcr. rer. nat. 1.507> Nam quacumque uacat spatium, quod inane uocamus, 
<lvcr. rer. nat. 1.508> Corpus ea non est; qua porro cumque tenet se 
<lvcr. rer. nat. 1.509> Corpus, ea uacuum nequaquam constat inane. 
<lvcr. rer. nat. 1.510> Sunt igitur solida ac sine inani corpora prima. 
<lvcr. rer. nat. 1.511> Praeterea quoniam genitis in rebus inanest, 
<lvcr. rer. nat. 1.512> Materiem circum solidam constare necessest, 
<lvcr. rer. nat. 1.513> Nec res ulla potest uera ratione probari 
<lvcr. rer. nat. 1.514> Corpore inane suo celare atque intus habere, 
<lvcr. rer. nat. 1.515> Si non, quod cohibet, solidum constare relinquas. 
<lvcr. rer. nat. 1.516> Id porro nil esse potest nisi materiai 
<lvcr. rer. nat. 1.517> Concilium, quod inane queat rerum cohibere. 
<lvcr. rer. nat. 1.518> Materies igitur, solido quae corpore constat, 
<lvcr. rer. nat. 1.519> Esse aeterna potest, cum cetera dissoluantur(==DISSOLUANTUR). 
<lvcr. rer. nat. 1.520> Tum porro si nil esset quod inane uacaret, 
<lvcr. rer. nat. 1.521> Omne foret solidum; nisi contra corpora certa 
<lvcr. rer. nat. 1.522> Essent quae loca complerent quaecumque tenerent, 
<lvcr. rer. nat. 1.523> Omne quod est spatium uacuum constaret inane. 
<lvcr. rer. nat. 1.524> Alternis igitur nimirum corpus inani 
<lvcr. rer. nat. 1.525> Distinctumst, quoniam nec plenum nauiter exstat 
<lvcr. rer. nat. 1.526> Nec porro uacuum. sunt ergo corpora certa 
<lvcr. rer. nat. 1.527> Quae spatium pleno possint distinguere inane. 
<lvcr. rer. nat. 1.528> Haec neque dissolui plagis extrinsecus icta 
<lvcr. rer. nat. 1.529> Possunt nec porro penitus penetrata retexi 
<lvcr. rer. nat. 1.530> Nec ratione queunt alia temptata labare; 
<lvcr. rer. nat. 1.531> Id quod iam supra tibi paulo ostendimus ante. 
<lvcr. rer. nat. 1.532> Nam neque collidi sine inani posse uidetur 
<lvcr. rer. nat. 1.533> Quicquam nec frangi nec findi in bina secando 
<lvcr. rer. nat. 1.534> Nec capere umorem neque item manabile frigus 
<lvcr. rer. nat. 1.535> Nec penetralem ignem, quibus omnia conficiuntur. 
<lvcr. rer. nat. 1.536> Et quo quaeque magis cohibet res intus inane, 
<lvcr. rer. nat. 1.537> Tam magis his rebus penitus temptata labascit. 
<lvcr. rer. nat. 1.538> Ergo si solida ac sine inani corpora prima 
<lvcr. rer. nat. 1.539> Sunt ita uti docui, sint haec aeterna necessest. 
<lvcr. rer. nat. 1.540> Praeterea nisi materies aeterna fuisset, 
<lvcr. rer. nat. 1.541> Antehac ad nilum penitus res quaeque redissent 
<lvcr. rer. nat. 1.542> De niloque renata forent quaecumque uidemus. 
<lvcr. rer. nat. 1.543> At quoniam supra docui nil posse creari 
<lvcr. rer. nat. 1.544> De nilo neque quod genitum est ad nil reuocari, 
<lvcr. rer. nat. 1.545> Esse immortali primordia corpore debent, 
<lvcr. rer. nat. 1.546> Dissolui quo quaeque supremo tempore possint, 
<lvcr. rer. nat. 1.547> Materies ut suppeditet rebus reparandis. 
<lvcr. rer. nat. 1.548> Sunt igitur solida primordia simplicitate 
<lvcr. rer. nat. 1.549> Nec ratione queunt alia seruata per aeuum 
<lvcr. rer. nat. 1.550> Ex infinito iam tempore res reparare. 
<lvcr. rer. nat. 1.551> Denique si nullam finem natura parasset 
<lvcr. rer. nat. 1.552> Frangendis rebus, iam corpora materiai 
<lvcr. rer. nat. 1.553> Vsque redacta forent aeuo frangente priore, 
<lvcr. rer. nat. 1.554> Vt nil ex illis a certo tempore posset 
<lvcr. rer. nat. 1.555> Conceptum <ad> summum aetatis peruadere finem. 
<lvcr. rer. nat. 1.556> Nam quiduis citius dissolui posse uidemus 
<lvcr. rer. nat. 1.557> Quam rursus refici; quapropter longa diei 
<lvcr. rer. nat. 1.558> Infinita aetas anteacti temporis omnis 
<lvcr. rer. nat. 1.559> Quod fregisset adhuc disturbans dissoluensque(==DISSOLUENSQVE)
<lvcr. rer. nat. 1.560> Numquam reliquo(==RELICUO) reparari tempore posset. 
<lvcr. rer. nat. 1.561> At nunc nimirum frangendi reddita finis 
<lvcr. rer. nat. 1.562> Certa manet, quoniam refici rem quamque uidemus 
<lvcr. rer. nat. 1.563> Et finita simul generatim tempora rebus 
<lvcr. rer. nat. 1.564> Stare, quibus possint aeui contingere florem. 
<lvcr. rer. nat. 1.565> Huc accedit uti, solidissima materiai 
<lvcr. rer. nat. 1.566> Corpora cum constant, possint tamen omnia reddi, 
<lvcr. rer. nat. 1.567> Mollia quae fiunt, aer aqua terra uapores, 
<lvcr. rer. nat. 1.568> Quo pacto fiant et qua ui quaeque gerantur, 
<lvcr. rer. nat. 1.569> Admixtum quoniam semel est in rebus inane. 
<lvcr. rer. nat. 1.570> At contra si mollia sint primordia rerum, 
<lvcr. rer. nat. 1.571> Vnde queant ualidi silices ferrumque creari 
<lvcr. rer. nat. 1.572> Non poterit ratio reddi; nam funditus omnis 
<lvcr. rer. nat. 1.573> Principio fundamenti natura carebit. 
<lvcr. rer. nat. 1.574> Sunt igitur solida pollentia simplicitate 
<lvcr. rer. nat. 1.575> Quorum condenso magis omnia conciliatu 
<lvcr. rer. nat. 1.576> Artari possunt ualidasque ostendere uiris. 
<lvcr. rer. nat. 1.577> Porro si nullast frangendis reddita finis 
<lvcr. rer. nat. 1.578> Corporibus, tamen ex aeterno tempore quaeque 
<lvcr. rer. nat. 1.579> Nunc etiam superare necessest corpora rebus, 
<lvcr. rer. nat. 1.580> Quae nondum clueant ullo temptata periclo. 
<lvcr. rer. nat. 1.581> At quoniam fragili natura praedita constant, 
<lvcr. rer. nat. 1.582> Discrepat aeternum tempus potuisse manere 
<lvcr. rer. nat. 1.583> Innumerabilibus plagis uexata per aeuum. 
<lvcr. rer. nat. 1.584> Denique iam quoniam generatim reddita finis 
<lvcr. rer. nat. 1.585> Crescendi rebus constat uitamque tenendi, 
<lvcr. rer. nat. 1.586> Et quid quaeque queant per foedera naturai, 
<lvcr. rer. nat. 1.587> Quid porro nequeant, sancitum quandoquidem exstat, 
<lvcr. rer. nat. 1.588> Nec commutatur quicquam, quin omnia constant 
<lvcr. rer. nat. 1.589> Vsque adeo, uariae uolucres ut in ordine cunctae 
<lvcr. rer. nat. 1.590> Ostendant maculas generalis corpore inesse, 
<lvcr. rer. nat. 1.591> Immutabili~ materiae quoque corpus habere 
<lvcr. rer. nat. 1.592> Debent nimirum. nam si primordia rerum 
<lvcr. rer. nat. 1.593> Commutari aliqua possent ratione reuicta, 
<lvcr. rer. nat. 1.594> Incertum quoque iam constet quid possit oriri, 
<lvcr. rer. nat. 1.595> Quid nequeat, finita potestas denique cuique 
<lvcr. rer. nat. 1.596> Quanam sit ratione atque alte terminus haerens, 
<lvcr. rer. nat. 1.597> Nec totiens possent generatim saecla referre 
<lvcr. rer. nat. 1.598> Naturam mores uictum motusque parentum. 
<lvcr. rer. nat. 1.599> Tum porro quoniam est extremum quodque cacumen 
<lvcr. rer. nat. 1.600> Corporis illius quod nostri cernere sensus 
<lvcr. rer. nat. 1.601> Iam nequeunt, id nimirum sine partibus exstat 
<lvcr. rer. nat. 1.602> Et minima constat natura nec fuit umquam 
<lvcr. rer. nat. 1.603> Per se secretum neque posthac esse ualebit, 
<lvcr. rer. nat. 1.604> Alterius quoniamst ipsum pars, primaque et una, 
<lvcr. rer. nat. 1.605> Inde aliae atque aliae similes ex ordine partes 
<lvcr. rer. nat. 1.606> Agmine condenso naturam corporis explent, 
<lvcr. rer. nat. 1.607> Quae quoniam per se nequeunt constare, necessest 
<lvcr. rer. nat. 1.608> Haerere unde queant nulla ratione reuelli. 
<lvcr. rer. nat. 1.609> Sunt igitur solida primordia simplicitate 
<lvcr. rer. nat. 1.610> Quae minimis stipata cohaerent partibus arte, 
<lvcr. rer. nat. 1.611> Non ex illarum conuentu conciliata, 
<lvcr. rer. nat. 1.612> Sed magis aeterna pollentia simplicitate, 
<lvcr. rer. nat. 1.613> Vnde neque auelli quicquam neque deminui iam 
<lvcr. rer. nat. 1.614> Concedit natura reseruans semina rebus. 
<lvcr. rer. nat. 1.615> Praeterea nisi erit minimum, paruissima quaeque 
<lvcr. rer. nat. 1.616> Corpora constabunt ex partibus infinitis, 
<lvcr. rer. nat. 1.617> Quippe ubi dimidiae partis pars semper habebit 
<lvcr. rer. nat. 1.618> Dimidiam partem nec res praefiniet ulla. 
<lvcr. rer. nat. 1.619> Ergo rerum inter summam minimamque quid escit? 
<lvcr. rer. nat. 1.620> Nil erit ut distet; nam quamuis funditus omnis 
<lvcr. rer. nat. 1.621> Summa sit infinita, tamen, paruissima quae sunt, 
<lvcr. rer. nat. 1.622> Ex infinitis constabunt partibus aeque. 
<lvcr. rer. nat. 1.623> Quod quoniam ratio reclamat uera negatque 
<lvcr. rer. nat. 1.624> Credere posse animum, uictus fateare necessest 
<lvcr. rer. nat. 1.625> Esse ea quae nullis iam praedita partibus exstent 
<lvcr. rer. nat. 1.626> Et minima constent natura. quae quoniam sunt, 
<lvcr. rer. nat. 1.627> Illa quoque esse tibi solida atque aeterna fatendum. 
<lvcr. rer. nat. 1.628> Denique si minimas in partis cuncta resolui 
<lvcr. rer. nat. 1.629> Cogere consuesset rerum natura creatrix, 
<lvcr. rer. nat. 1.630> Iam nil ex illis eadem reparare ualeret 
<lvcr. rer. nat. 1.631> Propterea quia, quae nullis sunt partibus aucta, 
<lvcr. rer. nat. 1.632> Non possunt ea quae debet genitalis habere 
<lvcr. rer. nat. 1.633> Materies, uarios conexus pondera plagas 
<lvcr. rer. nat. 1.634> Concursus motus, per quae res quaeque geruntur. 
<lvcr. rer. nat. 1.635> Quapropter qui materiem rerum esse putarunt 
<lvcr. rer. nat. 1.636> Ignem atque ex igni summam consistere solo, 
<lvcr. rer. nat. 1.637> Magno opere a uera lapsi ratione uidentur. 
<lvcr. rer. nat. 1.638> Heraclitus init quorum dux proelia primus 
<lvcr. rer. nat. 1.639> Clarus <ob> obscuram linguam magis inter inanis 
<lvcr. rer. nat. 1.640> Quamde grauis inter Graios qui uera requirunt. 
<lvcr. rer. nat. 1.641> Omnia enim stolidi magis admirantur amantque 
<lvcr. rer. nat. 1.642> Inuersis quae sub uerbis latitantia cernunt, 
<lvcr. rer. nat. 1.643> Veraque constituunt quae belle tangere possunt 
<lvcr. rer. nat. 1.644> Auris et lepido quae sunt fucata sonore. 
<lvcr. rer. nat. 1.645> Nam cur tam uariae res possent esse requiro, 
<lvcr. rer. nat. 1.646> Ex uno si sunt igni puroque creatae. 
<lvcr. rer. nat. 1.647> Nil prodesset enim calidum denserier ignem 
<lvcr. rer. nat. 1.648> Nec rarefieri, si partes ignis eandem 
<lvcr. rer. nat. 1.649> Naturam quam totus habet super ignis haberent. 
<lvcr. rer. nat. 1.650> Acrior ardor enim conductis partibus esset, 
<lvcr. rer. nat. 1.651> Languidior porro disiectis disque sipatis. 
<lvcr. rer. nat. 1.652> Amplius hoc fieri nil est quod posse rearis 
<lvcr. rer. nat. 1.653> Talibus in causis, nedum uariantia rerum 
<lvcr. rer. nat. 1.654> Tanta queat densis rarisque ex ignibus esse. 
<lvcr. rer. nat. 1.655> Id quoque, si faciant admixtum rebus inane, 
<lvcr. rer. nat. 1.656> Denseri poterunt ignes rarique relinqui. 
<lvcr. rer. nat. 1.657> Sed quia multa sibi cernunt contraria *muse* 
<lvcr. rer. nat. 1.658> Et fugitant in rebus inane relinquere purum, 
<lvcr. rer. nat. 1.659> Ardua dum metuunt, amittunt uera uiai, 
<lvcr. rer. nat. 1.660> Nec rursum cernunt exempto rebus inani 
<lvcr. rer. nat. 1.661> Omnia denseri fierique ex omnibus unum 
<lvcr. rer. nat. 1.662> Corpus, nil ab se quod possit mittere raptim; 
<lvcr. rer. nat. 1.663> Aestifer ignis uti lumen iacit atque uaporem, 
<lvcr. rer. nat. 1.664> Vt uideas non e stipatis partibus esse. 
<lvcr. rer. nat. 1.665> Quod si forte alia credunt ratione potesse 
<lvcr. rer. nat. 1.666> Ignis in coetu stingui mutareque corpus, 
<lvcr. rer. nat. 1.667> Scilicet ex nulla facere id si parte reparcent, 
<lvcr. rer. nat. 1.668> Occidet ad nilum nimirum funditus ardor 
<lvcr. rer. nat. 1.669> Omnis et <e> nilo fient quaecumque creantur. 
<lvcr. rer. nat. 1.670> Nam quodcumque suis mutatum finibus exit, 
<lvcr. rer. nat. 1.671> Continuo hoc mors est illius quod fuit ante. 
<lvcr. rer. nat. 1.672> Proinde aliquid superare necesse est incolume ollis, 
<lvcr. rer. nat. 1.673> Ne tibi res redeant ad nilum funditus omnes 
<lvcr. rer. nat. 1.674> De niloque renata uigescat copia rerum. 
<lvcr. rer. nat. 1.675> Nunc igitur quoniam certissima corpora quaedam 
<lvcr. rer. nat. 1.676> Sunt quae conseruant naturam semper eandem, 
<lvcr. rer. nat. 1.677> Quorum abitu aut aditu mutatoque ordine mutant 
<lvcr. rer. nat. 1.678> Naturam res et conuertunt corpora sese, 
<lvcr. rer. nat. 1.679> Scire licet non esse haec ignea corpora rerum. 
<lvcr. rer. nat. 1.680> Nil referret enim quaedam decedere, abire, 
<lvcr. rer. nat. 1.681> Atque alia attribui, mutarique ordine quaedam, 
<lvcr. rer. nat. 1.682> Si tamen ardoris naturam cuncta tenerent; 
<lvcr. rer. nat. 1.683> Ignis enim foret omnimodis quodcumque crearent. 
<lvcr. rer. nat. 1.684> Verum, ut opinor, itast: sunt quaedam corpora quorum 
<lvcr. rer. nat. 1.685> Concursus motus ordo positura figurae 
<lvcr. rer. nat. 1.686> Efficiunt ignis, mutatoque ordine mutant 
<lvcr. rer. nat. 1.687> Naturam neque sunt igni simulata neque ulli 
<lvcr. rer. nat. 1.688> Praeterea rei quae corpora mittere possit 
<lvcr. rer. nat. 1.689> Sensibus et nostros adiectu tangere tactus. 
<lvcr. rer. nat. 1.690> Dicere porro ignem res omnis esse neque ullam 
<lvcr. rer. nat. 1.691> Rem ueram in numero rerum constare nisi ignem, 
<lvcr. rer. nat. 1.692> Quod facit hic idem, perdelirum esse uidetur. 
<lvcr. rer. nat. 1.693> Nam contra sensus ab sensibus ipse repugnat 
<lvcr. rer. nat. 1.694> Et labefactat eos, unde omnia credita pendent, 
<lvcr. rer. nat. 1.695> Vnde hic cognitus est ipsi quem nominat ignem. 
<lvcr. rer. nat. 1.696> Credit enim sensus ignem cognoscere uere, 
<lvcr. rer. nat. 1.697> Cetera non credit, quae nilo clara minus sunt. 
<lvcr. rer. nat. 1.698> Quod mihi cum uanum tum delirum esse uidetur. 
<lvcr. rer. nat. 1.699> Quo referemus enim? quid nobis certius ipsis 
<lvcr. rer. nat. 1.700> Sensibus esse potest, qui uera ac falsa notemus? 
<lvcr. rer. nat. 1.701> Praeterea quare quisquam magis omnia tollat 
<lvcr. rer. nat. 1.702> Et uelit ardoris naturam linquere solam, 
<lvcr. rer. nat. 1.703> Quam neget esse ignis, <aliam> tamen esse relinquat? 
<lvcr. rer. nat. 1.704> Aequa uidetur enim dementia dicere utrumque. 
<lvcr. rer. nat. 1.705> Quapropter qui materiem rerum esse putarunt 
<lvcr. rer. nat. 1.706> Ignem atque ex igni summam consistere posse, 
<lvcr. rer. nat. 1.707> Et qui principium gignundis aera rebus 
<lvcr. rer. nat. 1.708> Constituere, aut umorem quicumque putarunt 
<lvcr. rer. nat. 1.709> Fingere res ipsum per se, terramue creare 
<lvcr. rer. nat. 1.710> Omnia et in rerum naturas uertier omnis, 
<lvcr. rer. nat. 1.711> Magno opere a uero longe derrasse uidentur. 
<lvcr. rer. nat. 1.712> Adde etiam qui conduplicant primordia rerum 
<lvcr. rer. nat. 1.713> Aera iungentes igni terramque liquori, 
<lvcr. rer. nat. 1.714> Et qui quattuor ex rebus posse omnia rentur 
<lvcr. rer. nat. 1.715> Ex igni terra atque anima procrescere et imbri. 
<lvcr. rer. nat. 1.716> Quorum Acragantinus cum primis Empedocles est, 
<lvcr. rer. nat. 1.717> Insula quem triquetris terrarum gessit in oris, 
<lvcr. rer. nat. 1.718> Quam fluitans circum magnis anfractibus aequor 
<lvcr. rer. nat. 1.719> Ionium glaucis aspergit uirus ab undis, 
<lvcr. rer. nat. 1.720> Angustoque fretu rapidum mare diuidit undis 
<lvcr. rer. nat. 1.721> Italiae terrarum oras a finibus eius. 
<lvcr. rer. nat. 1.722> Hic est uasta Charybdis et hic Aetnaea minantur 
<lvcr. rer. nat. 1.723> Murmura flammarum rursum se colligere iras, 
<lvcr. rer. nat. 1.724> Faucibus eruptos iterum uis ut uomat ignis 
<lvcr. rer. nat. 1.725> Ad caelumque ferat flammai fulgura rursum. 
<lvcr. rer. nat. 1.726> Quae cum magna modis multis miranda uidetur 
<lvcr. rer. nat. 1.727> Gentibus humanis regio uisendaque fertur, 
<lvcr. rer. nat. 1.728> Rebus opima bonis, multa munita uirum ui, 
<lvcr. rer. nat. 1.729> Nil tamen hoc habuisse uiro praeclarius in se 
<lvcr. rer. nat. 1.730> Nec sanctum magis et mirum carumque uidetur. 
<lvcr. rer. nat. 1.731> Carmina quin etiam diuini pectoris eius 
<lvcr. rer. nat. 1.732> Vociferantur et exponunt praeclara reperta, 
<lvcr. rer. nat. 1.733> Vt uix humana uideatur stirpe creatus. 
<lvcr. rer. nat. 1.734> Hic tamen et supra quos diximus inferiores 
<lvcr. rer. nat. 1.735> Partibus egregie multis multoque minores, 
<lvcr. rer. nat. 1.736> Quamquam multa bene ac diuinitus inuenientes 
<lvcr. rer. nat. 1.737> Ex adyto tamquam cordis responsa dedere 
<lvcr. rer. nat. 1.738> Sanctius et multo certa ratione magis quam 
<lvcr. rer. nat. 1.739> Pythia quae tripodi a Phoebi lauroque profatur, 
<lvcr. rer. nat. 1.740> Principiis tamen in rerum fecere ruinas 
<lvcr. rer. nat. 1.741> Et grauiter magni magno cecidere ibi casu; 
<lvcr. rer. nat. 1.742> Primum quod motus exempto rebus inani 
<lvcr. rer. nat. 1.743> Constituunt et res mollis rarasque relinquunt, 
<lvcr. rer. nat. 1.744> Aera solem ignem terras animalia fruges, 
<lvcr. rer. nat. 1.745> Nec tamen admiscent in eorum corpus inane; 
<lvcr. rer. nat. 1.746> Deinde quod omnino finem non esse secandis 
<lvcr. rer. nat. 1.747> Corporibus faciunt neque pausam stare fragori 
<lvcr. rer. nat. 1.748> Nec prorsum in rebus minimum consistere quicquam; 
<lvcr. rer. nat. 1.749> Cum uideamus id extremum cuiusque cacumen 
<lvcr. rer. nat. 1.750> Esse quod ad sensus nostros minimum esse uidetur, 
<lvcr. rer. nat. 1.751> Conicere ut possis ex hoc, quae cernere non quis 
<lvcr. rer. nat. 1.752> Extremum quod habent, minimum consistere <in illis>. 
<lvcr. rer. nat. 1.753> Huc accedit item, quoniam primordia rerum 
<lvcr. rer. nat. 1.754> Mollia constituunt, quae nos natiua uidemus 
<lvcr. rer. nat. 1.755> Esse et mortali cum corpore funditus, utqui 
<lvcr. rer. nat. 1.756> Debeat ad nilum iam rerum summa reuerti 
<lvcr. rer. nat. 1.757> De niloque renata uigescere copia rerum; 
<lvcr. rer. nat. 1.758> Quorum utrumque quid a uero iam distet habebis. 
<lvcr. rer. nat. 1.759> Deinde inimica modis multis sunt atque ueneno 
<lvcr. rer. nat. 1.760> Ipsa sibi inter se; quare aut congressa peribunt 
<lvcr. rer. nat. 1.761> Aut ita diffugient ut tempestate coacta 
<lvcr. rer. nat. 1.762> Fulmina diffugere atque imbris uentosque uidemus. 
<lvcr. rer. nat. 1.763> Denique quattuor ex rebus si cuncta creantur 
<lvcr. rer. nat. 1.764> Atque in eas rursus res omnia dissoluuntur, 
<lvcr. rer. nat. 1.765> Qui magis illa queunt rerum primordia dici 
<lvcr. rer. nat. 1.766> Quam contra res illorum retroque putari? 
<lvcr. rer. nat. 1.767> Alternis gignuntur enim mutantque colorem 
<lvcr. rer. nat. 1.768> Et totam inter se naturam tempore ab omni. 
<lvcr. rer. nat. 1.769><>
<lvcr. rer. nat. 1.770> Sin ita forte putas ignis terraeque coire 
<lvcr. rer. nat. 1.771> Corpus et aerias auras roremque liquoris, 
<lvcr. rer. nat. 1.772> Nil in concilio naturam ut mutet eorum, 
<lvcr. rer. nat. 1.773> Nulla tibi ex illis poterit res esse creata, 
<lvcr. rer. nat. 1.774> Non animans, non exanimo cum corpore, ut arbor. 
<lvcr. rer. nat. 1.775> Quippe suam quidque in coetu uariantis acerui 
<lvcr. rer. nat. 1.776> Naturam ostendet mixtusque uidebitur aer 
<lvcr. rer. nat. 1.777> Cum terra simul atque ardor cum rore manere. 
<lvcr. rer. nat. 1.778> At primordia gignundis in rebus oportet 
<lvcr. rer. nat. 1.779> Naturam clandestinam caecamque adhibere, 
<lvcr. rer. nat. 1.780> Emineat nequid quod contra pugnet et obstet 
<lvcr. rer. nat. 1.781> Quominus esse queat proprie quodcumque creatur. 
<lvcr. rer. nat. 1.782> Quin etiam repetunt a caelo atque ignibus eius 
<lvcr. rer. nat. 1.783> Et primum faciunt ignem se uertere in auras 
<lvcr. rer. nat. 1.784> Aeris, hinc imbrem gigni terramque creari 
<lvcr. rer. nat. 1.785> Ex imbri retroque a terra cuncta reuerti, 
<lvcr. rer. nat. 1.786> Vmorem primum, post aera(==A_ERA), deinde calorem, 
<lvcr. rer. nat. 1.787> Nec cessare haec inter se mutare, meare 
<lvcr. rer. nat. 1.788> A caelo ad terram, de terra ad sidera mundi. 
<lvcr. rer. nat. 1.789> Quod facere haud ullo debent primordia pacto. 
<lvcr. rer. nat. 1.790> Immutabile enim quiddam superare necessest, 
<lvcr. rer. nat. 1.791> Ne res ad nilum redigantur funditus omnes. 
<lvcr. rer. nat. 1.792> Nam quodcumque suis mutatum finibus exit, 
<lvcr. rer. nat. 1.793> Continuo hoc mors est illius quod fuit ante. 
<lvcr. rer. nat. 1.794> Quapropter quoniam quae paulo diximus ante 
<lvcr. rer. nat. 1.795> In commutatum ueniunt, constare necessest 
<lvcr. rer. nat. 1.796> Ex aliis ea, quae nequeant conuertier usquam, 
<lvcr. rer. nat. 1.797> Ne tibi res redeant ad nilum funditus omnes. 
<lvcr. rer. nat. 1.798> Quin potius tali natura praedita quaedam 
<lvcr. rer. nat. 1.799> Corpora constituas, ignem si forte crearint 
<lvcr. rer. nat. 1.800> Posse eadem demptis paucis paucisque tributis, 
<lvcr. rer. nat. 1.801> Ordine mutato et motu, facere aeris auras, 
<lvcr. rer. nat. 1.802> Sic alias aliis rebus mutarier omnis? 
<lvcr. rer. nat. 1.803>"At manifesta palam res indicat" inquis "in auras 
<lvcr. rer. nat. 1.804> Aeris e terra res omnis crescere alique; 
<lvcr. rer. nat. 1.805> Et nisi tempestas indulget tempore fausto 
<lvcr. rer. nat. 1.806> Imbribus, ut tabe nimborum arbusta uacillent, 
<lvcr. rer. nat. 1.807> Solque sua pro parte fouet tribuitque calorem, 
<lvcr. rer. nat. 1.808> Crescere non possint fruges arbusta animantes". 
<lvcr. rer. nat. 1.809> Scilicet et nisi nos cibus aridus et tener umor 
<lvcr. rer. nat. 1.810> Adiuuet, amisso iam corpore uita quoque omnis 
<lvcr. rer. nat. 1.811> Omnibus e neruis atque ossibus exsoluatur(==EXSOLUATUR). 
<lvcr. rer. nat. 1.812> Adiutamur enim dubio procul atque alimur nos 
<lvcr. rer. nat. 1.813> Certis ab rebus, certis aliae atque aliae res. 
<lvcr. rer. nat. 1.814> Nimirum quia multa modis communia multis 
<lvcr. rer. nat. 1.815> Multarum rerum in rebus primordia mixta 
<lvcr. rer. nat. 1.816> Sunt, ideo uariis uariae res rebus aluntur. 
<lvcr. rer. nat. 1.817> Atque eadem magni refert primordia saepe 
<lvcr. rer. nat. 1.818> Cum quibus et quali positura contineantur 
<lvcr. rer. nat. 1.819> Et quos inter se dent motus accipiantque; 
<lvcr. rer. nat. 1.820> Namque eadem caelum mare terras flumina solem 
<lvcr. rer. nat. 1.821> Constituunt, eadem fruges arbusta animantis, 
<lvcr. rer. nat. 1.822> Verum aliis alioque modo commixta mouentur. 
<lvcr. rer. nat. 1.823> Quin etiam passim nostris in uersibus ipsis 
<lvcr. rer. nat. 1.824> Multa elementa uides multis communia uerbis, 
<lvcr. rer. nat. 1.825> Cum tamen inter se uersus ac uerba necessest 
<lvcr. rer. nat. 1.826> Confiteare et re et sonitu distare sonanti. 
<lvcr. rer. nat. 1.827> Tantum elementa queunt permutato ordine solo. 
<lvcr. rer. nat. 1.828> At rerum quae sunt primordia, plura adhibere 
<lvcr. rer. nat. 1.829> Possunt unde queant uariae res quaeque creari. 
<lvcr. rer. nat. 1.830> Nunc et Anaxagorae scrutemur homoeomerian 
<lvcr. rer. nat. 1.831> Quam Grai memorant nec nostra dicere lingua 
<lvcr. rer. nat. 1.832> Concedit nobis patrii sermonis egestas, 
<lvcr. rer. nat. 1.833> Sed tamen ipsam rem facilest exponere uerbis. 
<lvcr. rer. nat. 1.834> Principio, rerum quam dicit homoeomerian, 
<lvcr. rer. nat. 1.835> Ossa uidelicet e pauxillis atque minutis 
<lvcr. rer. nat. 1.836> Ossibus hic et de pauxillis atque minutis 
<lvcr. rer. nat. 1.837> Visceribus uiscus gigni sanguenque creari 
<lvcr. rer. nat. 1.838> Sanguinis inter se multis coeuntibu~ guttis 
<lvcr. rer. nat. 1.839> Ex aurique putat micis consistere posse 
<lvcr. rer. nat. 1.840> Aurum et de terris terram concrescere paruis, 
<lvcr. rer. nat. 1.841> Ignibus ex ignis, umorem umoribus esse, 
<lvcr. rer. nat. 1.842> Cetera consimili fingit ratione putatque. 
<lvcr. rer. nat. 1.843> Nec tamen esse ulla idem <ex> parte in rebus inane 
<lvcr. rer. nat. 1.844> Concedit neque corporibus finem esse secandis. 
<lvcr. rer. nat. 1.845> Quare in utraque mihi pariter ratione uidetur 
<lvcr. rer. nat. 1.846> Errare atque illi, supra quos diximus ante. 
<lvcr. rer. nat. 1.847> Adde quod imbecilla nimis primordia fingit; 
<lvcr. rer. nat. 1.848> Si primordia sunt, simili quae praedita constant 
<lvcr. rer. nat. 1.849> Natura atque ipsae res sunt aequeque laborant 
<lvcr. rer. nat. 1.850> Et pereunt neque ab exitio res ulla refrenat. 
<lvcr. rer. nat. 1.851> Nam quid in oppressu ualido durabit eorum, 
<lvcr. rer. nat. 1.852> Vt mortem effugiat, leti sub dentibus ipsis? 
<lvcr. rer. nat. 1.853> Ignis an umor an aura? quid horum? sanguen an ossa? 
<lvcr. rer. nat. 1.854> Nil, ut opinor, ubi ex aequo res funditus omnis 
<lvcr. rer. nat. 1.855> Tam mortalis erit quam quae manifesta uidemus 
<lvcr. rer. nat. 1.856> Ex oculis nostris aliqua ui uicta perire. 
<lvcr. rer. nat. 1.857> At neque reccidere ad nilum res posse neque autem 
<lvcr. rer. nat. 1.858> Crescere de nilo testor res ante probatas. 
<lvcr. rer. nat. 1.859> Praeterea quoniam cibus auget corpus alitque, 
<lvcr. rer. nat. 1.860> Scire licet nobis uenas et sanguen et ossa 
<lvcr. rer. nat. 1.861> Siue cibos omnis commixto corpore dicent 
<lvcr. rer. nat. 1.862> Esse et habere in se neruorum corpora parua 
<lvcr. rer. nat. 1.863> Ossaque et omnino uenas partisque cruoris, 
<lvcr. rer. nat. 1.864> Fiet uti cibus omnis, et aridus et liquor ipse, 
<lvcr. rer. nat. 1.865> Ex alienigenis rebus constare putetur, 
<lvcr. rer. nat. 1.866> Ossibus et neruis sanieque et sanguine mixto. 
<lvcr. rer. nat. 1.867> Praeterea quaecumque e terra corpora crescunt 
<lvcr. rer. nat. 1.868> Si sunt in terris, terram constare necessest 
<lvcr. rer. nat. 1.869> Ex alienigenis, quae terris exoriuntur. 
<lvcr. rer. nat. 1.870> Transfer item, totidem uerbis utare licebit. 
<lvcr. rer. nat. 1.871> In lignis si flamma latet fumusque cinisque, 
<lvcr. rer. nat. 1.872> Ex alienigenis consistant ligna necessest. 
<lvcr. rer. nat. 1.873> Praeterea tellus quae corpora cumque alit, auget 
<lvcr. rer. nat. 1.874> Ex alienigenis, quae lignis exoriuntur. 
<lvcr. rer. nat. 1.875> Linquitur hic quaedam latitandi copia tenuis(==TENVIS), 
<lvcr. rer. nat. 1.876> Id quod Anaxagoras sibi sumit, ut omnibus omnis 
<lvcr. rer. nat. 1.877> Res putet immixtas rebus latitare, sed illud 
<lvcr. rer. nat. 1.878> Apparere unum cuius sint plurima mixta 
<lvcr. rer. nat. 1.879> Et magis in promptu primaque in fronte locata. 
<lvcr. rer. nat. 1.880> Quod tamen a uera longe ratione repulsumst. 
<lvcr. rer. nat. 1.881> Conueniebat enim fruges quoque saepe, minaci 
<lvcr. rer. nat. 1.882> Robore cum saxi franguntur, mittere signum 
<lvcr. rer. nat. 1.883> Sanguinis aut aliquid, nostro quae corpore aluntur, 
<lvcr. rer. nat. 1.884> Cum lapidi in lapidem terimus, manare cruorem. 
<lvcr. rer. nat. 1.885> Consimili ratione herbas quoque saepe decebat 
<lvcr. rer. nat. 1.886> Et latices dulcis guttas similique sapore 
<lvcr. rer. nat. 1.887> Mittere, lanigerae quali sunt ubere lactis, 
<lvcr. rer. nat. 1.888> Scilicet, et glebis terrarum saepe friatis 
<lvcr. rer. nat. 1.889> Herbarum genera et fruges frondisque uideri 
<lvcr. rer. nat. 1.890> Dispertita inter terram latitare minute, 
<lvcr. rer. nat. 1.891> Postremo in lignis cinerem fumumque uideri, 
<lvcr. rer. nat. 1.892> Cum praefracta forent, ignisque latere minutos. 
<lvcr. rer. nat. 1.893> Quorum nil fieri quoniam manifesta docet res, 
<lvcr. rer. nat. 1.894> Scire licet non esse in rebus res ita mixtas, 
<lvcr. rer. nat. 1.895> Verum semina multimodis immixta latere 
<lvcr. rer. nat. 1.896> Multarum rerum in rebus communia debent. 
<lvcr. rer. nat. 1.897>"At saepe in magnis fit montibus" inquis "ut altis 
<lvcr. rer. nat. 1.898> Arboribus uicina cacumina summa terantur 
<lvcr. rer. nat. 1.899> Inter se, ualidis facere id cogentibus austris, 
<lvcr. rer. nat. 1.900> Donec flammai fulserunt flore coorto." 
<lvcr. rer. nat. 1.901> Scilicet et non est lignis tamen insitus ignis, 
<lvcr. rer. nat. 1.902> Verum semina sunt ardoris multa, terendo 
<lvcr. rer. nat. 1.903> Quae cum confluxere, creant incendia siluis. 
<lvcr. rer. nat. 1.904> Quod si facta foret siluis abscondita flamma, 
<lvcr. rer. nat. 1.905> Non possent ullum tempus celarier ignes, 
<lvcr. rer. nat. 1.906> Conficerent uulgo siluas, arbusta cremarent. 
<lvcr. rer. nat. 1.907> Iamne uides igitur, paulo quod diximus ante, 
<lvcr. rer. nat. 1.908> Permagni referre eadem primordia saepe 
<lvcr. rer. nat. 1.909> Cum quibus et quali positura contineantur 
<lvcr. rer. nat. 1.910> Et quos inter se dent motus accipiantque, 
<lvcr. rer. nat. 1.911> Atque eadem paulo inter se mutata creare 
<lvcr. rer. nat. 1.912> Ignis et lignum? quo pacto uerba quoque ipsa 
<lvcr. rer. nat. 1.913> Inter se paulo mutatis sunt elementis, 
<lvcr. rer. nat. 1.914> Cum ligna atque ignis distincta uoce notemus. 
<lvcr. rer. nat. 1.915> Denique iam quaecumque in rebus cernis apertis 
<lvcr. rer. nat. 1.916> Si fieri non posse putas, quin materiai 
<lvcr. rer. nat. 1.917> Corpora consimili natura praedita fingas, 
<lvcr. rer. nat. 1.918> Hac ratione tibi pereunt primordia rerum: 
<lvcr. rer. nat. 1.919> Fiet uti risu tremulo concussa cachinnent 
<lvcr. rer. nat. 1.920> Et lacrimis salsis umectent ora genasque. 
<lvcr. rer. nat. 1.921> Nunc age quod superest cognosce et clarius audi. 
<lvcr. rer. nat. 1.922> Nec me animi fallit quam sint obscura; sed acri 
<lvcr. rer. nat. 1.923> Percussit thyrso laudis spes magna meum cor 
<lvcr. rer. nat. 1.924> Et simul incussit suauem mi in pectus amorem 
<lvcr. rer. nat. 1.925> Musarum, quo nunc instinctus mente uigenti 
<lvcr. rer. nat. 1.926> Auia Pieridum peragro loca nullius(==NULLI-U-S) ante 
<lvcr. rer. nat. 1.927> Trita solo. iuuat integros accedere fontis 
<lvcr. rer. nat. 1.928> Atque haurire, iuuatque nouos decerpere flores 
<lvcr. rer. nat. 1.929> Insignemque meo capiti petere inde coronam 
<lvcr. rer. nat. 1.930> Vnde prius nulli uelarint tempora musae; 
<lvcr. rer. nat. 1.931> Primum quod magnis doceo de rebus et artis 
<lvcr. rer. nat. 1.932> Religionum animum nodis exsoluere pergo, 
<lvcr. rer. nat. 1.933> Deinde quod obscura de re tam lucida pango 
<lvcr. rer. nat. 1.934> Carmina, musaeo contingens cuncta lepore. 
<lvcr. rer. nat. 1.935> Id quoque enim non ab nulla ratione uidetur; 
<lvcr. rer. nat. 1.936> Sed ueluti pueris absinthia taetra medentes 
<lvcr. rer. nat. 1.937> Cum dare conantur, prius oras pocula circum 
<lvcr. rer. nat. 1.938> Contingunt mellis dulci flauoque liquore, 
<lvcr. rer. nat. 1.939> Vt puerorum aetas improuida ludificetur 
<lvcr. rer. nat. 1.940> Labrorum tenus, interea perpotet amarum 
<lvcr. rer. nat. 1.941> Absinthi laticem deceptaque non capiatur, 
<lvcr. rer. nat. 1.942> Sed potius tali pacto recreata ualescat, 
<lvcr. rer. nat. 1.943> Sic ego nunc, quoniam haec ratio plerumque uidetur 
<lvcr. rer. nat. 1.944> Tristior esse quibus non est tractata, retroque 
<lvcr. rer. nat. 1.945> Vulgus abhorret ab hac, uolui(==VOLUI) tibi suauiloquenti 
<lvcr. rer. nat. 1.946> Carmine Pierio rationem exponere nostram 
<lvcr. rer. nat. 1.947> Et quasi musaeo dulci contingere melle, 
<lvcr. rer. nat. 1.948> Si tibi forte animum tali ratione tenere 
<lvcr. rer. nat. 1.949> Versibus in nostris possem, dum perspicis omnem 
<lvcr. rer. nat. 1.950> Naturam rerum qua constet compta figura. 
<lvcr. rer. nat. 1.951> Sed quoniam docui solidissima materiai 
<lvcr. rer. nat. 1.952> Corpora perpetuo uolitare inuicta per aeuum, 
<lvcr. rer. nat. 1.953> Nunc age, summai quaedam sit finis eorum 
<lvcr. rer. nat. 1.954> Necne sit, euoluamus; item quod inane repertumst 
<lvcr. rer. nat. 1.955> Seu locus ac spatium, res in quo quaeque gerantur, 
<lvcr. rer. nat. 1.956> Peruideamus utrum finitum funditus omne 
<lvcr. rer. nat. 1.957> Constet an immensum pateat uasteque profundum. 
<lvcr. rer. nat. 1.958> Omne quod est igitur nulla regione uiarum 
<lvcr. rer. nat. 1.959> Finitumst; namque extremum debebat habere. 
<lvcr. rer. nat. 1.960> Extremum porro nullius posse uidetur 
<lvcr. rer. nat. 1.961> Esse, nisi ultra sit quod finiat; ut uideatur 
<lvcr. rer. nat. 1.962> Quo non longius haec sensus natura sequatur. 
<lvcr. rer. nat. 1.963> Nunc extra summam quoniam nil esse fatendum, 
<lvcr. rer. nat. 1.964> Non habet extremum, caret ergo fine modoque. 
<lvcr. rer. nat. 1.965> Nec refert quibus adsistas regionibus eius; 
<lvcr. rer. nat. 1.966> Vsque adeo, quem quisque locum possedit, in omnis 
<lvcr. rer. nat. 1.967> Tantundem partis infinitum omne relinquit. 
<lvcr. rer. nat. 1.968> Praeterea si iam finitum constituatur 
<lvcr. rer. nat. 1.969> Omne quod est spatium, siquis procurrat ad oras 
<lvcr. rer. nat. 1.970> Vltimus extremas iaciatque uolatile telum, 
<lvcr. rer. nat. 1.971> Id ualidis utrum contortum uiribus ire 
<lvcr. rer. nat. 1.972> Quo fuerit missum mauis longeque uolare, 
<lvcr. rer. nat. 1.973> An prohibere aliquid censes obstareque posse? 
<lvcr. rer. nat. 1.974> Alterutrum fatearis enim sumasque necessest. 
<lvcr. rer. nat. 1.975> Quorum utrumque tibi effugium praecludit et omne 
<lvcr. rer. nat. 1.976> Cogit ut exempta concedas fine patere. 
<lvcr. rer. nat. 1.977> Nam siue est aliquid quod probeat efficiatque 
<lvcr. rer. nat. 1.978> Quominu~ quo missum est ueniat finique locet se, 
<lvcr. rer. nat. 1.979> Siue foras fertur, non est a fine profectum. 
<lvcr. rer. nat. 1.980> Hoc pacto sequar atque, oras ubicumque locaris 
<lvcr. rer. nat. 1.981> Extremas, quaeram quid telo denique fiat. 
<lvcr. rer. nat. 1.982> Fiet uti nusquam possit consistere finis 
<lvcr. rer. nat. 1.983> Effugiumque fugae prolatet copia semper. 
<lvcr. rer. nat. 1.984> Postremo ante oculos res rem finire uidetur; 
<lvcr. rer. nat. 1.985> Aer dissaepit collis atque aera montes, 
<lvcr. rer. nat. 1.986> Terra mare et contra mare terras terminat omnis; 
<lvcr. rer. nat. 1.987> Omne quidem uero nil est quod finiat extra. 
<lvcr. rer. nat. 1.988> Praeterea spatium summai totius omne 
<lvcr. rer. nat. 1.989> Vndique si inclusum certis consisteret oris 
<lvcr. rer. nat. 1.990> Finitumque foret, iam copia materiai 
<lvcr. rer. nat. 1.991> Vndique ponderibus solidis confluxet ad imum 
<lvcr. rer. nat. 1.992> Nec res ulla geri sub caeli tegmine posset 
<lvcr. rer. nat. 1.993> Nec foret omnino caelum neque lumina solis, 
<lvcr. rer. nat. 1.994> Quippe ubi materies omnis cumulata iaceret 
<lvcr. rer. nat. 1.995> Ex infinito iam tempore subsidendo. 
<lvcr. rer. nat. 1.996> At nunc nimirum requies data principiorum 
<lvcr. rer. nat. 1.997> Corporibus nullast, quia nil est funditus imum 
<lvcr. rer. nat. 1.998> Quo quasi confluere et sedis ubi ponere possint. 
<lvcr. rer. nat. 1.999> Semper in assiduo motu res quaeque geruntur 
<lvcr. rer. nat. 1.1000> Partibus <e> cunctis infernaque suppeditantur 
<lvcr. rer. nat. 1.1001> Ex infinito cita corpora materiai. 
<lvcr. rer. nat. 1.1002> Est igitur natura loci spatiumque profundi, 
<lvcr. rer. nat. 1.1003> Quod neque clara suo percurrere fulmina cursu 
<lvcr. rer. nat. 1.1004> Perpetuo possint aeui labentia tractu 
<lvcr. rer. nat. 1.1005> Nec prorsum facere ut restet minus ire meando; 
<lvcr. rer. nat. 1.1006> Vsque adeo passim patet ingens copia rebus 
<lvcr. rer. nat. 1.1007> Finibus exemptis in cunctas undique partis. 
<lvcr. rer. nat. 1.1008> Ipsa modum porro sibi rerum summa parare 
<lvcr. rer. nat. 1.1009> Ne possit, natura tenet, quae corpus inani 
<lvcr. rer. nat. 1.1010> Et quod inane autem est finiri corpore cogit, 
<lvcr. rer. nat. 1.1011> Vt sic alternis infinita omnia reddat, 
<lvcr. rer. nat. 1.1012> Aut etiam alterutrum, nisi terminet alterum eorum, 
<lvcr. rer. nat. 1.1013> Simplice natura pateat tamen immoderatum. 
<lvcr. rer. nat. 1.1014> Nec mare nec tellus neque caeli lucida templa 
<lvcr. rer. nat. 1.1015> Nec mortale genus nec diuum corpora sancta 
<lvcr. rer. nat. 1.1016> Exiguum possent horai sistere tempus. 
<lvcr. rer. nat. 1.1017> Nam dispulsa suo de coetu materiai 
<lvcr. rer. nat. 1.1018> Copia ferretur magnum per inane soluta, 
<lvcr. rer. nat. 1.1019> Siue adeo potius numquam concreta creasset 
<lvcr. rer. nat. 1.1020> Vllam rem, quoniam cogi disiecta nequisset. 
<lvcr. rer. nat. 1.1021> Nam certe neque consilio primordia rerum 
<lvcr. rer. nat. 1.1022> Ordine se suo quaeque sagaci mente locarunt 
<lvcr. rer. nat. 1.1023> Nec quos quaeque <darent motus pepigere profecto>
<lvcr. rer. nat. 1.1024> Sed quia multa modis multis mutata per omne 
<lvcr. rer. nat. 1.1025> Ex infinito uexantur percita plagis, 
<lvcr. rer. nat. 1.1026> Omne genus motus et coetus experiundo 
<lvcr. rer. nat. 1.1027> Tandem deueniunt in talis disposituras, 
<lvcr. rer. nat. 1.1028> Qualibus haec rerum consistit summa creata, 
<lvcr. rer. nat. 1.1029> Et multos etiam magnos seruata per annos 
<lvcr. rer. nat. 1.1030> Vt semel in motus coniectast conuenientis, 
<lvcr. rer. nat. 1.1031> Efficit ut largis auidum mare fluminis undis 
<lvcr. rer. nat. 1.1032> Integrent amnes et solis terra uapore 
<lvcr. rer. nat. 1.1033> Fota nouet fetus summissaque gens animantum 
<lvcr. rer. nat. 1.1034> Floreat et uiuant labentes aetheris ignes; 
<lvcr. rer. nat. 1.1035> Quod nullo facerent pacto, nisi materiai 
<lvcr. rer. nat. 1.1036> Ex infinito suboriri copia posset, 
<lvcr. rer. nat. 1.1037> Vnde amissa solent reparare in tempore quaeque. 
<lvcr. rer. nat. 1.1038> Nam ueluti priuata cibo natura animantum 
<lvcr. rer. nat. 1.1039> Diffluit amittens corpus, sic omnia debent 
<lvcr. rer. nat. 1.1040> Dissolui simul ac defecit suppeditare 
<lvcr. rer. nat. 1.1041> Materies aliqua ratione auersa uiai. 
<lvcr. rer. nat. 1.1042> Nec plagae possunt extrinsecus undique summam 
<lvcr. rer. nat. 1.1043> Conseruare omnem quaecumque est conciliata. 
<lvcr. rer. nat. 1.1044> Cudere enim crebro possunt partemque morari, 
<lvcr. rer. nat. 1.1045> Dum ueniant aliae ac suppleri summa queatur. 
<lvcr. rer. nat. 1.1046> Interdum resilire tamen coguntur et una 
<lvcr. rer. nat. 1.1047> Principiis rerum spatium tempusque fugai 
<lvcr. rer. nat. 1.1048> Largiri, ut possint a coetu libera ferri. 
<lvcr. rer. nat. 1.1049> Quare etiam atque etiam suboriri multa necessest, 
<lvcr. rer. nat. 1.1050> Et tamen ut plagae quoque possint suppetere ipsae, 
<lvcr. rer. nat. 1.1051> Infinita opus est uis undique materiai. 
<lvcr. rer. nat. 1.1052> Illud in his rebus longe fuge credere, Memmi, 
<lvcr. rer. nat. 1.1053> In medium summae quod dicunt omnia niti, 
<lvcr. rer. nat. 1.1054> Atque ideo mundi naturam stare sine ullis 
<lvcr. rer. nat. 1.1055> Ictibus externis neque quoquam posse resolui 
<lvcr. rer. nat. 1.1056> Summa atque ima, quod in medium sint omnia nixa 
<lvcr. rer. nat. 1.1057>(Ipsum si quicquam posse in se sistere credis): 
<lvcr. rer. nat. 1.1058> Et quae pondera sunt sub terris omnia sursum 
<lvcr. rer. nat. 1.1059> Nitier in terraque retro requiescere posta, 
<lvcr. rer. nat. 1.1060> Vt per aquas quae nunc rerum simulacra uidemus. 
<lvcr. rer. nat. 1.1061> Et simili ratione animalia suppa uagari 
<lvcr. rer. nat. 1.1062> Contendunt neque posse e terris in loca caeli 
<lvcr. rer. nat. 1.1063> Reccidere inferiora magis quam corpora nostra 
<lvcr. rer. nat. 1.1064> Sponte sua possint in caeli templa uolare: 
<lvcr. rer. nat. 1.1065> Illi cum uideant solem, nos sidera noctis 
<lvcr. rer. nat. 1.1066> Cernere, et alternis nobiscum tempora caeli 
<lvcr. rer. nat. 1.1067> Diuidere et noctes parilis agitare diebus. 
<lvcr. rer. nat. 1.1068> Sed uanus stolidis haec <error falsa probauit,>
<lvcr. rer. nat. 1.1069> Amplexi quod habent peru<ersa rem ratione;>
<lvcr. rer. nat. 1.1070> Nam medium nil esse potest, <quando omnia constant>
<lvcr. rer. nat. 1.1071> Infinita. neque omnino, si iam <medium sit,>
<lvcr. rer. nat. 1.1072> Possit ibi quicquam consistere <eam magis ob rem,>
<lvcr. rer. nat. 1.1073> Quam quauis alia longe ratione <repelli:>
<lvcr. rer. nat. 1.1074> Omnis enim locus ac spatium, quod in<ane uocamus>
<lvcr. rer. nat. 1.1075> Per medium, per non medium, concedere <debet>
<lvcr. rer. nat. 1.1076> Aeque ponderibus, motus quacumque feruntur. 
<lvcr. rer. nat. 1.1077> Nec quisquam locus est, quo corpora cum uenere, 
<lvcr. rer. nat. 1.1078> Ponderis amissa ui possint stare <in> inani; 
<lvcr. rer. nat. 1.1079> Nec quod inane autem est ulli subsistere debet, 
<lvcr. rer. nat. 1.1080> Quin, sua quod natura petit, concedere pergat. 
<lvcr. rer. nat. 1.1081> Haud igitur possunt tali ratione teneri 
<lvcr. rer. nat. 1.1082> Res in concilium medii cuppedine uictae. 
<lvcr. rer. nat. 1.1083> Praeterea quoniam non omnia corpora fingunt 
<lvcr. rer. nat. 1.1084> In medium niti, sed terrarum atque liquoris, 
<lvcr. rer. nat. 1.1085> Vmorem ponti magnasque e montibus undas, 
<lvcr. rer. nat. 1.1086> Et quasi terreno quae corpore contineantur, 
<lvcr. rer. nat. 1.1087> At contra tenuis exponunt aeris auras 
<lvcr. rer. nat. 1.1088> Et calidos simul a medio differrier ignis, 
<lvcr. rer. nat. 1.1089> Atque ideo totum circum tremere aethera signis 
<lvcr. rer. nat. 1.1090> Et solis flammam per caeli caerula pasci, 
<lvcr. rer. nat. 1.1091> Quod calor a medio fugiens se ibi colligat omnis, 
<lvcr. rer. nat. 1.1092> Nec prorsum arboribus summos frondescere ramos 
<lvcr. rer. nat. 1.1093> Posse, nisi a terris paulatim cuique cibatum 
<lvcr. rer. nat. 1.1094><>
<lvcr. rer. nat. 1.1095><>
<lvcr. rer. nat. 1.1096><>
<lvcr. rer. nat. 1.1097><>
<lvcr. rer. nat. 1.1098><>
<lvcr. rer. nat. 1.1099><>
<lvcr. rer. nat. 1.1100><>
<lvcr. rer. nat. 1.1101><>
<lvcr. rer. nat. 1.1102> Ne uolucri ritu flammarum moenia mundi 
<lvcr. rer. nat. 1.1103> Diffugiant subito magnum per inane soluta 
<lvcr. rer. nat. 1.1104> Et ne cetera consimili ratione sequantur 
<lvcr. rer. nat. 1.1105> Neue ruant caeli tonitralia templa superne 
<lvcr. rer. nat. 1.1106> Terraque se pedibus raptim subducat et omnis 
<lvcr. rer. nat. 1.1107> Inter permixtas rerum caelique ruinas 
<lvcr. rer. nat. 1.1108> Corpora soluentis abeat per inane profundum, 
<lvcr. rer. nat. 1.1109> Temporis ut puncto nil exstet reliquiarum 
<lvcr. rer. nat. 1.1110> Desertum praeter spatium et primordia caeca. 
<lvcr. rer. nat. 1.1111> Nam quacumque prius de parti corpora desse 
<lvcr. rer. nat. 1.1112> Constitues, haec rebus erit pars ianua leti, 
<lvcr. rer. nat. 1.1113> Hac se turba foras dabit omnis materiai. 
<lvcr. rer. nat. 1.1114> Haec sic pernosces parua perductus opella; 
<lvcr. rer. nat. 1.1115> Namque alid ex alio clarescet nec tibi caeca 
<lvcr. rer. nat. 1.1116> Nox iter eripiet quin ultima naturai 
<lvcr. rer. nat. 1.1117> Peruideas: ita res accendent lumina rebus. 
