<clavd. carm. min. 1.1> Solitas galea fulgere comas,
<clavd. carm. min. 1.2> Stilicho, molli necte corona.
<clavd. carm. min. 1.3> Cessent litui saeuumque procul
<clavd. carm. min. 1.4> Martem felix taeda releget.
<clavd. carm. min. 1.5_5> Tractus ab aula rursus in aulam
<clavd. carm. min. 1.6> Redeat sanguis. patris officiis
<clavd. carm. min. 1.7> Iunge potenti pignora dextra.
<clavd. carm. min. 1.8> Gener Augusti pridem fueras,
<clavd. carm. min. 1.9> Nunc rursus eris socer Augusti.
<clavd. carm. min. 1.10_10> Quae iam rabies liuoris erit?
<clavd. carm. min. 1.11> Vel quis dabitur color inuidiae?
<clavd. carm. min. 1.12> Stilicho socer est, pater est Stilicho.
<clavd. carm. min. 2.1> Vrbs in conspectu montana cacumina uelat
<clavd. carm. min. 2.2> Tranquillo praetenta mari. ducentia portum
<clavd. carm. min. 2.3> Cornua pacatas remouent Aquilonibus undas.
<clavd. carm. min. 2.4> Hic exarmatum terris cingentibus aequor
<clavd. carm. min. 2.5_5> Clauditur et placidam discit seruare quietem.
<clavd. carm. min. 3.1> Quidquid Castalio de gurgite Phoebus anhelat,
<clavd. carm. min. 3.2> Quidquid fatidico mugit cortina recessu,
<clavd. carm. min. 3.3> Carmina sunt, et uerba negant communia Musae.
<clavd. carm. min. 3.4> Carmina sola loquor: sic me meus implet Apollo.
<clavd. carm. min. 4.1> Non tales quondam species tulit armentorum
<clavd. carm. min. 4.2> Tellus tergemino subdita Geryonae.
<clavd. carm. min. 4.3> Non tales, Clitumne, lauas in gurgite tauros,
<clavd. carm. min. 4.4> Tarpeio referunt quos pia uota Ioui.
<clavd. carm. min. 4.5_5> Non talis Tyrias sparsisse iuuencus harenas
<clavd. carm. min. 4.6> Dicitur, optatum quando reuexit onus.
<clavd. carm. min. 4.7> Non Cretaeus ager nec amati conscia tauri
<clavd. carm. min. 4.8> Cnosos nec similes pauerit Ida feros.
<clavd. carm. min. 4.9> Ipse et dispariles monstro commissus in artus,
<clavd. carm. min. 4.10_10> Qui crimen matris prodidit ore nouo,
<clavd. carm. min. 4.11> Cres puer haud talem potuisset reddere formam,
<clavd. carm. min. 4.12> Praestarent totum si fera membra patrem.
<clavd. carm. min. 5.1> Est procul ingenti regio summota recessu,
<clavd. carm. min. 5.2> Insula qua resides fluctus mitescere cogit
<clavd. carm. min. 5.3> In longum producta latus, fractasque per undas
<clavd. carm. min. 5.4> Ardua tranquillo curuantur bracchia portu.
<clavd. carm. min. 6.1> In iaculum quodcumque gerit dementia mutat.
<clavd. carm. min. 6.2> Omnibus armatur rabies. pro cuspide ferri
<clavd. carm. min. 6.3> Cuncta uolant, dum dextra ferox in uulnera saeuit.
<clavd. carm. min. 6.4> Pro telo geritur quidquid suggesserit ira.
<clavd. carm. min. 7.1> Quis dedit innumeros uno de marmore uultus?
<clavd. carm. min. 7.2> Surgit in aurigam currus, paribusque lupatis
<clavd. carm. min. 7.3> Vnanimi frenantur equi: quos forma diremit,
<clavd. carm. min. 7.4> Materies cognata tenet discrimine nullo.
<clavd. carm. min. 7.5_5> Vir redit in currum; ducuntur ab axe iugales;
<clavd. carm. min. 7.6> Ex alio se quisque facit. quae tanta potestas?
<clavd. carm. min. 7.7> Vna silex tot membra ligat ductusque per artem
<clavd. carm. min. 7.8> Mons patiens ferri uarios mutatur in artus.
<clavd. carm. min. 8.1> Quid non saeuus Amor flammarum numine cogat?
<clavd. carm. min. 8.2> Sanguinis affectu mater amare timet.
<clavd. carm. min. 8.3> Pectore dum niueo miserum tenet anxia nutrix,
<clavd. carm. min. 8.4> Inlicitos ignes iam fouet ipsa parens.
<clavd. carm. min. 8.5_5> Vltrices pharetras tandem depone, Cupido.
<clavd. carm. min. 8.6> Consule iam Venerem: forsan et ipsa dolet.
<clavd. carm. min. 9.1> Audieram, memorande, tuas, Stymphale, uolucres
<clavd. carm. min. 9.2> Spicula uulnifico quondam sparsisse uolatu,
<clavd. carm. min. 9.3> Nec mihi credibilis ferratae fabula pinnae
<clavd. carm. min. 9.4> Visa diu. datur ecce fides et cognitus hystrix
<clavd. carm. min. 9.5_5> Herculeas adfirmat aues. os longius illi
<clavd. carm. min. 9.6> Adsimulat porcum. mentitae cornua saetae
<clavd. carm. min. 9.7> Summa fronte rigent. oculis rubet igneus ardor.
<clavd. carm. min. 9.8> Parua sub hirsuto catuli uestigia dorso.
<clavd. carm. min. 9.9> Hanc tamen exiguam miro natura tueri
<clavd. carm. min. 9.10_10> Praesidio dignata feram: stat corpore toto
<clavd. carm. min. 9.11> Silua minax, iaculisque rigens in proelia crescit
<clavd. carm. min. 9.12> Picturata seges; corium cute fixa tenaci
<clavd. carm. min. 9.13> Alba subit radix alternantesque colorum
<clavd. carm. min. 9.14> Tincta uices spatiis internigrantibus exit
<clavd. carm. min. 9.15_15> In solidae speciem pinnae tenuataque furtim
<clavd. carm. min. 9.16> Leuis in extremum sese producit acumen.
<clavd. carm. min. 9.17> Sed non haec acies ritu siluestris echini
<clavd. carm. min. 9.18> Fixa manet. crebris propugnat iactibus ultro
<clavd. carm. min. 9.19> Et longe sua membra tegit, tortumque per auras
<clavd. carm. min. 9.20_20> Euolat excusso natiuum missile tergo.
<clavd. carm. min. 9.21> Interdum fugiens Parthorum more sequentem
<clavd. carm. min. 9.22> Vulnerat; interdum positis uelut ordine castris
<clavd. carm. min. 9.23> Terrificum densa mucronem uerberat unda
<clavd. carm. min. 9.24> Et consanguineis hastilibus asperat armos:
<clavd. carm. min. 9.25_25> Militat omne ferae corpus uibrataque rauco
<clavd. carm. min. 9.26> Terga fragore sonant. stimulis accensa tubarum
<clavd. carm. min. 9.27> Agmina conlatis credas confligere signis:
<clavd. carm. min. 9.28> Tantus in angusto strepitus furit. additur armis
<clavd. carm. min. 9.29> Calliditas parcusque sui tumor iraque numquam
<clavd. carm. min. 9.30_30> Prodiga telorum, caute contenta minari
<clavd. carm. min. 9.31> Nec nisi seruandae iactus inpendere uitae.
<clavd. carm. min. 9.32> Error abest: certum sollertia destinat ictum
<clavd. carm. min. 9.33> Nil spatio fallente modum, seruatque tenorem
<clavd. carm. min. 9.34> Mota cutis doctique regit conamina nisus.
<clavd. carm. min. 9.35_35> Quid labor humanus tantum ratione sagaci
<clavd. carm. min. 9.36> Proficit? eripiunt trucibus Gortynia capris
<clavd. carm. min. 9.37> Cornua; subiectis eadem lentescere cogunt
<clavd. carm. min. 9.38> Ignibus; intendunt taurino uiscere neruos;
<clavd. carm. min. 9.39> Instruitur pinnis ferroque armatur harundo.
<clavd. carm. min. 9.40_40> Ecce breuis propriis munitur bestia telis
<clavd. carm. min. 9.41> Externam nec quaerit opem; fert omnia secum:
<clavd. carm. min. 9.42> Se pharetra, sese iaculo, sese utitur arcu.
<clavd. carm. min. 9.43> Vnum animal cunctas bellorum possidet artes.
<clavd. carm. min. 9.44> Quodsi omnis nostrae paulatim industria uitae
<clavd. carm. min. 9.45_45> Fluxit ab exemplis, quidquid procul adpetit hostem,
<clavd. carm. min. 9.46> Hinc reor inuentum, morem hinc traxisse Cydonas
<clavd. carm. min. 9.47> Bellandi Parthosque retro didicisse ferire
<clavd. carm. min. 9.48> Prima sagittiferae pecudis documenta secutos.
<clavd. carm. min. 10.1> Nominis umbra manet ueteris; nam dicere birrum,
<clavd. carm. min. 10.2> Si Castor iuret, castoreum nequeo.
<clavd. carm. min. 10.3> Sex emptus solidis! quid sit, iam scire potestis:
<clavd. carm. min. 10.4> Si mihi nulla fides, credite uel pretio.
<clavd. carm. min. 11.1> Pulchris stare diu Parcarum lege negatur.
<clavd. carm. min. 11.2> Magna repente ruunt; summa cadunt subito.
<clavd. carm. min. 11.3> Hic formosa iacet, Veneris sortita figuram,
<clavd. carm. min. 11.4> Egregiumque decus inuidiam meruit.
<clavd. carm. min. 12.1> Fontibus in liquidis paulum requiesce, uiator,
<clavd. carm. min. 12.2> Atque tuum rursus carpe refectus iter.
<clavd. carm. min. 12.3> Lympharum dominum nimium miraberis, hospes,
<clavd. carm. min. 12.4> Inter dura uiae balnea qui posuit.
<clavd. carm. min. 13.1> Quae tibi cum pedibus ratio? quid carmina culpas?
<clavd. carm. min. 13.2> Scandere qui nescis, uersiculos laceras?
<clavd. carm. min. 13.3>"Claudicat hic uersus, haec" inquis "syllaba nutat",
<clavd. carm. min. 13.4> Atque nihil prorsus stare putas, podager
<clavd. carm. min. 14.1> Dulcia dona mihi semper tu, Maxime, mittis,
<clavd. carm. min. 14.2> Et, quidquid mittis, mella putare decet.
<clavd. carm. min. 15.1> Paupertas me saeua domat dirusque Cupido:
<clavd. carm. min. 15.2> Sed toleranda fames, non tolerandus amor.
<clavd. carm. min. 16.1> Esuriens pauper telis incendor amoris.
<clavd. carm. min. 16.2> Inter utrumque malum deligo pauperiem.
<clavd. carm. min. 17.1> Aspice sudantes uenerando pondere fratres,
<clavd. carm. min. 17.2> Diuino meritos semper honore coli,
<clavd. carm. min. 17.3> Iusta quibus rapidae cessit reuerentia flammae
<clavd. carm. min. 17.4> Et mirata uagas reppulit Aetna faces.
<clavd. carm. min. 17.5_5> Conplexi manibus fultos ceruice parentes
<clavd. carm. min. 17.6> Attollunt uultus adcelerantque gradus.
<clavd. carm. min. 17.7> Grandaeui gemina sublimes prole feruntur
<clavd. carm. min. 17.8> Et cara natos inplicuere mora.
<clavd. carm. min. 17.9> Nonne uides ut saeua senex incendia monstret,
<clavd. carm. min. 17.10_10> Vt trepido genetrix inuocet ore deos?
<clavd. carm. min. 17.11> Erexit formido comam, perque omne metallum
<clavd. carm. min. 17.12> Fusus in attonito palluit aere tremor.
<clavd. carm. min. 17.13> In iuuenum membris animosus cernitur horror
<clavd. carm. min. 17.14> Aeque oneri metuens inpauidusque sui.
<clavd. carm. min. 17.15_15> Reiectae uento chlamydes. dextram exerit ille
<clavd. carm. min. 17.16> Contentus laeua sustinuisse patrem;
<clavd. carm. min. 17.17> Ast illi duplices in nodum colligit ulnas
<clavd. carm. min. 17.18> Cautior in sexu debiliore labor.
<clavd. carm. min. 17.19> Hoc quoque praeteriens oculis ne forte relinquas
<clavd. carm. min. 17.20_20> Artificis tacitae quod meruere manus:
<clavd. carm. min. 17.21> Nam consanguineos eadem cum forma figuret,
<clavd. carm. min. 17.22> Hic propior matri fit tamen, ille patri.
<clavd. carm. min. 17.23> Dissimiles annos sollertia temperat artis:
<clavd. carm. min. 17.24> Alter in alterius redditur ore parens,
<clavd. carm. min. 17.25_25> Et noua germanis paribus discrimina praebens
<clavd. carm. min. 17.26> Diuisit uultus cum pietate faber.
<clavd. carm. min. 17.27> O bene naturae memores, documenta supernae
<clavd. carm. min. 17.28> Iustitiae, iuuenum lumina uota senum,
<clavd. carm. min. 17.29> Qui spretis opibus medios properastis in ignes
<clavd. carm. min. 17.30_30> Nil praeter sanctam tollere canitiem.
<clavd. carm. min. 17.31> Haud equidem inmerito tanta uirtute repressas
<clavd. carm. min. 17.32> Enceladi fauces obriguisse reor.
<clavd. carm. min. 17.33> Ipse redundantem frenauit Mulciber Aetnam,
<clavd. carm. min. 17.34> Laederet exempli ne monumenta pii.
<clavd. carm. min. 17.35_35> Senserunt elementa fidem: patri adfuit aether
<clavd. carm. min. 17.36> Terraque maternum sedula iuuit onus.
<clavd. carm. min. 17.37> Quodsi notus amor prouexit in astra Laconas,
<clavd. carm. min. 17.38> Aenean Phrygio raptus ab igne pater,
<clavd. carm. min. 17.39> Si uetus Argolicos inlustrat gloria fratres,
<clavd. carm. min. 17.40_40> Qui sua materno colla dedere iugo,
<clavd. carm. min. 17.41> Cur non Amphinomo, cur non tibi, fortis Anapi,
<clavd. carm. min. 17.42> Aeternum Siculus templa dicauit honos?
<clavd. carm. min. 17.43> Plura licet summae dederit Trinacria laudi,
<clavd. carm. min. 17.44> Nouerit hoc maius se genuisse nihil,
<clavd. carm. min. 17.45_45> Nec doleat damnis, quae deuius intulit ardor,
<clavd. carm. min. 17.46> Nec gemat exustas igne furente domos:
<clavd. carm. min. 17.47> Non potuit pietas flamma cessante probari;
<clavd. carm. min. 17.48> Emptum est ingenti clade perenne decus.
<clavd. carm. min. 18.1> Aspice morigeras Rhodani torrentis alumnas
<clavd. carm. min. 18.2> Imperio nexas imperioque uagas,
<clavd. carm. min. 18.3> Dissona quam uarios flectant ad murmura cursus
<clavd. carm. min. 18.4> Et certas adeant uoce regente uias.
<clavd. carm. min. 18.5_5> Quamuis quaeque sibi nullis discurrat habenis
<clavd. carm. min. 18.6> Et pateant duro libera colla iugo,
<clavd. carm. min. 18.7> Ceu constricta tamen seruit(==SERVIT) patiensque laborum
<clavd. carm. min. 18.8> Barbaricos docili concipit aure sonos.
<clavd. carm. min. 18.9> Absentis longinqua ualent praecepta magistri
<clavd. carm. min. 18.10_10> Frenorumque uicem lingua uirilis agit.
<clavd. carm. min. 18.11> Haec procul angustat sparsas spargitque coactas;
<clavd. carm. min. 18.12> Haec sistit rapidas, haec properare facit.
<clavd. carm. min. 18.13> Laeua iubet? laeuo deducunt limite gressum.
<clavd. carm. min. 18.14> Mutauit strepitum? dexteriora petunt.
<clavd. carm. min. 18.15_15> Nec uinclis famulae nec libertate feroces,
<clavd. carm. min. 18.16> Exutae laqueis, sub dicione tamen.
<clavd. carm. min. 18.17> Incessuque pares et fuluis pellibus hirtae
<clavd. carm. min. 18.18> Esseda concordes multisonora trahunt.
<clavd. carm. min. 18.19> Miraris si uoce feras pacauerit Orpheus,
<clavd. carm. min. 18.20_20> Cum pronas pecudes Gallica uerba regant?
<clavd. carm. min. 19.1> Italiae commune decus, Rubiconis amoeni
<clavd. carm. min. 19.2> Incola, Romani fama secunda fori,
<clavd. carm. min. 19.3> Graiorum populis et nostro cognite Nilo
<clavd. carm. min. 19.4>(Vtraque gens fasces horret amatque tuos),
<clavd. carm. min. 19.5_5> Carmina ieiunas poscis solantia fauces?
<clavd. carm. min. 19.6> Testor amicitiam nulla fuisse domi.
<clavd. carm. min. 19.7> Nam mihi mox nidum pinnis confisa relinquunt
<clavd. carm. min. 19.8> Et lare contempto non reditura uolant.
<clavd. carm. min. 20.1> Felix, qui patriis aeuum transegit in aruis,
<clavd. carm. min. 20.2> Ipsa domus puerum quem uidet, ipsa senem,
<clavd. carm. min. 20.3> Qui baculo nitens in qua reptauit harena
<clavd. carm. min. 20.4> Vnius numerat saecula longa casae.
<clavd. carm. min. 20.5_5> Illum non uario traxit fortuna tumultu,
<clavd. carm. min. 20.6> Nec bibit ignotas mobilis hospes aquas;
<clavd. carm. min. 20.7> Non freta mercator tremuit, non classica miles,
<clavd. carm. min. 20.8> Non rauci lites pertulit ille fori.
<clavd. carm. min. 20.9> Indocilis rerum, uicinae nescius urbis
<clavd. carm. min. 20.10_10> Aspectu fruitur liberiore poli.
<clavd. carm. min. 20.11> Frugibus alternis, non consule computat annum:
<clavd. carm. min. 20.12> Autumnum pomis, uer sibi flore notat.
<clavd. carm. min. 20.13> Idem condit ager soles idemque reducit,
<clavd. carm. min. 20.14> Metiturque suo rusticus orbe diem,
<clavd. carm. min. 20.15_15> Ingentem meminit paruo qui germine quercum
<clavd. carm. min. 20.16> Aequaeuumque uidet consenuisse nemus,
<clavd. carm. min. 20.17> Proxima cui nigris Verona remotior Indis
<clavd. carm. min. 20.18> Benacumque putat litora rubra lacum.
<clavd. carm. min. 20.19> Sed tamen indomitae uires firmisque lacertis
<clavd. carm. min. 20.20_20> Aetas robustum tertia cernit auum.
<clavd. carm. min. 20.21> Erret et extremos alter scrutetur Hiberos:
<clavd. carm. min. 20.22> Plus habet hic uitae, plus habet ille uiae.
<clavd. carm. min. 21.1> Manlius indulget somno noctesque diesque;
<clavd. carm. min. 21.2> Insomnis Pharius sacra profana rapit.
<clavd. carm. min. 21.3> Omnibus hoc, Italae gentes, exposcite uotis,
<clavd. carm. min. 21.4> Manlius ut uigilet, dormiat ut Pharius.
<clavd. carm. min. 22.1> Vsque adeone tuae producitur impetus irae?
<clavd. carm. min. 22.2> Nullus erit finis lacrimis? subitisque fauorem
<clavd. carm. min. 22.3> Permutas odiis? quo mens ignara nocendi,
<clavd. carm. min. 22.4> Quo sensus abiere pii? tantumne licebit
<clavd. carm. min. 22.5_5> Inuidiae? tantum strepitus ualuere maligni?
<clavd. carm. min. 22.6> Me dolor incautus, me lubrica duxerit aetas,
<clavd. carm. min. 22.7> Me tumor impulerit, me deuius egerit ardor:
<clavd. carm. min. 22.8> Te tamen haud decuit paribus concurrere telis.
<clavd. carm. min. 22.9> Humanae superos numquam tetigere querellae
<clavd. carm. min. 22.10_10> Nec uaga securum penetrant conuicia caelum.
<clavd. carm. min. 22.11> Excessit iam poena modum. concede iacenti.
<clavd. carm. min. 22.12> En adsum; ueniam confessus crimina posco.
<clavd. carm. min. 22.13> Manibus Hectoreis atrox ignouit Achilles;
<clavd. carm. min. 22.14> Vltrices Furias matris placauit Orestes;
<clavd. carm. min. 22.15_15> Reddidit Alcides Priamo, quas ceperat, arces.
<clavd. carm. min. 22.16> Pellaeum iuuenem regum flexere ruinae:
<clavd. carm. min. 22.17> Dareum famulis manibus doluisse peremptum
<clavd. carm. min. 22.18> Fertur et ingenti solatus fata sepulchro;
<clavd. carm. min. 22.19> Tradita captiuo spatiosior India Poro.
<clavd. carm. min. 22.20_20> Conditor hic patriae; sic hostibus ille pepercit;
<clavd. carm. min. 22.21> Hunc uirtus tua digna sequi. quemcumque deorum
<clavd. carm. min. 22.22> Laesimus, insultet iugulo pascatque furorem.
<clavd. carm. min. 22.23> Gratia defluxit, sequitur feralis egestas;
<clavd. carm. min. 22.24> Desolata domus, caris spoliamur amicis:
<clavd. carm. min. 22.25_25> Hunc tormenta necant, hic undique truditur exul.
<clavd. carm. min. 22.26> Quid superest damnis? quae saeua pericula restant?
<clavd. carm. min. 22.27> Emollit rabiem praedae mortisque facultas.
<clavd. carm. min. 22.28> Praetereunt subiecta ferae, toruique leones,
<clavd. carm. min. 22.29> Quae strauisse calent, eadem prostrata relinquunt
<clavd. carm. min. 22.30_30> Nec nisi bellantis gaudet ceruice iuuenci
<clavd. carm. min. 22.31> Nobiliore fames. secuit nascentia uota
<clavd. carm. min. 22.32> Liuor et ingesto turbauit gaudia luctu:
<clavd. carm. min. 22.33> Iamiam suppliciis fessos humilesque serenus
<clavd. carm. min. 22.34> Respice. quid tanta dignaris mole clientem?
<clavd. carm. min. 22.35_35> In breuibus numquam sese probat Aeolus antris,
<clavd. carm. min. 22.36> Nec capit angustus Boreae certamina collis:
<clavd. carm. min. 22.37> Alpes ille quatit, Rhodopeia culmina lassat.
<clavd. carm. min. 22.38> Incubuit numquam caelestis flamma salictis
<clavd. carm. min. 22.39> Nec parui frutices iram meruere Tonantis:
<clavd. carm. min. 22.40_40> Ingentes quercus, annosas fulminat ornos.
<clavd. carm. min. 22.41> Hoc pro supplicibus ramis, pro fronde Mineruae,
<clavd. carm. min. 22.42> Hoc carmen pro ture damus. miserere tuorum.
<clavd. carm. min. 22.43> Me, precor, heu, me redde mihi grauibusque medere
<clavd. carm. min. 22.44> Vulneribus uitamque iube famamque reuerti.
<clavd. carm. min. 22.45_45> Quae per te cecidit, per te fortuna resurgat.
<clavd. carm. min. 22.46> Sanus Achilleis remeauit Telephus herbis,
<clavd. carm. min. 22.47> Cuius pertulerat uires, et sensit in uno
<clavd. carm. min. 22.48> Letalem placidamque manum: medicina per hostem
<clavd. carm. min. 22.49> Contigit, et pepulit quos fecerat ipse dolores.
<clavd. carm. min. 22.50_50> Quod si nec precibus fletu nec frangeris ullo,
<clavd. carm. min. 22.51> Eripe calcatis non prospera cingula Musis,
<clavd. carm. min. 22.52> Eripe militiam, comitem me pelle sodali
<clavd. carm. min. 22.53> Scilicet insignis de paupere uate triumphus!
<clavd. carm. min. 22.54> Scilicet egregiis ornabere uictor opimis!
<clavd. carm. min. 22.55_55> Inruat in miseros cognata potentia ciues;
<clavd. carm. min. 22.56> Audiat haec commune solum longeque carinis
<clavd. carm. min. 22.57> Nota Pharos, flentemque attollens gurgite uultum
<clavd. carm. min. 22.58> Nostra gemat Nilus numerosis funera ripis.
<clavd. carm. min. 23.1> Sic non Aethiopum campos aestate pererrem
<clavd. carm. min. 23.2> Nec Scythico brumam sub Ioue nudus agam,
<clavd. carm. min. 23.3> Sic non imbriferam noctem ducentibus Haedis
<clavd. carm. min. 23.4> Ionio credam turgida uela mari,
<clavd. carm. min. 23.5_5> Sic non Tartareo Furiarum uerbere pulsus
<clavd. carm. min. 23.6> Irati relegam carmina grammatici:
<clavd. carm. min. 23.7> Nulla meos traxit petulans audacia sensus,
<clavd. carm. min. 23.8> Liberior iusto nec mihi lingua fuit.
<clavd. carm. min. 23.9> Versiculos, fateor, non cauta uoce notaui,
<clavd. carm. min. 23.10_10> Heu miser! ignorans quam graue crimen erat.
<clavd. carm. min. 23.11> Orpheos alii libros inpune lacessunt
<clavd. carm. min. 23.12> Nec tua securum te, Maro, fama uehit;
<clavd. carm. min. 23.13> Ipse parens uatum, princeps Heliconis, Homerus
<clavd. carm. min. 23.14> Iudicis excepit tela seuera notae.
<clavd. carm. min. 23.15_15> Sed non Vergilius, non accusaret Homerus:
<clavd. carm. min. 23.16> Neuter enim quaestor, pauper uterque fuit.
<clavd. carm. min. 23.17> En moueo plausus! en pallidus omnia laudo,
<clavd. carm. min. 23.18> Et clarum repeto terque quaterque 'sophos'!
<clavd. carm. min. 23.19> Ignoscat placidus tandem flatusque remittat
<clavd. carm. min. 23.20_20> Et tuto recitet quod libet ore: placet.
<clavd. carm. min. 24.1> Horret apex capitis; medio fera lumina surgunt
<clavd. carm. min. 24.2> Vertice; cognatus dorso durescit amictus.
<clavd. carm. min. 24.3> Armauit natura cutem †dumique rubentes
<clavd. carm. min. 24.4> Cuspidibus paruis multos acuere †rubores.
<clavd. carm. min. 26.1> Fons, Antenoreae uitam qui porrigis urbi
<clavd. carm. min. 26.2> Fataque uicinis noxia pellis aquis,
<clavd. carm. min. 26.3> Cum tua uel mutis tribuant miracula uocem,
<clavd. carm. min. 26.4> Cum tibi plebeius carmina dictet honos
<clavd. carm. min. 26.5_5> Et sit nulla manus, cuius non pollice ductae
<clavd. carm. min. 26.6> Testentur memores prospera uota notae,
<clavd. carm. min. 26.7> Nonne reus Musis pariter Nymphisque tenebor,
<clavd. carm. min. 26.8> Si tacitus soli praetereare mihi?
<clavd. carm. min. 26.9> Indictum neque enim fas est a uate relinqui
<clavd. carm. min. 26.10_10> Hunc qui tot populis prouocat ora locum?
<clavd. carm. min. 26.11> Alto colle minor, planis erectior aruis
<clavd. carm. min. 26.12> Conspicuo cliuus molliter orbe tumet,
<clavd. carm. min. 26.13> Ardentis fecundus aquae. quacumque cauernas
<clavd. carm. min. 26.14> Perforat, offenso truditur igne latex.
<clavd. carm. min. 26.15_15> Spirat putre solum, conclusaque subter anhelo
<clavd. carm. min. 26.16> Pumice rimosas +perforat+ unda uias.
<clavd. carm. min. 26.17> Vmida flammarum regio, Vulcania terrae
<clavd. carm. min. 26.18> Vbera, sulphureae feruida regna plagae.
<clavd. carm. min. 26.19> Quis sterilem non credat humum? fumantia uernant
<clavd. carm. min. 26.20_20> Pascua, luxuriat gramine cocta silex
<clavd. carm. min. 26.21> Et, cum sic rigidae cautes feruore liquescant,
<clavd. carm. min. 26.22> Contemptis audax ignibus herba uiret.
<clavd. carm. min. 26.23> Praeterea grandes effosso marmore sulci
<clavd. carm. min. 26.24> Saucia longinquo limite saxa secant.
<clavd. carm. min. 26.25_25> Herculei (sic fama refert) monstratur aratri
<clavd. carm. min. 26.26> Semita, uel casus uomeris egit opus.
<clavd. carm. min. 26.27> In medio, pelagi late flagrantis imago,
<clavd. carm. min. 26.28> Caerulus immenso panditur ore lacus
<clavd. carm. min. 26.29> Ingenti fusus spatio; sed maior in altum
<clavd. carm. min. 26.30_30> Intrat et arcanae rupis inane subit,
<clavd. carm. min. 26.31> Densus nube sua tactuque immitis et haustu,
<clavd. carm. min. 26.32> Sed uitreis idem lucidus usque uadis.
<clavd. carm. min. 26.33> Consuluit natura sibi, ne tota lateret,
<clavd. carm. min. 26.34> Admisitque oculos quo uetat ire calor.
<clavd. carm. min. 26.35_35> Turbidus impulsu uenti cum spargitur aer
<clavd. carm. min. 26.36> Glaucaque fumiferae terga serenat aquae,
<clavd. carm. min. 26.37> Tunc omnem liquidi uallem mirabere fundi,
<clavd. carm. min. 26.38> Tum ueteres hastae, regia dona, micant,
<clavd. carm. min. 26.39> Quas inter nigrae tenebris obscurus harenae
<clavd. carm. min. 26.40_40> Discolor abruptum flumen hiatus agit;
<clavd. carm. min. 26.41> Apparent infra latebrae, quas gurges opacus
<clavd. carm. min. 26.42> Implet et abstrusos ducit in antra sinus;
<clavd. carm. min. 26.43> Tum montis secreta patent, qui flexus in arcum
<clavd. carm. min. 26.44> Aequora pendenti margine summa ligat.
<clavd. carm. min. 26.45_45> Viua coronatos adstringit scaena uapores,
<clavd. carm. min. 26.46> Et leuis exili cortice terra natat,
<clavd. carm. min. 26.47> Calcantumque oneri numquam cessura uirorum
<clavd. carm. min. 26.48> Sustentat trepidum fida ruina pedem.
<clavd. carm. min. 26.49> Facta manu credas: sic leuis circuit oras
<clavd. carm. min. 26.50_50> Ambitus et tenuis perpetuusque riget.
<clavd. carm. min. 26.51> Haerent stagna lacu plenas aequantia ripas
<clavd. carm. min. 26.52> Praescriptumque timent transiluisse modum;
<clavd. carm. min. 26.53> Quod superat fluuius deuexa rupe uolutus
<clavd. carm. min. 26.54> Egerit et campi dorsa recurua petit.
<clavd. carm. min. 26.55_55> Deuehit exceptum natiuo spina meatu;
<clavd. carm. min. 26.56> In patulas plumbi labitur inde uias;
<clavd. carm. min. 26.57> Nullo cum strepitu madidis infecta fauillis
<clavd. carm. min. 26.58> Despumat niueum fistula cana salem.
<clavd. carm. min. 26.59> Multifidas dispergit opes artemque secutus,
<clavd. carm. min. 26.60_60> Qua iussere manus, mobile torquet iter
<clavd. carm. min. 26.61> Et iunctos rapido pontes subtermeat aestu
<clavd. carm. min. 26.62> Adflatosque uago temperat igne tholos.
<clavd. carm. min. 26.63> Acrior interius rauci cum murmure saxi
<clavd. carm. min. 26.64> Spumeus eliso pellitur amne uapor.
<clavd. carm. min. 26.65_65> Hinc pigras repetunt fessi sudore lacunas,
<clavd. carm. min. 26.66> Frigora quis longae blanda dedere morae.
<clavd. carm. min. 26.67> Salue, Paeoniae largitor nobilis undae,
<clavd. carm. min. 26.68> Dardanii, salue, gloria magna soli,
<clavd. carm. min. 26.69> Publica morborum requies, commune medentum
<clavd. carm. min. 26.70_70> Auxilium, praesens numen, inempta salus.
<clavd. carm. min. 26.71> Seu ruptis inferna ruunt incendia ripis
<clavd. carm. min. 26.72> Et nostro Phlegethon deuius orbe calet,
<clavd. carm. min. 26.73> Sulphuris in uenas gelidus seu decidit amnis
<clavd. carm. min. 26.74> Accensusque fluit, quod manifestat odor,
<clavd. carm. min. 26.75_75> Siue pari flammas undarum lance rependens
<clavd. carm. min. 26.76> Arbiter in foedus mons elementa uocat,
<clavd. carm. min. 26.77> Ne cedant superata sibi, sed legibus aequis
<clavd. carm. min. 26.78> Alterius uires possit utrumque pati:
<clavd. carm. min. 26.79> Quidquid erit causae, quocumque emitteris ortu,
<clavd. carm. min. 26.80_80> Non sine consilio currere certa fides.
<clavd. carm. min. 26.81> Quis casum meritis ascribere talibus audet,
<clavd. carm. min. 26.82> Quis negat auctores haec statuisse deos?
<clavd. carm. min. 26.83> Ille pater rerum, qui saecula diuidit astris,
<clavd. carm. min. 26.84> Inter prima coli te quoque sacra dedit
<clavd. carm. min. 26.85_85> Et fragilem nostri miseratus corporis usum
<clavd. carm. min. 26.86> Telluri medicas fundere iussit aquas,
<clavd. carm. min. 26.87> Parcarumque colos exoratura seueras
<clavd. carm. min. 26.88> Flumina laxatis emicuere iugis.
<clavd. carm. min. 26.89> Felices, proprium qui te meruere, coloni,
<clavd. carm. min. 26.90_90> Fas quibus est Aponon iuris habere sui.
<clavd. carm. min. 26.91> Non illis terrena lues corrupta nec Austri
<clavd. carm. min. 26.92> Flamina nec saeuo Sirius igne nocet,
<clavd. carm. min. 26.93> Sed, quamuis Lachesis letali stamine damnet,
<clavd. carm. min. 26.94> Inde sibi fati prosperiora petunt.
<clavd. carm. min. 26.95_95> Quod si forte malus membris exuberat umor
<clavd. carm. min. 26.96> Languida uel nimio uiscera felle uirent
<clavd. carm. min. 26.97> Non uenas reserant nec uulnere uulnera sanant
<clavd. carm. min. 26.98> Pocula nec tristi gramine mixta bibunt:
<clavd. carm. min. 26.99> Amissum lymphis reparant impune uigorem
<clavd. carm. min. 26.100_100> Pacaturque aegro luxuriante dolor.
<clavd. carm. min. 27.1> Oceani summo circumfluus aequore lucus
<clavd. carm. min. 27.2> Trans Indos Eurumque uiret, qui primus anhelis
<clavd. carm. min. 27.3> Sollicitatur equis uicinaque uerbera sentit
<clavd. carm. min. 27.4> Vmida roranti resonant cum limina curru,
<clavd. carm. min. 27.5_5> Vnde rubet uentura dies longeque coruscis
<clavd. carm. min. 27.6> Nox adflata rotis refugo pallescit amictu.
<clavd. carm. min. 27.7> Haec fortunatus nimium Titanius ales
<clavd. carm. min. 27.8> Regna colit solusque plaga defensus iniqua
<clavd. carm. min. 27.9> Possidet intactas aegris animalibus oras
<clavd. carm. min. 27.10_10> Saeua nec humani patitur contagia mundi,
<clavd. carm. min. 27.11> Par uolucer superis, stellas qui uiuidus aequat
<clavd. carm. min. 27.12> Durando membrisque terit redeuntibus aeuum.
<clavd. carm. min. 27.13> Non epulis saturare famem, non fontibus ullis
<clavd. carm. min. 27.14> Adsuetus prohibere sitim, sed purior illum
<clavd. carm. min. 27.15_15> Solis feruor alit uentosaque pabula libat
<clavd. carm. min. 27.16> Tethyos, innocui carpens alimenta uaporis.
<clavd. carm. min. 27.17> Arcanum radiant oculi iubar. igneus ora
<clavd. carm. min. 27.18> Cingit honos. rutilo cognatum uertice sidus
<clavd. carm. min. 27.19> Attollit cristatus apex tenebrasque serena
<clavd. carm. min. 27.20_20> Luce secat: Tyrio pinguntur crura ueneno.
<clavd. carm. min. 27.21> Anteuolant Zephyros pinnae, quas caerulus ambit
<clavd. carm. min. 27.22> Flore color sparsoque super ditescit in auro.
<clavd. carm. min. 27.23> Hic neque concepto fetu nec semine surgit,
<clavd. carm. min. 27.24> Sed pater est prolesque sui nulloque creante
<clavd. carm. min. 27.25_25> Emeritos artus fecunda morte reformat
<clavd. carm. min. 27.26> Et petit alternam totidem per funera uitam.
<clavd. carm. min. 27.27> Namque ubi mille uias longinqua retorserit aestas,
<clavd. carm. min. 27.28> Tot ruerint hiemes, totidem uer cursibus actum,
<clavd. carm. min. 27.29> Quas tulit autumnus, dederit cultoribus umbras,
<clavd. carm. min. 27.30_30> Tum multis grauior tandem subiungitur annis,
<clavd. carm. min. 27.31> Lustrorum numero uictus: ceu lassa procellis
<clavd. carm. min. 27.32> Ardua Caucaseo nutat de culmine pinus
<clavd. carm. min. 27.33> Seram ponderibus pronis tractura ruinam;
<clavd. carm. min. 27.34> Pars cadit assiduo flatu, pars imbre peresa
<clavd. carm. min. 27.35_35> Rumpitur, abripuit partem uitiosa uetustas.
<clavd. carm. min. 27.36> Iam breue decrescit lumen languetque senili
<clavd. carm. min. 27.37> Segnis stella gelu, qualis cum forte tenetur
<clavd. carm. min. 27.38> Nubibus et dubio uanescit Cynthia cornu;
<clavd. carm. min. 27.39> Iam solitae medios alae transcurrere nimbos
<clavd. carm. min. 27.40_40> Vix ima tolluntur humo. tum conscius aeui
<clavd. carm. min. 27.41> Defuncti reducisque parans exordia formae
<clavd. carm. min. 27.42> Arentes tepidis de collibus eligit herbas
<clavd. carm. min. 27.43> Et cumulum texens pretiosa fronde Sabaeum
<clavd. carm. min. 27.44> Componit, bustumque sibi partumque futurum.
<clavd. carm. min. 27.45_45> Hic sedet et blando Solem clangore salutat
<clavd. carm. min. 27.46> Debilior miscetque preces ac supplice cantu
<clavd. carm. min. 27.47> Praestatura nouas uires incendia poscit.
<clavd. carm. min. 27.48> Quem procul adductis uidit cum Phoebus habenis,
<clavd. carm. min. 27.49> Stat subito dictisque pium solatur alumnum:
<clavd. carm. min. 27.50_50>"O senium positure rogo falsisque sepulchris
<clavd. carm. min. 27.51> Natales habiture uices, qui saepe renasci
<clavd. carm. min. 27.52> Exitio proprioque soles pubescere leto,
<clavd. carm. min. 27.53> Accipe principium rursus corpusque caducum
<clavd. carm. min. 27.54> Desere. mutata melior procede figura."
<clavd. carm. min. 27.55_55> Haec fatus propere flauis e crinibus unum
<clavd. carm. min. 27.56> Concussa ceruice iacit missoque uolentem
<clavd. carm. min. 27.57> Vitali fulgore ferit. iam sponte crematur
<clavd. carm. min. 27.58> Vt redeat gaudetque mori festinus in ortum.
<clavd. carm. min. 27.59> Feruet odoratus telis caelestibus agger
<clavd. carm. min. 27.60_60> Consumitque senem. nitidos stupefacta iuuencos
<clavd. carm. min. 27.61> Luna premit pigrosque polus non concitat axes
<clavd. carm. min. 27.62> Parturiente rogo: curis Natura laborat,
<clavd. carm. min. 27.63> Aeternam ne perdat auem, flammasque fideles
<clavd. carm. min. 27.64> Admonet ut rerum decus inmortale remittant.
<clavd. carm. min. 27.65_65> Continuo dispersa uigor per membra uolutus
<clavd. carm. min. 27.66> Aestuat et uenas recidiuus sanguis inundat.
<clavd. carm. min. 27.67> Victuri cineres nullo cogente moueri
<clavd. carm. min. 27.68> Incipiunt plumaque rudem uestire fauillam.
<clavd. carm. min. 27.69> Qui fuerat genitor, natus nunc prosilit idem
<clavd. carm. min. 27.70_70> Succeditque nouus: geminae confinia uitae
<clavd. carm. min. 27.71> Exiguo medius discrimine separat ignis.
<clavd. carm. min. 27.72> Protinus ad Nilum manes sacrare paternos
<clavd. carm. min. 27.73> Auctoremque globum Phariae telluris ad oras
<clavd. carm. min. 27.74> Ferre iuuat. uelox alienum tendit in orbem
<clavd. carm. min. 27.75_75> Portans gramineo clausum uelamine funus.
<clavd. carm. min. 27.76> Innumerae comitantur aues stipatque uolantem
<clavd. carm. min. 27.77> Alituum suspensa cohors: exercitus ingens
<clavd. carm. min. 27.78> Obnubit uario late conuexa meatu.
<clavd. carm. min. 27.79> Nec quisquam tantis e milibus obuius audet
<clavd. carm. min. 27.80_80> Ire duci, sed regis iter fragrantis adorant;
<clavd. carm. min. 27.81> Non ferus accipiter, non armiger ipse Tonantis
<clavd. carm. min. 27.82> Bella mouet: commune facit reuerentia foedus.
<clavd. carm. min. 27.83> Talis barbaricas flauo de Tigride turmas
<clavd. carm. min. 27.84> Ductor Parthus agit: gemmis et diuite cultu
<clavd. carm. min. 27.85_85> Luxurians sertis apicem regalibus ornat,
<clavd. carm. min. 27.86> Auro frenat equum, perfusam murice uestem
<clavd. carm. min. 27.87> Assyria signatur acu tumidusque regendo
<clavd. carm. min. 27.88> Celsa per famulas acies dicione superbit.
<clavd. carm. min. 27.89> Clara per Aegyptum placidis notissima sacris
<clavd. carm. min. 27.90_90> Vrbs Titana colit, centumque adcline columnis
<clavd. carm. min. 27.91> Inuehitur templum Thebaeo monte reuulsis
<clavd. carm. min. 27.92> Illic, ut perhibent, patriam de more reponit
<clavd. carm. min. 27.93> Congeriem uultumque dei ueneratus erilem
<clavd. carm. min. 27.94> Iam flammae commendat onus, iam destinat aris
<clavd. carm. min. 27.95_95> Semina reliquiasque sui: murrata relucent
<clavd. carm. min. 27.96> Limina, diuino spirant altaria fumo,
<clavd. carm. min. 27.97> Et Pelusiacas productus ad usque paludes
<clavd. carm. min. 27.98> Indus odor penetrat nares completque salubri
<clavd. carm. min. 27.99> Tempestate uiros et nectare dulcior aura
<clavd. carm. min. 27.100_100> Ostia nigrantis Nili septena uaporat.
<clavd. carm. min. 27.101> O felix heresque tui! quo soluimur omnes,
<clavd. carm. min. 27.102> Hoc tibi suppeditat uires. praebetur origo
<clavd. carm. min. 27.103> Per cinerem, moritur te non pereunte senectus.
<clavd. carm. min. 27.104> Vidisti quodcumque fuit; te saecula teste
<clavd. carm. min. 27.105_105> Cuncta reuoluuntur; nosti quo tempore pontus
<clavd. carm. min. 27.106> Fuderit elatas scopulis stagnantibus undas,
<clavd. carm. min. 27.107> Quis Phaethonteis erroribus arserit annus,
<clavd. carm. min. 27.108> Et clades te nulla rapit solusque superstes
<clavd. carm. min. 27.109> Edomita tellure manes: non stamina Parcae
<clavd. carm. min. 27.110_110> In te dura legunt nec ius habuere nocendi.
<clavd. carm. min. 28.1> Felix qui Pharias proscindit uomere terras:
<clavd. carm. min. 28.2> Nubila non sperat tenebris condentia caelum
<clavd. carm. min. 28.3> Nec grauiter flantes pluuiali frigore Coros
<clavd. carm. min. 28.4> Inuocat aut arcum uariata luce rubentem.
<clavd. carm. min. 28.5_5> Aegyptus sine nube ferax imbresque serenos
<clavd. carm. min. 28.6> Sola tenet: secura poli, non indiga uenti
<clavd. carm. min. 28.7> Gaudet aquis quas ipsa uehit Niloque redundat,
<clavd. carm. min. 28.8> Qui rapido tractu mediis elatus ab Austris,
<clavd. carm. min. 28.9> Flammigerae patiens zonae Cancrique calentis,
<clavd. carm. min. 28.10_10> Fluctibus ignotis nostrum procurrit in orbem
<clavd. carm. min. 28.11> Secreto de fonte cadens, qui semper inani
<clavd. carm. min. 28.12> Quaerendus ratione latet, nec contigit ulli
<clavd. carm. min. 28.13> Hoc uidisse caput: fertur sine teste creatus
<clavd. carm. min. 28.14> Flumina profundens alieni conscia caeli.
<clavd. carm. min. 28.15_15> Inde uago lapsu Libyam dispersus in omnem
<clavd. carm. min. 28.16> Aethiopum per mille ruit nigrantia regna
<clavd. carm. min. 28.17> Et loca continuo solis damnata uapore
<clavd. carm. min. 28.18> Inrorat populisque salus sitientibus errat
<clavd. carm. min. 28.19> Per Meroen Blemyasque feros atramque Syenem.
<clavd. carm. min. 28.20_20> Hunc bibit infrenis Garamans domitorque ferarum
<clavd. carm. min. 28.21> Girraeus, qui uasta colit sub rupibus antra,
<clavd. carm. min. 28.22> Qui ramos hebeni, dentes qui uellit eburnos,
<clavd. carm. min. 28.23> Et gens compositis crinem uallata sagittis.
<clavd. carm. min. 28.24> Nec uero similes causas crescentibus undis
<clavd. carm. min. 28.25_25> Aut tempus meruit: glacie non ille soluta
<clavd. carm. min. 28.26> Nec circumfuso scopulis exuberat imbre.
<clavd. carm. min. 28.27> Nam cum tristis hiemps alias produxerit undas,
<clavd. carm. min. 28.28> Tum Nilum retinent ripae; cum languida cessant
<clavd. carm. min. 28.29> Flumina, tum Nilus mutato iure tumescit.
<clavd. carm. min. 28.30_30> Quippe, quod ex omni fluuio spoliauerit aestas,
<clavd. carm. min. 28.31> Hoc Nilo natura refert, totumque per orbem
<clavd. carm. min. 28.32> Collectae partes unum reuocantur in amnem;
<clavd. carm. min. 28.33> Quoque die Titana Canis flagrantior armat
<clavd. carm. min. 28.34> Et rapit umores +madidos+ uenasque calore
<clavd. carm. min. 28.35_35> Conpescit radiisque potentibus aestuat axis,
<clavd. carm. min. 28.36> Nilo bruma uenit, contraria tempora mundo.
<clavd. carm. min. 28.37> Defectis solitum referens cultoribus aequor
<clavd. carm. min. 28.38> Effluit Aegaeo stagnantior, acrior alto
<clavd. carm. min. 28.39> Ionio seseque patentibus explicat aruis.
<clavd. carm. min. 28.40_40> Fluctuat omnis ager; remis sonuere nouales;
<clavd. carm. min. 28.41> Saepius, aestiuo iaceat cum forte sopore,
<clavd. carm. min. 28.42> Cernit cum stabulis armenta natantia pastor.
<clavd. carm. min. 29.1> Quisquis sollicita mundum ratione secutus
<clavd. carm. min. 29.2> Semina rimatur rerum, quo luna laborat
<clavd. carm. min. 29.3> Defectu, quae causa iubet pallescere solem,
<clavd. carm. min. 29.4> Vnde rubescentes ferali crine cometae,
<clavd. carm. min. 29.5_5> Vnde fluant uenti, trepidae quis uiscera terrae
<clavd. carm. min. 29.6> Concutiat motus, quis fulgura ducat hiatus,
<clavd. carm. min. 29.7> Vnde tonent nubes, quo lumine floreat arcus,
<clavd. carm. min. 29.8> Hoc mihi quaerenti, si quid deprendere ueri
<clavd. carm. min. 29.9> Mens ualet, expediat. lapis est cognomine magnes
<clavd. carm. min. 29.10_10> Decolor obscurus uilis. non ille repexam
<clavd. carm. min. 29.11> Caesariem regum, non candida uirginis ornat
<clavd. carm. min. 29.12> Colla nec insigni splendet per cingula morsu,
<clavd. carm. min. 29.13> Sed noua si nigri uideas miracula saxi,
<clavd. carm. min. 29.14> Tunc pulchros superat cultus et quidquid Eois
<clavd. carm. min. 29.15_15> Indus litoribus rubra scrutatur in alga.
<clavd. carm. min. 29.16> Nam ferro meruit uitam ferrique rigore
<clavd. carm. min. 29.17> Vescitur; hoc dulces epulas, hoc pabula nouit;
<clavd. carm. min. 29.18> Hinc proprias renouat uires; hinc fusa per artus
<clavd. carm. min. 29.19> Aspera secretum seruant alimenta uigorem;
<clavd. carm. min. 29.20_20> Hoc absente perit: tristi morientia torpent
<clavd. carm. min. 29.21> Membra fame, uenasque sitis consumit apertas.
<clavd. carm. min. 29.22> Mauors, sanguinea qui cuspide uerberat urbes,
<clavd. carm. min. 29.23> Et Venus, humanas quae laxat in otia curas,
<clavd. carm. min. 29.24> Aurati delubra tenent communia templi.
<clavd. carm. min. 29.25_25> Effigies non una deis, sed ferrea Martis
<clavd. carm. min. 29.26> Forma nitet, Venerem magnetica gemma figurat.
<clavd. carm. min. 29.27> Illis conubium celebrat de more sacerdos;
<clavd. carm. min. 29.28> Ducit flamma choros; festa frondentia myrto
<clavd. carm. min. 29.29> Limina cinguntur, roseisque cubilia surgunt
<clavd. carm. min. 29.30_30> Floribus, et thalamum dotalis purpura uelat.
<clavd. carm. min. 29.31> Hic mirum consurgit opus; Cytherea maritum
<clavd. carm. min. 29.32> Sponte rapit caelique toros imitata priores
<clavd. carm. min. 29.33> Pectora lasciuo flatu Mauortia nectit
<clavd. carm. min. 29.34> Et tantum suspendit onus galeaeque lacertos
<clavd. carm. min. 29.35_35> Inplicat et uiuis totum complexibus ambit.
<clavd. carm. min. 29.36> Ille lacessitus longo spiraminis actu
<clavd. carm. min. 29.37> Arcanis trahitur gemma de coniuge nodis.
<clavd. carm. min. 29.38> Pronuba fit Natura deis ferrumque maritat
<clavd. carm. min. 29.39> Aura tenax: subitis sociantur numina furtis.
<clavd. carm. min. 29.40_40> Quis calor infudit geminis alterna metallis
<clavd. carm. min. 29.41> Foedera? quae duras iungit concordia mentes?
<clavd. carm. min. 29.42> Flagrat anhela silex et amicam saucia sentit
<clavd. carm. min. 29.43> Materiem placitosque chalybs cognoscit amores.
<clavd. carm. min. 29.44> Sic Venus horrificum belli conpescere regem
<clavd. carm. min. 29.45_45> Et uultu mollire solet, cum sanguine praeceps
<clavd. carm. min. 29.46> Aestuat et strictis mucronibus asperat iras.
<clavd. carm. min. 29.47> Sola feris occurrit equis soluitque tumorem
<clavd. carm. min. 29.48> Pectoris et blando praecordia temperat igni.
<clavd. carm. min. 29.49> Pax animo tranquilla datur, pugnasque calentes
<clavd. carm. min. 29.50_50> Deserit et rutilas declinat in oscula cristas.
<clavd. carm. min. 29.51> Quae tibi, saeue puer, non est permissa potestas?
<clavd. carm. min. 29.52> Tu magnum superas fulmen caeloque relicto
<clavd. carm. min. 29.53> Fluctibus in mediis cogis mugire Tonantem.
<clavd. carm. min. 29.54> Iam gelidas rupes uiuoque carentia sensu
<clavd. carm. min. 29.55_55> Membra feris, iam saxa tuis obnoxia telis,
<clavd. carm. min. 29.56> Et lapides suus ardor agit, ferrumque tenetur
<clavd. carm. min. 29.57> Inlecebris: rigido regnant in marmore flammae.
<clavd. carm. min. 30.1> Dic, mea Calliope, tanto cur tempore differs
<clavd. carm. min. 30.2> Pierio meritam serto redimire Serenam?
<clavd. carm. min. 30.3> Vile putas donum, solitam consurgere gemmis
<clavd. carm. min. 30.4> Et rubro radiare mari si floribus ornes
<clavd. carm. min. 30.5_5> Reginae regina comam? sed floribus illis,
<clavd. carm. min. 30.6> Quos neque frigoribus Boreas nec Sirius urit
<clavd. carm. min. 30.7> Aestibus, aeterno sed ueris honore rubentes
<clavd. carm. min. 30.8> Fons Aganippea Permessius educat unda:
<clavd. carm. min. 30.9> Vnde piae pascuntur apes et prata legentes
<clavd. carm. min. 30.10_10> Transmittunt saeclis Heliconia mella futuris.
<clavd. carm. min. 30.11> Dignius an uates alios exercuit unum
<clavd. carm. min. 30.12> Femineae uirtutis opus? consorte redempto
<clavd. carm. min. 30.13> Casta maritali successit Thessala fato
<clavd. carm. min. 30.14> Inque suos migrare uirum non abnuit annos.
<clavd. carm. min. 30.15_15> Hoc Grai memorant. Latiis mouet ora Camenis
<clavd. carm. min. 30.16> Praescia fatorum Tanaquil, rediensque per undas
<clavd. carm. min. 30.17> Cloelia Thybrinas, et eodem flumine ducens
<clavd. carm. min. 30.18> Claudia uirgineo cunctantem crine Cybelen.
<clavd. carm. min. 30.19> Anne aliud toto molitur carminis actu
<clavd. carm. min. 30.20_20> Maeonii mens alta senis? quod stagna Charybdis
<clavd. carm. min. 30.21> Armauit, quod Scylla canes, quod pocula Circe,
<clavd. carm. min. 30.22> Antiphatae uitata fames surdoque carina
<clavd. carm. min. 30.23> Remige Sirenum cantus transuecta tenaces,
<clavd. carm. min. 30.24> Lumine fraudatus Cyclops, contempta Calypso,
<clavd. carm. min. 30.25_25> Penelopae decus est, uni cui tanta paratur
<clavd. carm. min. 30.26> Scaena pudicitiae. terrae pelagique labores
<clavd. carm. min. 30.27> Et totidem saeui bellis quot fluctibus anni
<clavd. carm. min. 30.28> Coniugii docuere fidem. sit Claudia felix
<clavd. carm. min. 30.29> Teste dea castosque probet sub numine mores
<clavd. carm. min. 30.30_30> Absoluens puppisque moras crimenque pudoris;
<clavd. carm. min. 30.31> Penelope trahat arte procos fallatque furentes
<clavd. carm. min. 30.32> Stamina nocturnae relegens Laertia telae:
<clavd. carm. min. 30.33> Non tamen audebunt titulis certare Serenae.
<clavd. carm. min. 30.34> Quod si nobilitas cunctis exordia pandit
<clavd. carm. min. 30.35_35> Laudibus atque omnes redeunt in semina causae,
<clavd. carm. min. 30.36> Quis uenerabilior sanguis, quae maior origo
<clavd. carm. min. 30.37> Quam regalis erit? non hoc priuata dedere
<clavd. carm. min. 30.38> Limina nec tantum poterat contingere numen
<clavd. carm. min. 30.39> Angustis laribus: patruo te principe celsam
<clavd. carm. min. 30.40_40> Bellipotens illustrat auus, qui signa Britanno
<clavd. carm. min. 30.41> Intulit Oceano Gaetulaque reppulit arma.
<clavd. carm. min. 30.42> Claram Scipiadum taceat Cornelia gentem
<clavd. carm. min. 30.43> Seque minus iactet Libycis dotata tropaeis.
<clavd. carm. min. 30.44> Cardine tu gemino laurus praetendis auitas:
<clavd. carm. min. 30.45_45> Inde Caledoniis, Australibus inde parentum
<clavd. carm. min. 30.46> Cingeris exuuiis. necdum moderamina mundi
<clavd. carm. min. 30.47> Sumpserat illa domus, cum te Lucina beatis
<clavd. carm. min. 30.48> Ederet astrorum radiis, o maxima rerum
<clavd. carm. min. 30.49> Gloria: post genitam didicit regnare Serenam.
<clavd. carm. min. 30.50_50> Quid dignum memorare tuis, Hispania, terris
<clavd. carm. min. 30.51> Vox humana ualet? primo leuat aequore solem
<clavd. carm. min. 30.52> India: tu fessos exacta luce iugales
<clavd. carm. min. 30.53> Proluis inque tuo respirant sidera fluctu.
<clavd. carm. min. 30.54> Diues equis, frugum facilis, pretiosa metallis,
<clavd. carm. min. 30.55_55> Principibus fecunda piis: tibi saecula debent
<clavd. carm. min. 30.56> Traianum; series his fontibus Aelia fluxit;
<clavd. carm. min. 30.57> Hinc senior pater, hinc iuuenum diademata fratrum.
<clavd. carm. min. 30.58> Namque aliae gentes, quas foedere Roma recepit
<clavd. carm. min. 30.59> Aut armis domuit, uarios aptantur in usus
<clavd. carm. min. 30.60_60> Imperii: Phariae segetes et Punica messis
<clavd. carm. min. 30.61> Castrorum deuota cibo; dat Gallia robur
<clavd. carm. min. 30.62> Militis; Illyricis undant equitatibus alae;
<clavd. carm. min. 30.63> Sola nouum Latiis uectigal Hiberia rebus
<clavd. carm. min. 30.64> Contulit Augustos. fruges, aeraria, miles
<clavd. carm. min. 30.65_65> Vndique conueniunt totoque ex orbe leguntur:
<clavd. carm. min. 30.66> Haec generat qui cuncta regant. nec laude uirorum
<clavd. carm. min. 30.67> Censeri contenta fuit, nisi matribus aeque
<clavd. carm. min. 30.68> Vinceret et gemino certatim splendida sexu
<clavd. carm. min. 30.69> Flaccillam Mariamque daret pulchramque Serenam.
<clavd. carm. min. 30.70_70> Te nascente ferunt per pinguia culta tumentem
<clavd. carm. min. 30.71> Diuitiis undasse Tagum; Callaecia risit
<clavd. carm. min. 30.72> Floribus et roseis formosus Duria ripis
<clavd. carm. min. 30.73> Vellere purpureo passim mutauit ouile.
<clavd. carm. min. 30.74> Cantaber Oceanus uicino litore gemmas
<clavd. carm. min. 30.75_75> Expuit, effossis nec pallidus Astur oberrat
<clavd. carm. min. 30.76> Montibus; oblatum sacris natalibus aurum
<clavd. carm. min. 30.77> Vulgo uena uomit, Pyrenaeisque sub antris
<clavd. carm. min. 30.78> Ignea flumineae legere ceraunia Nymphae;
<clavd. carm. min. 30.79> Quaeque relabentes undas aestumque secutae
<clavd. carm. min. 30.80_80> In refluos uenere palam Nereides amnes
<clavd. carm. min. 30.81> Confessae plausu dominam cecinere futuris
<clavd. carm. min. 30.82> Auspicium thalamis. alio tum paruus in axe
<clavd. carm. min. 30.83> Crescebat Stilicho uotique ignarus agebat,
<clavd. carm. min. 30.84> Debita cui longe coniunx penitusque remoto
<clavd. carm. min. 30.85_85> Orbe parabatur tanti concordia fati.
<clavd. carm. min. 30.86> Nec tua mortalis meruit cunabula nutrix.
<clavd. carm. min. 30.87> Vbera prima dabant gremiis redolentibus Horae
<clavd. carm. min. 30.88> Ternaque te nudis innectens Gratia membris
<clavd. carm. min. 30.89> Adflauit docuitque loqui. quacumque per herbam
<clavd. carm. min. 30.90_90> Reptares, fulgere rosae, candentia nasci
<clavd. carm. min. 30.91> Lilia; si placido cessissent lumina somno,
<clavd. carm. min. 30.92> Purpura surgebat uiolae, factura cubile
<clavd. carm. min. 30.93> Gramineum, uernatque tori regalis imago.
<clavd. carm. min. 30.94> Omina non audet genetrix tam magna fateri
<clavd. carm. min. 30.95_95> Successusque suos arcani conscia uoti
<clavd. carm. min. 30.96> Spe trepidante tegit. gestabat Honorius arto
<clavd. carm. min. 30.97> Te pater amplexu. quotiens ad limina princeps
<clavd. carm. min. 30.98> Theodosius(==THE.ODOSIUS) priuatus adhuc fraterna ueniret,
<clavd. carm. min. 30.99> Oscula libabat teque ad sua tecta ferebat
<clavd. carm. min. 30.100_100> Laetior. in matrem teneris conuersa querellis
<clavd. carm. min. 30.101>'Quid? me de propriis auferre penatibus!' inquis;
<clavd. carm. min. 30.102>'Imperat hic semper!' praesagia luserat error
<clavd. carm. min. 30.103> Et dedit augurium regnis infantia linguae.
<clavd. carm. min. 30.104> Defuncto genitore tuo sublimis adoptat
<clavd. carm. min. 30.105_105> Te patruus, magnique animo solacia luctus
<clavd. carm. min. 30.106> Restituens propius quam si genuisset amauit
<clavd. carm. min. 30.107> Defuncti fratris subolem: nec carior olim
<clavd. carm. min. 30.108> Mutua Ledaeos deuinxit cura Lacones.
<clavd. carm. min. 30.109> Addidit et proprio germana uocabula nato
<clavd. carm. min. 30.110_110> Quaque datur fratris speciem sibi reddit adempti.
<clavd. carm. min. 30.111> Denique cum rerum summas electus habenas
<clavd. carm. min. 30.112> Susciperet, non ante suis inpendit amorem
<clavd. carm. min. 30.113> Pignoribus quam te pariter fidamque sororem
<clavd. carm. min. 30.114> Litus ad Eoum terris acciret Hiberis.
<clavd. carm. min. 30.115_115> Deseritur iam ripa Tagi Zephyrique relictis
<clavd. carm. min. 30.116> Sedibus Aurorae famulas properatur ad urbes.
<clavd. carm. min. 30.117> Incedunt geminae, proles fraterna, puellae,
<clavd. carm. min. 30.118> Inde Serena minor, prior hinc Thermantia natu,
<clavd. carm. min. 30.119> Expertes thalami, quarum Cythereia necdum
<clavd. carm. min. 30.120_120> Sub iuga ceruices niueas Hymenaeus adegit.
<clavd. carm. min. 30.121> Vtraque luminibus timidum micat, utraque pulchro
<clavd. carm. min. 30.122> Excitat ore faces. qualis Latonia uirgo
<clavd. carm. min. 30.123> Et solo Ioue nata soror cum forte reuisunt
<clavd. carm. min. 30.124> Aequorei sortem patrui (spumantia cedunt
<clavd. carm. min. 30.125_125> Aequora castarum gressus uenerata dearum;
<clavd. carm. min. 30.126> Non ludit Galatea procax, non improbus audet
<clavd. carm. min. 30.127> Tangere Cymothoen Triton totoque seueros
<clavd. carm. min. 30.128> Indicit mores pelago pudor ipsaque Proteus
<clavd. carm. min. 30.129> Arcet ab amplexu turpi Neptunia monstra):
<clavd. carm. min. 30.130_130> Tales sceptriferi uisurae tecta parentis
<clavd. carm. min. 30.131> Limen Honoriades penetrant regale sorores.
<clavd. carm. min. 30.132> Ambas ille quidem patrio conplexus amore,
<clavd. carm. min. 30.133> Sed merito pietas in te procliuior ibat.
<clavd. carm. min. 30.134> Et quotiens, rerum moles ut publica cogit,
<clavd. carm. min. 30.135_135> Tristior aut ira tumidus flagrante redibat,
<clavd. carm. min. 30.136> Cum patrem nati fugerent atque ipsa timeret
<clavd. carm. min. 30.137> Commotum Flaccilla uirum, tu sola frementem
<clavd. carm. min. 30.138> Frangere, tu blando poteras sermone mederi!
<clavd. carm. min. 30.139> Adloquiis haerere tuis, secreta fideli
<clavd. carm. min. 30.140_140> Prisca puellares reuerentia transilit annos.
<clavd. carm. min. 30.141> Non talem Triuiae confert laudator Homerus
<clavd. carm. min. 30.142> Alcinoo genitam, quae, dum per litora uestes
<clavd. carm. min. 30.143> Explicat et famulas exercet laeta choreis,
<clavd. carm. min. 30.144> Auratam iaculata pilam post naufraga somni
<clavd. carm. min. 30.145_145> Otia progressum foliis expauit Vlixem.
<clavd. carm. min. 30.146> Pierius labor et ueterum tibi carmina uatum
<clavd. carm. min. 30.147> Ludus erat: quos Zmyrna dedit, quos Mantua libros
<clavd. carm. min. 30.148> Percurrens damnas Helenam nec parcis Elissae.
<clavd. carm. min. 30.149> Nobiliora tenent animos exempla pudicos,
<clavd. carm. min. 30.150_150> Laodamia sequens remeantem rursus ad umbras
<clavd. carm. min. 30.151> Phylaciden et prona ruens Capaneia coniunx,
<clavd. carm. min. 30.152> Communes ardente uiro mixtura fauillas,
<clavd. carm. min. 30.153> Et grauis incumbens casto Lucretia ferro,
<clavd. carm. min. 30.154> Vulnere quae proprio facinus testata tyranni
<clavd. carm. min. 30.155_155> Armauit patriae iustos in bella dolores:
<clavd. carm. min. 30.156> Exule Tarquinio memorandaque concidit uno
<clavd. carm. min. 30.157> Vlta pudicitiam libertatemque cruore.
<clavd. carm. min. 30.158> Talia facta libens non tu uirtute minore,
<clavd. carm. min. 30.159> Sed fato meliore legis. iam nubilis aetas
<clavd. carm. min. 30.160_160> Principe sollicito uotis erexerat aulam
<clavd. carm. min. 30.161> Incertis quem tanta tori fortuna maneret.
<clavd. carm. min. 30.162> Antiquos loquitur Musarum pagina reges,
<clavd. carm. min. 30.163> Qui dira sub lege procos certare iuberent,
<clavd. carm. min. 30.164> Empturos thalamum dubii discrimine leti,
<clavd. carm. min. 30.165_165> Et sua crudeles gauderent pignora mortis
<clavd. carm. min. 30.166> Ambitione peti. curru Pisaea marino
<clavd. carm. min. 30.167> Fugit tela Pelops (nam perfidus obice regis
<clavd. carm. min. 30.168> Prodidit Oenomai deceptum Myrtilus axem);
<clavd. carm. min. 30.169> Hippomenes trepidus cursu ferroque secutam
<clavd. carm. min. 30.170_170> Aurato uolucrem flexit Schoeneida pomo;
<clavd. carm. min. 30.171> Herculeas uidit fluuio luctante palaestras
<clavd. carm. min. 30.172> Moenibus ex altis Calydon pretiumque labori
<clavd. carm. min. 30.173> Deianira fuit, cum pectore uictor anhelo
<clavd. carm. min. 30.174> Alcides fremeret retroque Achelous abiret
<clavd. carm. min. 30.175_175> Decolor: attonitae stringebant uulnera Nymphae;
<clavd. carm. min. 30.176> Saucia truncato pallebant flumina cornu.
<clavd. carm. min. 30.177> Te non Hesperidum pomis, non amne subacto,
<clavd. carm. min. 30.178> Non socerum fallente rota, sed iudice dignus
<clavd. carm. min. 30.179> Augusto uariis Stilicho spectatus in armis
<clavd. carm. min. 30.180_180> Accipit et regni dotes uirtute parauit.
<clavd. carm. min. 30.181> Saepe duces meritas bello tribuere coronas:
<clavd. carm. min. 30.182> Hunc cingit muralis honos; hunc ciuica quercus
<clavd. carm. min. 30.183> Nexuit; hunc domitis ambit rostrata carinis;
<clavd. carm. min. 30.184> Solus militiae mira mercede iugalem
<clavd. carm. min. 30.185_185> Promeruit Stilicho socero referente coronam.
<clavd. carm. min. 30.186> Agnouit patrui similem Thermantia curam:
<clavd. carm. min. 30.187> Nupsit et illa duci; sed longe fata sororis
<clavd. carm. min. 30.188> Inferiora tuis. alio tibi lumine taedas
<clavd. carm. min. 30.189> Accendit Romana Salus +magnisque coronis+
<clavd. carm. min. 30.190_190> Coniugium fit causa tuum. dilectus equorum,
<clavd. carm. min. 30.191> Quos Phrygiae matres Argaeaque gramina pastae
<clavd. carm. min. 30.192> Semine Cappadocum sacris praesaepibus edunt,
<clavd. carm. min. 30.193> Primus honos. gemino mox inde e germine duxit
<clavd. carm. min. 30.194> Agmina commissosque labor sic gessit honores
<clavd. carm. min. 30.195_195> Vt semper merito princeps, cum magna dedisset,
<clavd. carm. min. 30.196> Deberet maiora tamen. si bellica nubes
<clavd. carm. min. 30.197> Ingrueret, quamuis annis et iure minori
<clavd. carm. min. 30.198> Cedere grandaeuos equitum peditumque magistros
<clavd. carm. min. 30.199> Aspiceres totumque palam permittere Martem,
<clavd. carm. min. 30.200_200> Nec gradus aetatisque pudor senioribus obstat
<clavd. carm. min. 30.201> Ne iuueni parere uelint. ceu flamine molli
<clavd. carm. min. 30.202> Tranquillisque fretis clauum sibi quisque regendum
<clavd. carm. min. 30.203> Vindicat; incumbat si turbidus Auster et unda
<clavd. carm. min. 30.204> Pulset utrumque latus, posito certamine nautae
<clavd. carm. min. 30.205a_205a> Contenti meliore manu seseque ratemque
<clavd. carm. min. 30.205b_205b> Vnius imperiis tradunt artemque pauore
<clavd. carm. min. 30.206_206> Confessis finem studiis fecere procellae:
<clavd. carm. min. 30.207> Haud aliter Stilicho, fremuit cum Thracia belli
<clavd. carm. min. 30.208> Tempestas, cunctis pariter cedentibus unus
<clavd. carm. min. 30.209> Eligitur ductor. suffragia quippe peregit
<clavd. carm. min. 30.210_210> Iudex uera timor; uictus ratione salutis
<clavd. carm. min. 30.211> Ambitus et pulsus iacuit formidine liuor.
<clavd. carm. min. 30.212> Quis tibi tum per membra tremor quantaeque cadebant
<clavd. carm. min. 30.213> Vbertim lacrimae, cum saeua uocantibus arma
<clavd. carm. min. 30.214> Iam lituis madido respectans limina uultu
<clavd. carm. min. 30.215_215> Optares reducem galeaeque inserta minaci
<clavd. carm. min. 30.216> Oscula cristati raperes festina mariti!
<clavd. carm. min. 30.217> Gaudia quae rursus, cum post uictricia tandem
<clavd. carm. min. 30.218> Classica sidereas ferratum pectus in ulnas
<clavd. carm. min. 30.219> Exciperes, castae tuto per dulcia noctis
<clavd. carm. min. 30.220_220> Otia pugnarum seriem narrare iuberes!
<clavd. carm. min. 30.221> Non illo nitidos umquam bellante capillos
<clavd. carm. min. 30.222> Comere, non solitos gemmarum sumere cultus:
<clavd. carm. min. 30.223> Numinibus uotisque uacas et supplice crine
<clavd. carm. min. 30.224> Verris humum; teritur neclectae gratia formae,
<clavd. carm. min. 30.225_225> Cum proprio reditura uiro. nec deside cura
<clavd. carm. min. 30.226> Segnis marcet amor: laudem prudentia belli
<clavd. carm. min. 30.227> Feminea pro parte subit. dum gentibus ille
<clavd. carm. min. 30.228> Confligit, uigili tu prospicis omnia sensu,
<clavd. carm. min. 30.229> Ne quid in absentem uirtutibus obuia semper
<clavd. carm. min. 30.230_230> Audeat inuidiae rabies neu feruor iniquus,
<clavd. carm. min. 30.231> Ne qua procul positis furto subsederit armis
<clavd. carm. min. 30.232> Calliditas nocitura domi. tu sedula quondam
<clavd. carm. min. 30.233> Rufino meditante nefas, cum quaereret artes
<clavd. carm. min. 30.234> In ducis exitium coniuratosque foueret
<clavd. carm. min. 30.235_235> Contra pila Getas, motus rimata latentes
<clavd. carm. min. 30.236> Mandatis tremebunda uirum scriptisque monebas.
<clavd. carm. min. 31.1> Orphea cum primae sociarent numina taedae
<clavd. carm. min. 31.2> Ruraque conpleret Thracia festus Hymen,
<clavd. carm. min. 31.3> Certauere ferae picturataeque uolucres
<clavd. carm. min. 31.4> Dona suo uati quae potiora darent,
<clavd. carm. min. 31.5_5> Quippe antri memores, cautes ubi saepe sonorae
<clavd. carm. min. 31.6> Praebuerant dulci mira theatra lyrae:
<clavd. carm. min. 31.7> Caucaseo crystalla ferunt de uertice lynces,
<clavd. carm. min. 31.8> Grypes Hyperborei pondera fulua soli;
<clavd. carm. min. 31.9> Furatae Veneris prato per inane columbae
<clavd. carm. min. 31.10_10> Florea conexis serta tulere rosis,
<clavd. carm. min. 31.11> Fractaque nobilium ramis electra sororum
<clavd. carm. min. 31.12> Cycnus oloriferi uexit ab amne Padi,
<clavd. carm. min. 31.13> Et Nilo Pygmaea grues post bella remenso
<clavd. carm. min. 31.14> Ore legunt rubri germina cara maris;
<clavd. carm. min. 31.15_15> Venit et extremo Phoenix longaeuus ab Euro
<clavd. carm. min. 31.16> Adportans unco cinnama rara pede:
<clavd. carm. min. 31.17> Nulla auium pecudumque fuit quae ferre negaret
<clavd. carm. min. 31.18> Vectigal meritae coniugiale lyrae.
<clavd. carm. min. 31.19> Tunc opibus totoque Heliconis sedula regno
<clavd. carm. min. 31.20_20> Ornabat propriam Calliopea nurum.
<clavd. carm. min. 31.21> Ipsam praeterea dominam stellantis Olympi
<clavd. carm. min. 31.22> Ad nati thalamos ausa rogare parens.
<clavd. carm. min. 31.23> Nec spreuit regina deum, uel matris honore
<clavd. carm. min. 31.24> Vel iusto uatis ducta fauore pii,
<clavd. carm. min. 31.25_25> Qui sibi carminibus totiens lustrauerat aras
<clavd. carm. min. 31.26> Iunonis blanda numina uoce canens
<clavd. carm. min. 31.27> Proeliaque altisoni referens Phlegraea mariti,
<clavd. carm. min. 31.28> Titanum fractas Enceladique minas.
<clavd. carm. min. 31.29> Ilicet aduentu noctem dignata iugalem
<clavd. carm. min. 31.30_30> Addidit augendis munera sacra toris,
<clavd. carm. min. 31.31> Munera mortales non admittentia cultus,
<clavd. carm. min. 31.32> Munera quae solos fas habuisse deos.
<clavd. carm. min. 31.33> Sed quod Threicio Iuno placabilis Orphei,
<clavd. carm. min. 31.34> Hoc poteris uotis esse, Serena, meis.
<clavd. carm. min. 31.35_35> Illius expectant famulantia sidera nutum:
<clavd. carm. min. 31.36> Sub pedibus regitur terra fretumque tuis.
<clavd. carm. min. 31.37> Non ego, cum peterem, sollemni more procorum
<clavd. carm. min. 31.38> Promisi gregibus pascua plena meis,
<clavd. carm. min. 31.39> Nec quod mille mihi lateant sub palmite colles
<clavd. carm. min. 31.40_40> Fluctuet et glauca pinguis oliua coma,
<clavd. carm. min. 31.41> Nec quod nostra Ceres numerosa falce laboret
<clavd. carm. min. 31.42> Aurataeque ferant culmina celsa trabes.
<clavd. carm. min. 31.43> Suffecit mandasse deam: tua littera nobis
<clavd. carm. min. 31.44> Et pecus et segetes et domus ampla fuit.
<clavd. carm. min. 31.45_45> Inflexit soceros et maiestate petendi
<clavd. carm. min. 31.46> Texit pauperiem nominis umbra tui.
<clavd. carm. min. 31.47> Quid non perficeret scribentis uoce Serenae
<clavd. carm. min. 31.48> Vel genius regni uel pietatis amor?
<clavd. carm. min. 31.49> Atque utinam sub luce tui contingeret oris
<clavd. carm. min. 31.50_50> Coniugis et castris et solio generi
<clavd. carm. min. 31.51> Optatum celebrare diem! me iungeret auspex
<clavd. carm. min. 31.52> Purpura, me sancto cingeret aula choro,
<clavd. carm. min. 31.53> Et mihi quam scriptis desponderat ante puellam
<clavd. carm. min. 31.54> Coniugiis eadem pronuba dextra daret.
<clavd. carm. min. 31.55_55> Nunc medium quoniam uotis maioribus aequor
<clavd. carm. min. 31.56> Inuidet et Libycae dissidet ora plagae,
<clavd. carm. min. 31.57> Saltem absens, regina, faue reditusque secundos
<clavd. carm. min. 31.58> Adnue sidereo laeta supercilio.
<clavd. carm. min. 31.59> Terrarum tu pande uias, tu mitibus Euris
<clavd. carm. min. 31.60_60> Aequora pacari prosperiora iube,
<clavd. carm. min. 31.61> Vt tibi Pierides doctumque fluens Aganippe
<clavd. carm. min. 31.62> Debita seruato uota cliente canant.
<clavd. carm. min. 32.1> Christe potens rerum, redeuntis conditor aeui,
<clavd. carm. min. 32.2> Vox summi sensusque dei, quem fudit ab alta
<clavd. carm. min. 32.3> Mente pater tantique dedit consortia regni,
<clavd. carm. min. 32.4> Inpia qui nostrae domuisti crimina uitae
<clavd. carm. min. 32.5_5> Passus corporea mundi uestire figura
<clavd. carm. min. 32.6> Adfarique palam populos hominemque fateri,
<clavd. carm. min. 32.7> Quemque utero inclusum Mariae mox numine uiso
<clavd. carm. min. 32.8> Virginei timuere sinus, innuptaque mater
<clavd. carm. min. 32.9> Arcano stupuit compleri uiscera partu,
<clavd. carm. min. 32.10_10> Auctorem paritura suum (mortalia corda
<clavd. carm. min. 32.11> Artificem texere poli, mundique repertor
<clavd. carm. min. 32.12> Pars fuit humani generis, latuitque sub uno
<clavd. carm. min. 32.13> Pectore, qui totum late conplectitur orbem,
<clavd. carm. min. 32.14> Et qui non spatiis terrae, non aequoris unda,
<clavd. carm. min. 32.15_15> Non capitur caelo, paruos confluxit in artus);
<clavd. carm. min. 32.16> Quin et supplicii nomen nexusque subisti
<clavd. carm. min. 32.17> Vt nos subriperes leto mortemque fugares
<clavd. carm. min. 32.18> Morte tua, mox aetherias euectus in auras
<clavd. carm. min. 32.19> Purgata repetens laetum tellure parentem:
<clavd. carm. min. 32.20_20> Augustum foueas, festis ut saepe diebus
<clavd. carm. min. 32.21> Annua sinceri celebret ieiunia sacri.
<clavd. carm. min. 33.1> Possedit glacies naturae signa prioris
<clavd. carm. min. 33.2> Et fit parte lapis, frigora parte negat.
<clavd. carm. min. 33.3> Sollers lusit hiemps, inperfectoque rigore
<clavd. carm. min. 33.4> Nobilior uiuis gemma tumescit aquis.
<clavd. carm. min. 34.1> Lymphae, quae tegitis cognato carcere lymphas,
<clavd. carm. min. 34.2> Et, quae nunc estis quaeque fuistis aquae,
<clavd. carm. min. 34.3> Quod uos ingenium iunxit? qua frigoris arte
<clavd. carm. min. 34.4> Torpuit et maduit prodigiosa silex?
<clavd. carm. min. 34.5_5> Quis tepor inclusus securas uindicat undas?
<clavd. carm. min. 34.6> Interior glacies quo liquefacta Noto?
<clavd. carm. min. 34.7> Gemma quibus claustris arcano mobilis aestu
<clavd. carm. min. 34.8> Vel concreta fuit uel resoluta gelu?
<clavd. carm. min. 35.1> Solibus indomitum glacies Alpina rigorem
<clavd. carm. min. 35.2> Sumebat nimio iam pretiosa gelu
<clavd. carm. min. 35.3> Nec potuit toto mentiri corpore gemmam,
<clavd. carm. min. 35.4> Sed medio mansit proditor orbe latex.
<clavd. carm. min. 35.5_5> Auctus honos; liquidi crescunt miracula saxi,
<clavd. carm. min. 35.6> Et conseruatae plus meruistis aquae.
<clavd. carm. min. 36.1> Aspice porrectam splendenti fragmine uenam,
<clavd. carm. min. 36.2> Qua trahitur limes lucidiore gelu.
<clavd. carm. min. 36.3> Hic nullum Borean nec brumam sentit opacus
<clavd. carm. min. 36.4> Vmor, sed uarias itque reditque uias.
<clavd. carm. min. 36.5_5> Non illum constrinxit hiemps, non Sirius hausit,
<clavd. carm. min. 36.6> Aetatis spatium non tenuauit edax.
<clavd. carm. min. 37.1> Clauditur immunis conuexo tegmine riuus
<clavd. carm. min. 37.2> Duratisque uagus fons operitur aquis.
<clavd. carm. min. 37.3> Nonne uides propriis ut spumet gemma lacunis
<clavd. carm. min. 37.4> Et refluos ducant pocula uiua sinus
<clavd. carm. min. 37.5_5> Vdaque pingatur radiis obstantibus Iris,
<clavd. carm. min. 37.6> Secretas hiemes sollicitante die?
<clavd. carm. min. 37.7> Mira silex mirusque latex! et flumina uincit
<clavd. carm. min. 37.8> Et lapides merito, quod fluit et lapis est.
<clavd. carm. min. 38.1> Dum crystalla puer contingere lubrica gaudet
<clavd. carm. min. 38.2> Et gelidum tenero pollice uersat onus,
<clavd. carm. min. 38.3> Vidit perspicuo deprensas marmore lymphas,
<clavd. carm. min. 38.4> Dura quibus solis parcere nouit hiemps,
<clavd. carm. min. 38.5_5> Et siccum relegens labris sitientibus orbem
<clavd. carm. min. 38.6> Irrita quaesitis oscula fixit aquis.
<clavd. carm. min. 39.1> Marmoreum ne sperne globum: spectacula transit
<clavd. carm. min. 39.2> Regia nec rubro uilior iste mari.
<clavd. carm. min. 39.3> Informis glacies, saxum rude, nulla figurae
<clavd. carm. min. 39.4> Gratia, sed raras inter habetur opes.
<clavd. carm. min. 40.1> Quid rear, adfatus quod non mihi derigis ullos
<clavd. carm. min. 40.2> Nec redit alterno pollice ducta salus?
<clavd. carm. min. 40.3> Scribendine labor? sed cui tam prona facultas,
<clavd. carm. min. 40.4> Carmina seu fundis seu Cicerone tonas?
<clavd. carm. min. 40.5_5> Cedere diuitiis animi fortuna fatetur
<clavd. carm. min. 40.6> Et tantas oris copia uincit opes.
<clavd. carm. min. 40.7> An rarus qui scripta ferat? quin tempore nullo
<clavd. carm. min. 40.8> Cessant Flaminiae puluerulenta uiae.
<clavd. carm. min. 40.9> Cum fluat ingenium, cum sit qui dicta reportet,
<clavd. carm. min. 40.10_10> Quae, nisi contemnor, causa relicta tibi?
<clavd. carm. min. 40.11> Despicis ergo tuum, si fas est credere, uatem,
<clavd. carm. min. 40.12> Perfidus et spatio debilitatur amor?
<clavd. carm. min. 40.13> Excidimusne tibi? lucem iam condet Hydaspes
<clavd. carm. min. 40.14> Et Tartesiaco, Sol, oriere uado,
<clavd. carm. min. 40.15_15> Candescet Geticis Meroe conuersa pruinis
<clavd. carm. min. 40.16> Claraque se uetito proluet Vrsa mari,
<clavd. carm. min. 40.17> Et, si iam nostros fastidit Olybrius ignes,
<clavd. carm. min. 40.18> Constat Oresteam nil ualuisse fidem.
<clavd. carm. min. 40.19> Quin age rumpe moras solaturusque sodalem
<clavd. carm. min. 40.20_20> Absens eloquio fertiliore doce,
<clavd. carm. min. 40.21> Crebraque facundo festinet littera cursu
<clavd. carm. min. 40.22> Auribus atque animis insinuanda meis.
<clavd. carm. min. 40.23> Dignatus tenui Caesar scripsisse Maroni,
<clavd. carm. min. 40.24> Nec tibi dedecori sit mea Musa. uale.
<clavd. carm. min. 41.1> Quem, precor, inter nos habitura silentia finem?
<clavd. carm. min. 41.2> Quando dabit caras littera grata uices?
<clavd. carm. min. 41.3> Me timidum uel te potius dixisse superbum
<clavd. carm. min. 41.4> Conuenit? alterius crimen utrumque tenet.
<clavd. carm. min. 41.5_5> Transfluxere dies et, dum scripsisse priorem
<clavd. carm. min. 41.6> Paenitet, aeternas itur in usque moras.
<clavd. carm. min. 41.7> Sed quid agam? coepisse uetat reuerentia uestri;
<clavd. carm. min. 41.8> Hinc amor hortatur scribere. uincat amor.
<clavd. carm. min. 41.9>"Fors iuuat audentes" prisci sententia uatis.
<clavd. carm. min. 41.10_10> Hac duce non dubitem te reticente loqui,
<clavd. carm. min. 41.11> Audax ut, si quid penitus peccasse uidebor,
<clavd. carm. min. 41.12> Arguar, ingrati non subiturus onus.
<clavd. carm. min. 41.13> Romanos bibimus primum te consule fontes
<clavd. carm. min. 41.14> Et Latiae cessit Graia Thalia togae,
<clavd. carm. min. 41.15_15> Incipiensque tuis a fascibus omina cepi
<clavd. carm. min. 41.16> Fataque debebo posteriora tibi.
<clavd. carm. min. 41.17> Ergo lacessitus tandem rescribe roganti
<clavd. carm. min. 41.18> Et patria florens sorte, Probine, uale.
<clavd. carm. min. 42.1> Toruus aper fuluusque leo coiere superbis
<clavd. carm. min. 42.2> Viribus, hic saeta saeuior, ille iuba.
<clavd. carm. min. 42.3> Hunc Mars, hunc laudat Cybele. dominatur uterque
<clavd. carm. min. 42.4> Montibus; Herculeus sudor uterque fuit.
<clavd. carm. min. 43.1> Fallaces uitreo stellas conponere mundo
<clavd. carm. min. 43.2> Et uaga Saturni sidera saepe queri
<clavd. carm. min. 43.3> Venturumque Iouem paucis promittere nummis
<clavd. carm. min. 43.4> Cureti genitor nouerat Vranius.
<clavd. carm. min. 43.5_5> In prolem dilata ruunt periuria patris
<clavd. carm. min. 43.6> Et poenam merito filius ore luit;
<clavd. carm. min. 43.7> Nam spurcos auidae lambit meretricis hiatus,
<clavd. carm. min. 43.8> Consumens luxu flagitiisque domum,
<clavd. carm. min. 43.9> Et quas fallacis collegit lingua parentis,
<clavd. carm. min. 43.10_10> Has eadem nati lingua refundit opes.
<clavd. carm. min. 44.1> Si tua, Cureti, penitus cognoscere quaeris
<clavd. carm. min. 44.2> Sidera, patre tuo certius ipse loquar.
<clavd. carm. min. 44.3> Quod furis, aduersi dedit inclementia Martis;
<clavd. carm. min. 44.4> Quod procul a Musis, debilis Arcas erat;
<clavd. carm. min. 44.5_5> Quod turpem pateris iam cano podice morbum,
<clavd. carm. min. 44.6> Femineis signis Luna Venusque fuit;
<clavd. carm. min. 44.7> Attriuit Saturnus opes. hoc prorsus in uno
<clavd. carm. min. 44.8> Haereo: quae cunnum lambere causa facit?
<clavd. carm. min. 45.1> Transferat huc liquidos fontes Heliconia Nais
<clavd. carm. min. 45.2> Et patulo conchae diuitis orbe fluat;
<clavd. carm. min. 45.3> Namque latex doctae qui lauerit ora Serenae
<clavd. carm. min. 45.4> Vltra Pegaseas numen habebit aquas.
<clavd. carm. min. 46.1> Non semper clipei metuendum gentibus orbem
<clavd. carm. min. 46.2> Dilecto studiosa parens fabricabat Achilli,
<clavd. carm. min. 46.3> Lemnia nec semper supplex ardentis adibat
<clavd. carm. min. 46.4> Antra dei, nato galeam factura comantem,
<clavd. carm. min. 46.5_5> Sed placidos etiam cinctus et mitia pacis
<clavd. carm. min. 46.6> Ornamenta dabat, bello quibus ille peracto
<clavd. carm. min. 46.7> Conspicuus reges inter fulgeret Achiuos.
<clavd. carm. min. 46.8> Ipsa manu chlamydes ostro texebat et auro,
<clavd. carm. min. 46.9> Frenaque quae uolucrem Xanthum Baliumque decerent
<clavd. carm. min. 46.10_10> Aequore quaesitis onerabat sedula gemmis.
<clavd. carm. min. 46.11> At tibi diuersis, princeps altissime, certant
<clavd. carm. min. 46.12> Obsequiis soceri. Stilicho Mauortia confert
<clavd. carm. min. 46.13> Munera, barbaricas strages Rhenique triumphos.
<clavd. carm. min. 46.14> Reginae contenta modum seruare Serena
<clavd. carm. min. 46.15_15> In tua sollicitas urget uelamina telas.
<clavd. carm. min. 47.1> O felix sonipes, tanti cui frena mereri
<clavd. carm. min. 47.2> Numinis et sacris licuit seruire lupatis,
<clavd. carm. min. 47.3> Seu tua per campos uento iuba lusit Hiberos,
<clavd. carm. min. 47.4> Seu te Cappadocum gelida sub ualle natantem
<clavd. carm. min. 47.5_5> Argaeae lauere niues, seu laeta solebas
<clavd. carm. min. 47.6> Thessaliae rapido perstringere pascua cursu,
<clavd. carm. min. 47.7> Accipe regales cultus et crine superbus
<clavd. carm. min. 47.8> Erecto uirides spumis perfunde zmaragdos.
<clavd. carm. min. 47.9> Luxurient tumido gemmata monilia collo,
<clavd. carm. min. 47.10_10> Nobilis auratos iam purpura uestiat armos,
<clavd. carm. min. 47.11> Et medium te zona liget uariata colorum
<clavd. carm. min. 47.12> Floribus et castae manibus sudata Serenae,
<clavd. carm. min. 47.13> Persarum gentile decus. sic quippe laborat
<clavd. carm. min. 47.14> Maternis studiis nec dedignatur equestres
<clavd. carm. min. 47.15_15> Moliri phaleras, genero latura decorem.
<clavd. carm. min. 48.1> Accipe parua tuae, princeps uenerande, sororis
<clavd. carm. min. 48.2> Munera, quae manibus texuit ipsa suis,
<clavd. carm. min. 48.3> Dumque auro phalerae, gemmis dum frena renident,
<clavd. carm. min. 48.4> Hac uterum zona cinge frementis equi,
<clavd. carm. min. 48.5_5> Siue illum Armeniis aluerunt gramina campis
<clavd. carm. min. 48.6> Turbidus Argaea seu niue lauit Halys,
<clavd. carm. min. 48.7> Sanguineo uirides morsu uexare zmaragdos
<clavd. carm. min. 48.8> Et Tyrio dignum terga rubere toro.
<clavd. carm. min. 48.9> O quantum formae sibi conscius erigit armos
<clavd. carm. min. 48.10_10> Spargit et excussis colla superba iubis!
<clavd. carm. min. 48.11> Augescit breuitas doni pietate Serenae,
<clavd. carm. min. 48.12> Quae uolucres etiam fratribus ornat equos.
<clavd. carm. min. 49.1> Quis non indomitam dirae torpedinis artem
<clavd. carm. min. 49.2> Audiit et merito signatas nomine uires?
<clavd. carm. min. 49.3> Illa quidem mollis segnique obnoxia tractu
<clavd. carm. min. 49.4> Reptat et adtritis uix languida serpit harenis.
<clavd. carm. min. 49.5_5> Sed latus armauit gelido natura ueneno
<clavd. carm. min. 49.6> Et frigus, quo cuncta rigent animata, medullis
<clavd. carm. min. 49.7> Miscuit et proprias hiemes per uiscera duxit.
<clavd. carm. min. 49.8> Naturam iuuat ipsa dolis et conscia sortis
<clavd. carm. min. 49.9> Vtitur ingenio longeque extenta per algas
<clavd. carm. min. 49.10_10>+Attactu confisa suo [immobilis haeret]
<clavd. carm. min. 49.11> Qui tetigere iacent. successu laeta resurgit
<clavd. carm. min. 49.12> Et uiuos inpune ferox depascitur artus.
<clavd. carm. min. 49.13> Si quando uestita cibis incautior aera
<clavd. carm. min. 49.14> Hauserit et curuis frenari senserit hamis,
<clavd. carm. min. 49.15_15> Non fugit aut uano conatur uellere morsu,
<clavd. carm. min. 49.16> Sed propius nigrae iungit se callida saetae
<clavd. carm. min. 49.17> Et meminit captiua sui longeque per undas
<clavd. carm. min. 49.18> Pigra uenenatis effundit flamina uenis.
<clavd. carm. min. 49.19> Per saetam uis alta meat fluctusque relinquit,
<clavd. carm. min. 49.20_20> Absentem uictura uirum: metuendus ab imis
<clavd. carm. min. 49.21> Emicat horror aquis et pendula fila secutus
<clavd. carm. min. 49.22> Transit harundineos arcano frigore nodos
<clavd. carm. min. 49.23> Victricemque ligat concreto sanguine dextram.
<clavd. carm. min. 49.24> Damnosum piscator onus praedamque rebellem
<clavd. carm. min. 49.25_25> Iactat et amissa redit exarmatus auena.
<clavd. carm. min. 50.1> Per cineres Pauli, per cani limina Petri,
<clavd. carm. min. 50.2> Ne laceres uersus, dux Iacobe(==IACOBE), meos.
<clavd. carm. min. 50.3> Sic tua pro clipeo sustentet pectora Thomas
<clavd. carm. min. 50.4> Et comes ad bellum Bartholomaeus eat;
<clavd. carm. min. 50.5_5> Sic ope sanctorum non barbarus inruat Alpes,
<clavd. carm. min. 50.6> Sic tibi det uires sancta Susanna suas;
<clavd. carm. min. 50.7> Sic quicumque ferox gelidum transnauerit Histrum,
<clavd. carm. min. 50.8> Mergatur uolucres ut Pharaonis equi;
<clavd. carm. min. 50.9> Sic Geticas ultrix feriat romphaea cateruas
<clavd. carm. min. 50.10_10> Romanasque regat prospera Thecla manus;
<clavd. carm. min. 50.11> Sic tibi det magnum moriens conuiua triumphum
<clavd. carm. min. 50.12> Atque tuam uincant dolia fusa sitim;
<clavd. carm. min. 50.13> Sic numquam hostili maculetur sanguine dextra:
<clavd. carm. min. 50.14> Ne laceres uersus, dux Iacobe(==IACOBE), meos.
<clavd. carm. min. 51.1> Iuppiter in paruo cum cerneret aethera uitro,
<clavd. carm. min. 51.2> Risit et ad superos talia dicta dedit
<clavd. carm. min. 51.3>"Hucine mortalis progressa potentia curae?
<clavd. carm. min. 51.4> Iam meus in fragili luditur orbe labor?
<clavd. carm. min. 51.5_5> Iura poli rerumque fidem legesque deorum
<clavd. carm. min. 51.6> Ecce Syracosius transtulit arte senex.
<clavd. carm. min. 51.7> Inclusus uariis famulatur spiritus astris
<clavd. carm. min. 51.8> Et uiuum certis motibus urget opus.
<clavd. carm. min. 51.9> Percurrit proprium mentitus Signifer annum,
<clavd. carm. min. 51.10_10> Et simulata nouo Cynthia mense redit.
<clavd. carm. min. 51.11> Iamque suum uoluens audax industria mundum
<clavd. carm. min. 51.12> Gaudet et humana sidera mente regit.
<clavd. carm. min. 51.13> Quid falso insontem tonitru Salmonea miror?
<clavd. carm. min. 51.14> Aemula naturae parua reperta manus."
<clavd. carm. min. 52.1> Sordidus ex umeris nodo dependet amictus
<clavd. carm. min. 52.2> Exercentur equis et colla comantia pectunt.
<clavd. carm. min. 53.1> Terra parens quondam caelestibus inuida regnis
<clavd. carm. min. 53.2> Titanumque simul crebros miserata dolores
<clavd. carm. min. 53.3> Omnia monstrifero conplebat Tartara fetu,
<clavd. carm. min. 53.4> Inuisum genitura nefas, Phlegramque retexit
<clavd. carm. min. 53.5_5> Tanta prole tumens et in aethera protulit hostes.
<clavd. carm. min. 53.6> Fit sonus: erumpunt Erebo necdumque creati
<clavd. carm. min. 53.7> Iam dextras in bella parant superosque lacessunt
<clavd. carm. min. 53.8> Stridula uoluentes gemino uestigia lapsu.
<clavd. carm. min. 53.9> Pallescunt subito stellae flectitque rubentes
<clavd. carm. min. 53.10_10> Phoebus equos docuitque timor reuocare meatus.
<clavd. carm. min. 53.11> Oceanum petit Arctos inocciduique Triones
<clavd. carm. min. 53.12> Occasum didicere pati. tum feruida natos
<clavd. carm. min. 53.13> Talibus hortatur genetrix ad proelia dictis:
<clavd. carm. min. 53.14>"O pubes domitura deos, quodcumque uidetis,
<clavd. carm. min. 53.15_15> Pugnando dabitur; praestat uictoria mundum.
<clavd. carm. min. 53.16> Sentiet ille meas tandem Saturnius iras,
<clavd. carm. min. 53.17> Cognoscet quid Terra potest, si uiribus ullis
<clavd. carm. min. 53.18> Vincor, si Cybele nobis meliora creauit.
<clavd. carm. min. 53.19> Cur nullus Telluris honos? cur semper acerbis
<clavd. carm. min. 53.20_20> Me damnis urgere solet? quae forma nocendi
<clavd. carm. min. 53.21> Defuit? hinc uolucrem uiuo sub pectore pascit
<clavd. carm. min. 53.22> Infelix Scythica fixus conualle Prometheus;
<clavd. carm. min. 53.23> Hinc Atlantis apex flammantia pondera fulcit
<clavd. carm. min. 53.24> Et per canitiem glacies asperrima durat.
<clavd. carm. min. 53.25_25> Quid dicam Tityon, cuius sub uulture saeuo
<clavd. carm. min. 53.26> Viscera nascuntur grauibus certantia poenis?
<clavd. carm. min. 53.27> Sed uos, o tandem ueniens exercitus ultor,
<clavd. carm. min. 53.28> Soluite Titanas uinclis, defendite matrem.
<clavd. carm. min. 53.29> Sunt freta, sunt montes: nostris ne parcite membris;
<clavd. carm. min. 53.30_30> In Iouis exitium telum non esse recuso.
<clavd. carm. min. 53.31> Ite, precor, miscete polum, rescindite turres
<clavd. carm. min. 53.32> Sidereas. rapiat fulmen sceptrumque Typhoeus;
<clavd. carm. min. 53.33> Enceladi iussis mare seruiat; Otus habenas
<clavd. carm. min. 53.34> Aurorae pro Sole regat; te Delphica laurus
<clavd. carm. min. 53.35_35> Stringat, Porphyrion, Cirrhaeaque templa teneto."
<clavd. carm. min. 53.36> His ubi consiliis animos elusit inanes,
<clavd. carm. min. 53.37> Iam credunt uicisse deos mediisque reuinctum
<clavd. carm. min. 53.38> Neptunum traxisse fretis; hic sternere Martem
<clavd. carm. min. 53.39> Cogitat, hic Phoebi laceros diuellere crines;
<clavd. carm. min. 53.40_40> Hic sibi promittit Venerem speratque Dianae
<clavd. carm. min. 53.41> Coniugium castamque cupit uiolare Mineruam.
<clavd. carm. min. 53.42> Interea superos praenuntia conuocat Iris,
<clavd. carm. min. 53.43> Qui fluuios, qui stagna colunt, cinguntur et ipsi
<clavd. carm. min. 53.44> Auxilio Manes; nec te, Proserpina, longe
<clavd. carm. min. 53.45_45> Vmbrosae tenuere fores; rex ille silentum
<clavd. carm. min. 53.46> Lethaeo uehitur curru lucemque timentes
<clavd. carm. min. 53.47> Insolitam mirantur equi trepidoque uolatu
<clavd. carm. min. 53.48> Spissas caeruleis tenebras e naribus efflant.
<clavd. carm. min. 53.49> Ac uelut hostilis cum machina terruit urbem,
<clavd. carm. min. 53.50_50> Vndique concurrunt arcem defendere ciues,
<clavd. carm. min. 53.51> Haud secus omnigenis coeuntia numina turmis
<clavd. carm. min. 53.52> Ad patrias uenere domos. tum Iuppiter infit:
<clavd. carm. min. 53.53>"O numquam peritura cohors, o debita semper
<clavd. carm. min. 53.54> Caelo progenies, nullis obnoxia fatis,
<clavd. carm. min. 53.55_55> Cernitis ut nostrum Tellus coniuret in orbem
<clavd. carm. min. 53.56> Prole noua dederitque alios interrita partus?
<clavd. carm. min. 53.57> Ergo quot dederit natos, tot funera matri
<clavd. carm. min. 53.58> Reddamus. longo maneat per saecula luctu
<clavd. carm. min. 53.59> Tanto pro numero paribus damnata sepulchris."
<clavd. carm. min. 53.60_60> Iam tuba nimborum sonuit, iam signa ruendi
<clavd. carm. min. 53.61> His Aether, his Terra dedit confusaque rursus
<clavd. carm. min. 53.62> Pro domino Natura timet. discrimina rerum
<clavd. carm. min. 53.63> Miscet turba potens: nunc insula deserit aequor,
<clavd. carm. min. 53.64> Nunc scopuli latuere mari. quot litora restant
<clavd. carm. min. 53.65_65> Nuda! quot antiquas mutarunt flumina ripas!
<clavd. carm. min. 53.66> Hic rotat Haemoniam praeduris uiribus Oeten;
<clavd. carm. min. 53.67> Hic iuga conixus manibus Pangaea coruscat;
<clavd. carm. min. 53.68> Hunc armat glacialis Athos; hoc Ossa mouente
<clavd. carm. min. 53.69> Tollitur; hic Rhodopen Hebri cum fonte reuellit
<clavd. carm. min. 53.70_70> Et socias truncauit aquas summaque leuatus
<clavd. carm. min. 53.71> Rupe Giganteos umeros irrorat Enipeus:
<clavd. carm. min. 53.72> Subsidit patulis Tellus sine culmine campis
<clavd. carm. min. 53.73> In natos diuisa suos. horrendus ubique
<clavd. carm. min. 53.74> It fragor et pugnae spatium discriminat aer.
<clavd. carm. min. 53.75_75> Primus terrificum Mauors non segnis in agmen
<clavd. carm. min. 53.76> Odrysios inpellit equos, quibus ille Gelonos
<clavd. carm. min. 53.77> Siue Getas turbare solet: splendentior igni
<clavd. carm. min. 53.78> Aureus ardescit clipeus, galeamque nitentes
<clavd. carm. min. 53.79> Arrexere iubae. tum concitus ense Pelorum
<clavd. carm. min. 53.80_80> Transigit aduerso, femorum qua fine uolutus
<clavd. carm. min. 53.81> Duplex semiferi conectitur ilibus anguis,
<clavd. carm. min. 53.82> Atque uno ternas animas interficit ictu.
<clavd. carm. min. 53.83> Dum superinsultans auidus languentia curru
<clavd. carm. min. 53.84> Membra terit multumque rotae sparsere cruoris,
<clavd. carm. min. 53.85_85> Occurrit pro fratre Mimans Lemnumque calentem,
<clavd. carm. min. 53.86> Cum lare Vulcani spumantibus eruit undis,
<clavd. carm. min. 53.87> Et prope torsisset, si non Mauortia cuspis
<clavd. carm. min. 53.88> Ante terebrato cerebrum fudisset ab ore.
<clavd. carm. min. 53.89> Ille, uiro toto moriens, serpentibus imis
<clavd. carm. min. 53.90_90> Viuit adhuc stridore ferox et parte rebelli
<clavd. carm. min. 53.91> Victorem post fata petit. Tritonia uirgo
<clavd. carm. min. 53.92> Prosilit ostendens rutila cum Gorgone pectus;
<clavd. carm. min. 53.93> Aspectu contenta suo non utitur hasta
<clavd. carm. min. 53.94>(Nam satis est uidisse semel) primumque furentem
<clavd. carm. min. 53.95_95> Longius in faciem saxi Pallanta reformat.
<clavd. carm. min. 53.96> Ille procul subitis fixus sine uulnere nodis
<clavd. carm. min. 53.97> Vt se letifero sensit durescere uisu
<clavd. carm. min. 53.98>(Et steterat iam paene lapis) "quo uertimur?" inquit,
<clavd. carm. min. 53.99>"Quae serpit per membra silex? qui torpor inertem
<clavd. carm. min. 53.100_100> Marmorea me peste ligat?" uix pauca locutus,
<clavd. carm. min. 53.101> Quod timuit, iam totus erat; saeuusque Damastor,
<clavd. carm. min. 53.102> Ad depellendos iaculum cum quaereret hostes,
<clavd. carm. min. 53.103> Germani rigidum misit pro rupe cadauer.
<clavd. carm. min. 53.104> Hic uero interitum fratris miratus Echion,
<clavd. carm. min. 53.105_105> Inscius auctorem dum uult temptare nocendo,
<clavd. carm. min. 53.106> Te, Dea, respexit, solam quam cernere nulli
<clavd. carm. min. 53.107> Bis licuit. meruit sublata audacia poenas
<clavd. carm. min. 53.108> Et didicit cum morte deam. sed turbidus ira
<clavd. carm. min. 53.109> Palleneus, oculis auersa tuentibus atrox,
<clavd. carm. min. 53.110_110> Ingreditur caecasque manus in Pallada tendit.
<clavd. carm. min. 53.111> Hunc mucrone ferit dea comminus; ac simul angues
<clavd. carm. min. 53.112> Gorgoneo riguere gelu corpusque per unum
<clavd. carm. min. 53.113> Pars moritur ferro, partes periere uidendo.
<clavd. carm. min. 53.114> Ecce autem medium spiris delapsus in aequor
<clavd. carm. min. 53.115_115> Porphyrion trepidam conatur rumpere Delon,
<clavd. carm. min. 53.116> Scilicet ad superos ut torqueat improbus axes.
<clavd. carm. min. 53.117> Horruit Aegaeus; stagnantibus exilit antris
<clavd. carm. min. 53.118> Longaeuo cum patre Thetis desertaque mansit
<clavd. carm. min. 53.119> Regia Neptuni famulis ueneranda profundis.
<clavd. carm. min. 53.120_120> Exclamant placidae Cynthi de uertice Nymphae,
<clavd. carm. min. 53.121> Nymphae quae rudibus Phoebum docuere sagittis
<clavd. carm. min. 53.122> Errantes agitare feras primumque gementi
<clavd. carm. min. 53.123> Latonae struxere torum, cum lumina caeli
<clavd. carm. min. 53.124> Parturiens geminis ornaret fetibus orbem.
<clavd. carm. min. 53.125_125> Implorat Paeana suum conterrita Delos
<clavd. carm. min. 53.126> Auxiliumque rogat: "si te gratissima fudit
<clavd. carm. min. 53.127> In nostros Latona sinus, succurre precanti.
<clavd. carm. min. 53.128> En iterum conuulsa feror."
