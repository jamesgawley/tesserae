<plavt. trin. 1.1> Sequere hac me, gnata, ut munus fungaris tuom. 
<plavt. trin. 1.2> Sequor, sed finem fore quem dicam nescio. 
<plavt. trin. 1.3> Adest. Em illae sunt aedes, i intro nunciam. 
<plavt. trin. 1.4> Nunc, ne quis erret uostrum, paucis in uiam 
<plavt. trin. 1.5> Deducam, si quidem operam dare promittitis. 
<plavt. trin. 1.6> Nunc igitur primum quae ego sim et quae illaec siet 
<plavt. trin. 1.7> Huc quae abiit intro dicam, si animum aduortitis. 
<plavt. trin. 1.8> Primum mihi Plautus nomen Luxuriae indidit; 
<plavt. trin. 1.9> Tum hanc mihi gnatam esse uoluit Inopiam. 
<plavt. trin. 1.10> Sed ea huc quid introierit impulsu meo 
<plavt. trin. 1.11> Accipite et date uociuas auris dum eloquor. 
<plavt. trin. 1.12> Adulescens quidam est qui in hisce habitat aedibus; 
<plavt. trin. 1.13> Is rem paternam me adiutrice perdidit. 
<plavt. trin. 1.14> Quoniam ei qui me aleret nil uideo esse relicui, 
<plavt. trin. 1.15> Dedi ei meam gnatam quicum aetatem exigat. 
<plavt. trin. 1.16> Sed de argumento ne exspectetis fabulae: 
<plavt. trin. 1.17> Senes qui huc uenient, i rem uobis aperient. 
<plavt. trin. 1.18> Huic Graece nomen est Thensauro fabulae: 
<plavt. trin. 1.19> Philemo scripsit, Plautus uortit barbare, 
<plavt. trin. 1.20> Nomen Trinummo fecit, nunc hoc uos rogat 
<plavt. trin. 1.21> Vt liceat possidere hanc nomen fabulam. 
<plavt. trin. 1.22> Tantum est. Valete, adeste cum silentio. 
<plavt. trin. 1.23> Amicum castigare ob meritam noxiam 
<plavt. trin. 1.24> Inmoene est facinus, uerum in aetate utile 
<plavt. trin. 1.25> Et conducibile. Nam ego amicum hodie meum 
<plavt. trin. 1.26> Concastigabo pro commerita noxia, 
<plavt. trin. 1.27> Inuitus, ni id me inuitet ut faciam fides. 
<plavt. trin. 1.28> Nam hic nimium morbus mores inuasit bonos; 
<plavt. trin. 1.29> Ita plerique omnes iam sunt intermortui. 
<plavt. trin. 1.30> Sed dum illi aegrotant, interim mores mali 
<plavt. trin. 1.31> Quasi herba inrigua succreuere uberrume; 
<plavt. trin. 1.32> Neque quicquam hic nunc est uile nisi mores mali; 
<plavt. trin. 1.33> Eorum licet iam metere messem maxumam: 
<plavt. trin. 1.34> Nimioque hic pluris pauciorum gratiam 
<plavt. trin. 1.35> Faciunt pars hominum quam id quod prosint pluribus. 
<plavt. trin. 1.36> Ita uincunt illud conducibile gratiae, 
<plavt. trin. 1.37> Quae in rebus multis opstant odiossaeque sunt 
<plavt. trin. 1.38> Remoramque faciunt rei priuatae et publicae. 
<plavt. trin. 1.39> Larem corona nostrum decorari uolo. 
<plavt. trin. 1.40> Vxor, uenerare ut nobis haec habitatio 
<plavt. trin. 1.41> Bona, fausta, felix fortunataque euenat 
<plavt. trin. 1.42> Teque ut quam primum possim uideam emortuam. 
<plavt. trin. 1.43> Hic ille est senecta aetate qui factust puer, 
<plavt. trin. 1.44> Qui admisit in se culpam castigabilem. 
<plavt. trin. 1.45> Adgrediar hominem. Quoia hic uox prope me sonat? 
<plavt. trin. 1.46> Tui beneuolentis, si ita es ut ego te uolo, 
<plavt. trin. 1.47> Sin aliter es, inimici atque irati tibi. 
<plavt. trin. 1.48> O amice, salue, atque aequalis. Vt uales, 
<plavt. trin. 1.49> Megaronides? Et tu edepol salue, Callicles. 
<plavt. trin. 1.50> Valen? Valuistin? Valeo et ualui rectius. 
<plavt. trin. 1.51> Quid agit tua uxor? Vt ualet? Plus quam ego uolo. 
<plavt. trin. 1.52> Bene hercle est illam tibi ualere et uiuere. 
<plavt. trin. 1.53> Credo hercle te gaudere si quid mihi mali est. 
<plavt. trin. 1.54> Omnibus amicis quod mihi est cupio esse idem. 
<plavt. trin. 1.55> Eho tu, tua uxor quid agit? Inmortalis est, 
<plavt. trin. 1.56> Viuit uicturaque est. Bene hercle nuntias, 
<plavt. trin. 1.57> Deosque oro ut uitae tuae superstes suppetat. 
<plavt. trin. 1.58> Dum quidem hercle tecum nupta sit, sane uelim. 
<plavt. trin. 1.59> Vin commutemus, tuam ego ducam et tu meam? 
<plavt. trin. 1.60> Faxo hau tantillum dederis uerborum mihi. 
<plavt. trin. 1.61> Namque enim tu, credo, me inprudentem obrepseris. 
<plavt. trin. 1.62> Ne tu hercle faxo hau nescias quam rem egeris. 
<plavt. trin. 1.63> Habeas ut nanctu~s: nota mala res optumast. 
<plavt. trin. 1.64> Nam ego nunc si ignotam capiam, quid agam nesciam. 
<plavt. trin. 1.65> Edepol proinde ut bene uiuitur, diu uiuitur. 
<plavt. trin. 1.66> Sed hoc animum aduorte atque aufer ridicularia; 
<plavt. trin. 1.67> Nam ego dedita opera huc ad te uenio. Quid uenis? 
<plavt. trin. 1.68> Malis te ut uerbis multis multum obiurigem. 
<plavt. trin. 1.69> Men? Numquis est hic alius praeter me atque te? 
<plavt. trin. 1.70> Nemost. Quid tu igitur rogitas tene obiurigem? 
<plavt. trin. 1.71> Nisi tu me mihimet censes dicturum male. 
<plavt. trin. 1.72> Nam si in te aegrotant artes antiquae tuae, 
<plavt. trin. 1.72a_72a>[Sin immutare uis ingenium moribus]
<plavt. trin. 1.73> Aut si demutant mores ingenium tuom 
<plavt. trin. 1.74> Neque eos antiquos seruas, ast captas nouos, 
<plavt. trin. 1.75> Omnibus amicis morbum tu incuties grauem, 
<plavt. trin. 1.76> Vt te uidere audireque aegroti sient. 
<plavt. trin. 1.77> Qui in mentem uenit tibi istaec dicta dicere? 
<plavt. trin. 1.78> Quia omnis bonos bonasque adcurare addecet 
<plavt. trin. 1.79> Suspicionem et culpam ut ab se. Segregent. 
<plavt. trin. 1.80> Non potest utrumque fieri. Quapropter? Rogas? 
<plavt. trin. 1.81> Ne admittam culpam, ego meo sum promus pectori: 
<plavt. trin. 1.82> Suspicio est in pectore alieno sita. 
<plavt. trin. 1.83> Nam nunc ego si te surrupuisse suspicer 
<plavt. trin. 1.84> Ioui coronam de capite ex Capitolio 
<plavt. trin. 1.85> Quod in columine astat summo: si id non feceris 
<plavt. trin. 1.86> Atque id tamen mihi lubeat suspicarier, 
<plavt. trin. 1.87> Qui tu id prohibere me potes ne suspicer? 
<plavt. trin. 1.88> Sed istuc negoti cupio scire quid siet. 
<plavt. trin. 1.89> Haben tu amicum aut familiarem quempiam 
<plavt. trin. 1.90> Quoi pectus sapiat? Edepol hau dicam dolo: 
<plavt. trin. 1.91> Sunt quos scio esse amicos, sunt quos suspicor, 
<plavt. trin. 1.92> Sunt quorum ingenia atque animos nequeo noscere 
<plavt. trin. 1.93> Ad amici partem an ad inimici peruenant; 
<plavt. trin. 1.94> Sed tu ex amicis certis mihi es certissumus. 
<plavt. trin. 1.95> Si quid scis me fecisse inscite aut inprobe, 
<plavt. trin. 1.96> Si id non me accusas, tute ipse obiurgandus es. 
<plavt. trin. 1.97> Scio et, si alia huc caussa ad te adueni, aequom postulas. 
<plavt. trin. 1.98> Exspecto si quid dicas. Primumdum omnium, 
<plavt. trin. 1.99> Male dictitatur tibi uolgo in sermonibus: 
<plavt. trin. 1.100> Turpilucricupidum te uocant ciues tui; 
<plavt. trin. 1.101> Tum autem sunt alii qui te uolturium uocant: 
<plavt. trin. 1.102> Hostisne an ciuis comedis parui pendere. 
<plavt. trin. 1.103> Haec quom audio in te +dicis+ excrucior miser. 
<plavt. trin. 1.104> Est atque non est mihi in manu, Megaronides: 
<plavt. trin. 1.105> Quin dicant, non est; merito ut ne dicant, id est. 
<plavt. trin. 1.106> Fuitne hic tibi amicus Charmides? Est et fuit. 
<plavt. trin. 1.107> Id ita esse ut credas, rem tibi auctorem dabo. 
<plavt. trin. 1.108> Nam postquam hic eiius rem confregit filius 
<plavt. trin. 1.109> Videtque ipse ad paupertatem protractum esse se 
<plavt. trin. 1.110> Suamque filiam esse adultam uirginem, 
<plavt. trin. 1.111> Simul eius matrem suamque uxorem mortuam, 
<plavt. trin. 1.112> Quoniam hinc iturust ipsus in Seleuciam, 
<plavt. trin. 1.113> Mihi commendauit uirginem gnatam suam 
<plavt. trin. 1.114> Et rem suam omnem et illum corruptum filium. 
<plavt. trin. 1.115> Haec, si mi inimicus esset, credo hau crederet. 
<plavt. trin. 1.116> Quid tu, adulescentem, quem esse corruptum uides, 
<plavt. trin. 1.117> Qui tuae mandatus est fide et fiduciae, 
<plavt. trin. 1.118> Quin eum restituis, quin ad frugem corrigis? 
<plavt. trin. 1.119> Ei rei operam dare te fuerat aliquanto aequius, 
<plavt. trin. 1.120> Si qui probiorem facere posses, non uti 
<plavt. trin. 1.121> In eandem tute accederes infamiam 
<plavt. trin. 1.122> Malumque ut eiius cum tuo misceres malo. 
<plavt. trin. 1.123> Quid feci? Quod homo nequam. Non istuc meumst. 
<plavt. trin. 1.124> Emistin de adulescente has aedis (quid taces?) 
<plavt. trin. 1.125> Vbi nunc tute habitas? Emi atque argentum dedi, 
<plavt. trin. 1.126> Minas quadraginta, adulescenti ipsi in manum. 
<plavt. trin. 1.127> Dedistin argentum? Factum neque facti piget. 
<plavt. trin. 1.128> Edepol fide adulescentem mandatum malae! 
<plavt. trin. 1.129> Dedistine hoc facto ei gladium qui se occideret? 
<plavt. trin. 1.130> Quid secus est aut quid interest dare te in manus 
<plavt. trin. 1.131> Argentum amanti homini adulescenti, animi inpoti, 
<plavt. trin. 1.132> Qui exaedificaret suam incohatam ignauiam? 
<plavt. trin. 1.133> Non ego illi argentum redderem? Non redderes 
<plavt. trin. 1.134> Neque de illo quicquam neque emeres neque uenderes, 
<plavt. trin. 1.135> Nec qui deterior esset faceres copiam. 
<plavt. trin. 1.136> Inconciliastin eum qui mandatust tibi, 
<plavt. trin. 1.137> Ill~ qui mandauit, eum exturbasti ex aedibus? 
<plavt. trin. 1.138> Edepol mandatum pulchre et curatum probe! 
<plavt. trin. 1.139> Crede huic tutelam: suam melius rem gesserit. 
<plavt. trin. 1.140> Subigis maledictis me tuis, Megaronides, 
<plavt. trin. 1.141> Nouo modo adeo, ut quod meae concreditumst 
<plavt. trin. 1.142> Taciturnitati clam, fide et fiduciae, 
<plavt. trin. 1.143> Ne enuntiarem quoiquam neu facerem palam, 
<plavt. trin. 1.144> Vt mihi necesse sit iam id tibi concredere. 
<plavt. trin. 1.145> Mihi quod credideris sumes ubi posiueris. 
<plavt. trin. 1.146> Circumspicedum te ne quis adsit arbiter 
<plavt. trin. 1.147> Nobis, et quaeso identidem circumspice. 
<plavt. trin. 1.148> Ausculto si quid dicas. Si taceas, loquar. 
<plavt. trin. 1.149> Quoniam hinc est profecturus peregre Charmides, 
<plavt. trin. 1.150> Thensaurum demonstrauit mihi in hisce aedibus, 
<plavt. trin. 1.151> Hic in conclaui quodam - sed circumspice. 
<plavt. trin. 1.152> Nemost. Nummorum Philippeum ad tria milia. 
<plavt. trin. 1.153> Id solus solum per amicitiam et per fidem 
<plavt. trin. 1.154> Flens me opsecrauit suo ne gnato crederem 
<plavt. trin. 1.155> Neu quoiquam unde ad eum id posset permanascere. 
<plavt. trin. 1.156> Nunc si ille huc saluos reuenit, reddam suom sibi; 
<plavt. trin. 1.157> Si quid eo fuerit, certe illius filiae, 
<plavt. trin. 1.158> Quae mihi mandatast, habeo dotem unde dem, 
<plavt. trin. 1.159> Vt eam in se dignam condicionem conlocem. 
<plavt. trin. 1.160> Pro di inmortales, uerbis paucis quam cito 
<plavt. trin. 1.161> Alium fecisti me, alius ad te ueneram! 
<plavt. trin. 1.162> Sed ut occepisti, perge porro proloqui. 
<plavt. trin. 1.163> Quid tibi ego dicam qui illius sapientiam 
<plavt. trin. 1.164> Et meam fidelitatem et celata omnia 
<plavt. trin. 1.165> Paene ille ignauos funditus pessum dedit? 
<plavt. trin. 1.166> Quidum? Quia, ruri dum sum ego unos sex dies, 
<plavt. trin. 1.167> Me apsente atque insciente, inconsultu meo, 
<plavt. trin. 1.168> Aedis uenalis hasce inscribit litteris. 
<plavt. trin. 1.169> Adessuriuit magis, inhiauit acrius 
<plavt. trin. 1.170> Lupus, opseruauit dum dormitarent canes: 
<plavt. trin. 1.171> Gregem uniuorsum uoluit totum auortere. 
<plavt. trin. 1.172> Fecisset edepol, ni haec praesensisset canes. 
<plavt. trin. 1.173> Sed nunc rogare ego uicissim te uolo: 
<plavt. trin. 1.174> Quid fuit officium meum me facere? Face sciam; 
<plavt. trin. 1.175> Vtrum indicare me ei thensaurum aequom fuit, 
<plavt. trin. 1.176> Aduorsum quam eius me opsecrauisset pater, 
<plavt. trin. 1.177> An ego alium dominum paterer fieri hisce aedibus? 
<plavt. trin. 1.178> Qui emisset, eiius essetne ea pecunia? 
<plavt. trin. 1.179> Emi egomet potius aedis, argentum dedi 
<plavt. trin. 1.180> Thensauri caussa, ut saluom amico traderem. 
<plavt. trin. 1.181> Neque adeo hasce emi mihi nec ussurae meae: 
<plavt. trin. 1.182> Illi redemi rusum, a me argentum dedi. 
<plavt. trin. 1.183> Haec sunt: si recte seu peruorse facta sunt, 
<plavt. trin. 1.184> Ego me fecisse confiteor, Megaronides. 
<plavt. trin. 1.185> Em mea malefacta, em meam auaritiam tibi! 
<plavt. trin. 1.186> Hasce mihi propter res malas famas ferunt. 
<plavt. trin. 1.187> *PAU=SAI: uicisti castigatorem tuom: 
<plavt. trin. 1.188> Occlusti linguam, nihil est qui respondeam. 
<plavt. trin. 1.189> Nunc ego te quaeso ut me opera et consilio iuues 
<plavt. trin. 1.190> Communicesque hanc mecum meam prouinciam. 
<plavt. trin. 1.191> Polliceor operam. Ergo ubi eris paullo post? Domi. 
<plavt. trin. 1.192> Numquid uis? Cures tuam fidem. Fit sedulo. 
<plavt. trin. 1.193> Sed quid ais? Quid uis? Vbi nunc adulescens habet? 
<plavt. trin. 1.194> Posticulum hoc recepit, quom aedis uendidit. 
<plavt. trin. 1.195> Istuc uolebam scire. I sane nunciam. 
<plavt. trin. 1.196> Sed quid ais? Quid nunc uirgo? Nempe apud test? Itast, 
<plavt. trin. 1.197> Iuxtaque eam curo cum mea. Recte facis. 
<plavt. trin. 1.198> Numquid priu~quam abeo me rogaturu~s? - Vale. 
<plavt. trin. 1.199> Nihil est profecto stultius neque stolidius 
<plavt. trin. 1.200> Neque mendaciloquius neque argutum magis, 
<plavt. trin. 1.201> Neque confidentiloquius neque peiiurius 
<plavt. trin. 1.202> Quam urbani adsidui ciues quos scurras uocant. 
<plavt. trin. 1.203> Atque egomet me adeo cum illis una ibidem traho, 
<plavt. trin. 1.204> Qui illorum uerbis falsis acceptor fui, 
<plavt. trin. 1.205> Qui omnia se simulant scire neque quicquam sciunt. 
<plavt. trin. 1.206> Quod quisque in animo habet aut habiturust sciunt, 
<plavt. trin. 1.207> Sciunt id quod in aurem rex reginae dixerit, 
<plavt. trin. 1.208> Sciunt quod Iuno fabulatast cum Ioue; 
<plavt. trin. 1.209> Quae neque futura neque sunt, tamen illi sciunt. 
<plavt. trin. 1.210> Falson an uero laudent, culpent quem uelint, 
<plavt. trin. 1.211> Non flocci faciunt, dum illud quod lubeant sciant. 
<plavt. trin. 1.212> Omnes mortales hunc aiebant Calliclem 
<plavt. trin. 1.213> Indignum ciuitate hac esse et uiuere, 
<plavt. trin. 1.214> Bonis qui hunc adulescentem euortisset suis. 
<plavt. trin. 1.215> Ego de eorum uerbis famigeratorum insciens 
<plavt. trin. 1.216> Prosilui amicum castigatum innoxium. 
<plavt. trin. 1.217> Quod si exquiratur usque ab stirpe auctoritas, 
<plavt. trin. 1.218> Vnd~ quicquid auditum dicant, nisi id appareat, 
<plavt. trin. 1.219> Famigeratori res sit cum damno et malo, 
<plavt. trin. 1.220> Hoc ita si fiat, publico fiat bono, 
<plavt. trin. 1.221> Pauci sint faxim qui sciant quod nesciunt, 
<plavt. trin. 1.222> Occlusioremque habeant stultiloquentiam. 
<plavt. trin. 1.223> Multas res simitu in meo corde uorso,
<plavt. trin. 1.224> Multum in cogitando dolorem indipiscor: 
<plavt. trin. 1.225> Egomet me coquo et macero et defetigo, 
<plavt. trin. 1.226> Magister mihi exercitor animu~ nunc est. 
<plavt. trin. 1.227> Sed hoc non liquet nec satis cogitatumst 
<plavt. trin. 1.228> Vtram potius harum mihi artem expetessam, 
<plavt. trin. 1.229> Vtram aetati agundae arbitrer firmiorem: 
<plavt. trin. 1.230> Amorin med an rei opsequi potiu~ par sit, 
<plavt. trin. 1.231> Vtra in parte plus sit uoluptati~ uitae 
<plavt. trin. 1.232> Ad aetatem agundam. 
<plavt. trin. 1.233> De hac re mihi satis hau liquet; nisi hoc sic faciam, opinor,
<plavt. trin. 1.234> Vt utramque rem simul exputem, iudex sim reu~que ad eam rem. 
<plavt. trin. 1.235> Ita faciam, ita placet; omnium primum
<plavt. trin. 1.236> Amoris artis eloquar quem ad modum expediant.
<plavt. trin. 1.237> Numquam Amor quemquam nisi cupidum hominem postulat se in plagas conicere:
<plavt. trin. 1.238> Eos petit,
<plavt. trin. 1.238a_238a> Eos sectatur; subdole blanditur, ab re consulit,
<plavt. trin. 1.239> Blandiloquentulus, harpago, mendax, cuppes, auarus, elegans, despoliator,
<plavt. trin. 1.241_241> Latebricolarum hominum corruptor blandus, inops celatum indagator.
<plavt. trin. 1.242> Nam qui amat quod amat quom extemplo sauiis sagittatis perculsust, 
<plavt. trin. 1.244_244> Ilico res foras labitur, liquitur. "Da mihi hoc, mel meum, si me amas, si audes."
<plavt. trin. 1.246_246> Ibi ille cuculus: "Ocelle mi, fiat: et istuc et si amplius uis dari, dabitur."
<plavt. trin. 1.248_248> Ibi illa pendentem ferit: iam amplius orat; non satis
<plavt. trin. 1.249> Id est mali, ni etiam amplius, 
<plavt. trin. 1.251_251> Quod ebibit, quod comest, quod facit sumpti. Nox datur: ducitur familia tota,
<plavt. trin. 1.252> Vestipica, unctor, auri custos, flabelliferae, sandaligerulae,
<plavt. trin. 1.253> Cantrices, cistellatrices, nuntii, renuntii, rap- 
<plavt. trin. 1.254>-Tores panis et peni; 
<plavt. trin. 1.255> Fit ipse, dum illis comis est, inops amator.
<plavt. trin. 1.256> Haec ego quom cum animo meo reputo,
<plavt. trin. 1.257> Vbi qui eget, quam preti sit parui: 
<plavt. trin. 1.258> Apage te, Amor, non places, nil te utor; 
<plavt. trin. 1.259> Quamquam illud est dulce, esse et bibere, 
<plavt. trin. 1.260> Amor amara dat tamen, sati~ quod aegre sit:
<plavt. trin. 1.262_262> Fugit forum, fug<it> at suos cognatos, fugat ipsus se ab suo contutu
<plavt. trin. 1.264_264> Neque eum sibi amicum uolunt dici. Mille modis, Amor, ignorandust,
<plavt. trin. 1.265> Procul abhibendust atque apstandust; nam qui in amorem praecipitauit 
<plavt. trin. 1.266> Peius perit quasi saxo saliat: apage te, Amor, tuas res tibi habeto, 
<plavt. trin. 1.268_268> Amor, mihi amicus ne fuas umquam; sunt tamen quos miseros maleque habeas,
<plavt. trin. 1.269> Quos tibi obnoxios fecisti. 
<plavt. trin. 1.270> Certast res ad frugem adplicare animum,
<plavt. trin. 1.272_272> Quamquam ibi labos grandis capitur. Boni sibi haec expetunt, rem, fidem, honorem,
<plavt. trin. 1.274_274> Gloriam et gratiam: hoc probis pretiumst. Eo mihi magi~ lubet
<plavt. trin. 1.275> Cum probis potius quam cum inprobis uiuere uanidicis. 
<plavt. trin. 1.276> Quo illic homo foras se penetrauit ex aedibus? Pater, adsum, impera quiduis, 
<plavt. trin. 1.278_278> Neque tibi ero in mora neque latebrose me aps tuo conspectu occultabo.
<plavt. trin. 1.279> Feceris par tuis ceteris factis, 
<plavt. trin. 1.280> Patrem tuom si percoles per pietatem.
<plavt. trin. 1.281> Nolo ego cum inprobis te uiris, gnate mi, 
<plavt. trin. 1.282> Neque in uia neque in foro necullum sermonem exsequi.
<plavt. trin. 1.283> Noui ego hoc saeculum moribus quibu~ siet:
<plavt. trin. 1.284> Malus bonum malum esse uolt, ut sit sui similis; 
<plavt. trin. 1.285> Turbant, miscent mores mali: rapax, auarus, inuidus
<plavt. trin. 1.286> Sacrum profanum, publicum priuatum habent, hiulca gens. 
<plavt. trin. 1.287> Haec ego doleo, haec sunt quae me excruciant, haec dies noctes canto tibi ut caueas.
<plavt. trin. 1.288> Quod manu non queunt tangere tantum fas habent quo manus apstineant,
<plavt. trin. 1.290_290> Cetera: rape, trahe, fuge, late - lacrumas haec mihi quom uideo eliciunt,
<plavt. trin. 1.291> Quia ego ad hoc genus hominum duraui. Quin priu~ me ad pluris penetraui? 
<plavt. trin. 1.292> Nam hi mores maiorum laudant, eosdem lutitant quos conlaudant. 
<plavt. trin. 1.294_294> Hisce ego de artibu~ gratiam facio, ne colas neue imbuas ingenium.
<plavt. trin. 1.296_296> Meo modo et moribu~ uiuito antiquis, quae ego tibi praecipio, ea facito.
<plavt. trin. 1.298_298> Nil ego istos moror faeceos mores, turbidos, quibu~ boni dedecorant se.
<plavt. trin. 1.300_300> Haec tibi si mea imperia capesses, multa bona in pectore consident.
<plavt. trin. 1.301> Semper ego usque ad hanc aetatem ab ineunte adulescentia
<plavt. trin. 1.302> Tuis seruiui seruitutem imperiis, praeceptis, pater. 
<plavt. trin. 1.303> Pro ingenio ego me liberum esse ratu~ sum, pro imperio tuo 
<plavt. trin. 1.304> Meum animum tibi seruitutem seruire aequom censui. 
<plavt. trin. 1.305> Qui homo cum animo inde ab ineunte aetate depugnat suo, 
<plavt. trin. 1.306> Vtrum itane esse mauelit ut eum animus aequom censeat, 
<plavt. trin. 1.307> An ita potius ut parentes eum esse et cognati uelint: 
<plavt. trin. 1.308> Si animus hominem pepulit, actumst: animo seruit, non sibi 
<plavt. trin. 1.309> Si ipse animum pepulit, dum uiuit uictor uictorum cluet. 
<plavt. trin. 1.310> Tu si animum uicisti potius quam animus te, est quod gaudeas. 
<plavt. trin. 1.311> Nimio satiust ut opust ted ita esse quam ut animo lubet: 
<plavt. trin. 1.312> Qui animum uincunt quam quos animus semper probiores cluent. 
<plavt. trin. 1.313> Istaec ego mi semper habui aetati integumentum meae; 
<plavt. trin. 1.314> Ne penetrarem me usquam ubi esset damni conciliabulum 
<plavt. trin. 1.315> Neu noctu irem obambulatum neu suom adimerem alteri 
<plavt. trin. 1.316> Neu tibi aegritudinem, pater, parerem, parsi sedulo: 
<plavt. trin. 1.317> Sarta tecta tua praecepta usque habui mea modestia. 
<plavt. trin. 1.318> Quid exprobras? Bene quod fecisti tibi fecisti, non mihi; 
<plavt. trin. 1.319> Mihi quidem aetas actast ferme: tua istuc refert maxume. 
<plavt. trin. 1.320> Is probus est quem paenitet quam probu~ sit et frugi bonae; 
<plavt. trin. 1.321> Qui ipsus sibi satis placet nec probus est nec frugi bonae: 
<plavt. trin. 1.322> Qui ipsus se contemnit, in eost indoles industriae. 
<plavt. trin. 1.323> Benefacta benefactis aliis pertegito, ne perpluant. 
<plavt. trin. 1.324> Ob eam rem haec, pater, autumaui, quia res quaedamst quam uolo 
<plavt. trin. 1.325> Ego me aps te exorare. Quid id est? Dare iam ueniam gestio. 
<plavt. trin. 1.326> Adulescenti huic genere summo, amico atque aequali meo, 
<plavt. trin. 1.327> Minu~ qui caute et cogitate suam rem tractauit, pater, 
<plavt. trin. 1.328> Bene uolo ego illi facere, si tu non neuis. Nemp~ de tuo? 
<plavt. trin. 1.329> De meo; nam quod tuomst meumst, omne meumst autem tuom. 
<plavt. trin. 1.330> Quid is? Egetne? Eget. Habuitne rem? Habuit. Qui eam perdidit? 
<plavt. trin. 1.331> Publicisne adfinis fuit an maritumis negotiis? 
<plavt. trin. 1.332> Mercaturan, an uenalis habuit ubi rem perdidit? 
<plavt. trin. 1.333> Nihil istorum. Quid igitur? Per comitatem edepol, pater; 
<plavt. trin. 1.334> Praeterea aliquantum animi caussa in deliciis disperdidit. 
<plavt. trin. 1.335> Edepol hominem praemandatum ferme familiariter, 
<plavt. trin. 1.336> Qui quidem nusquam per uirtutem rem confregit atque eget! 
<plavt. trin. 1.337> Nil moror eum tibi esse amicum cum eiusmodi uirtutibus. 
<plavt. trin. 1.338> Quia sine omni malitiast, tolerare eius egestatem uolo. 
<plavt. trin. 1.339> De mendico male meretur qui ei dat quod edit aut bibat; 
<plavt. trin. 1.340> Nam et illud quod dat perdit et illi prodit uitam ad miseriam. 
<plavt. trin. 1.341> Non eo haec dico, quin quae tu uis ego uelim et faciam lubens: 
<plavt. trin. 1.342> Sed ego hoc uerbum quom illi quoidam dico, praemostro tibi, 
<plavt. trin. 1.343> Vt ita te aliorum miserescat, ne tis alios misereat. 
<plavt. trin. 1.344> Deserere illum et deiuuare in rebus aduorsis pudet. 
<plavt. trin. 1.345> Pol pudere quam pigere praestat totidem litteris. 
<plavt. trin. 1.346> Edepol, deum uirtute dicam, pater, et maiorum et tua 
<plavt. trin. 1.347> Multa bona bene parta habemus, bene si amico feceris 
<plavt. trin. 1.348> Ne pigeat fecisse, ut potius pudeat si non feceris. 
<plavt. trin. 1.349> De magnis diuitiis si quid demas, plus fit an minus? 
<plavt. trin. 1.350> Minu~, pater; sed ciui inmuni scin quid cantari solet? 
<plavt. trin. 1.351>"Quod habes ne habeas et illuc quod non habes habeas, malum, 
<plavt. trin. 1.352> Quandoquidem nec tibi bene esse pote pati neque alteri." 
<plavt. trin. 1.353> Scio equidem istuc ita solere fieri; uerum, gnate mi, 
<plavt. trin. 1.354> Is est inmunis quoi nihil est qui munus fungatur suom. 
<plavt. trin. 1.355> Deum uirtute habemus et qui nosmet utamur, pater, 
<plavt. trin. 1.356> Et aliis qui comitati simus beneuolentibus. 
<plavt. trin. 1.357> Non edepol tibi pernegare possum quicquam quod uelis. 
<plavt. trin. 1.358> Quoius egestatem tolerare uis? Loquere audacter patri. 
<plavt. trin. 1.359> Lesbonico huic adulescenti, Charmidei filio, 
<plavt. trin. 1.360> Qui illic habitat. Quin comedit quod fuit, quod non fuit? 
<plavt. trin. 1.361> Ne opprobra, pater; multa eueniunt. Homini quae uolt, quae neuolt. 
<plavt. trin. 1.362> Mentire edepol, gnate, atque id nunc facis hau consuetudine. 
<plavt. trin. 1.363> Nam sapiens quidem pol ipsus fingit fortunam sibi: 
<plavt. trin. 1.364> Eo non multa quae neuolt eueniunt, nisi fictor malust. 
<plavt. trin. 1.365> Multa illi opera opust ficturae, qui se fictorem probum 
<plavt. trin. 1.366> Vitae agundae esse expetit: sed hic admodum adulescentulust. 
<plavt. trin. 1.367> Non aetate, uerum ingenio apiscitur sapientia; 
<plavt. trin. 1.368> Sapienti aetas condimentumst, sapiens aetati cibust. 
<plavt. trin. 1.369> Agedum eloquere, quid dare illi nunc uis? Nihil quicquam, pater; 
<plavt. trin. 1.370> Tu modo ne me prohibeas accipere si quid det mihi. 
<plavt. trin. 1.371> An eo egestatem ei tolerabis, si quid ab illo acceperis? 
<plavt. trin. 1.372> Eo, pater. Pol ego istam uolo me rationem edoceas. Licet. 
<plavt. trin. 1.373> Scin tu illum quo genere natus sit? Scio, adprime probo. 
<plavt. trin. 1.374> Soror illi est adulta uirgo grandis: eam cupio, pater, 
<plavt. trin. 1.375> Ducere uxorem sine dote. Sine dote uxorem? Ita; 
<plavt. trin. 1.376> Tua re salua hoc pacto ab illo summam inibis gratiam 
<plavt. trin. 1.377> Neque commodius ullo pacto ei poteris auxiliarier. 
<plavt. trin. 1.378> Egone indotatam te uxorem ut patiar? Patiundumst, pater; 
<plavt. trin. 1.379> Et eo pacto addideris nostrae lepidam famam familiae. 
<plavt. trin. 1.380> Multa ego possum docta dicta et quamuis facunde loqui, 
<plavt. trin. 1.381> Historiam ueterem atque antiquam haec mea senectus sustinet; 
<plavt. trin. 1.382> Verum ego quando te et amicitiam et gratiam in nostram domum 
<plavt. trin. 1.383> Video adlicere, etsi aduorsatus tibi fui, istac iudico: 
<plavt. trin. 1.384> Tibi permitto; posce, duce. Di te seruassint mihi! 
<plavt. trin. 1.385> Sed adde ad istam gratiam unum. Quid id est autem unum? Eloquar. 
<plavt. trin. 1.386> Tute ad eum adeas, tute concilies, tute poscas. Eccere! 
<plavt. trin. 1.387> Nimio citius transiges: firmum omne erit quod tu egeris. 
<plavt. trin. 1.388> Grauius tuom erit unum uerbum ad eam rem quam centum mea. 
<plavt. trin. 1.389> Ecce autem in benignitate hoc repperi, negotium! 
<plavt. trin. 1.390> Dabitur opera. Lepidus uiuis. Haec sunt aedes, hic habet; 
<plavt. trin. 1.391> Lesbonico est nomen. Age, rem cura. Ego te opperiam domi. 
<plavt. trin. 1.392> Non optuma haec sunt neque ut ego aequom censeo;
<plavt. trin. 1.393> Verum meliora sunt quam quae deterruma. 
<plavt. trin. 1.394> Sed hoc unum consolatur me atque animum meum, 
<plavt. trin. 1.395> Quia qui nihil aliud nisi quod sibi soli placet 
<plavt. trin. 1.396> Consulit aduorsum filium, nugas agit: 
<plavt. trin. 1.397> Miser ex animo fit, factius nihilo facit. 
<plavt. trin. 1.398> Suae senectuti is acriorem hiemem parat, 
<plavt. trin. 1.399> Quom illam inportunam tempestatem conciet. 
<plavt. trin. 1.400> Sed aperiuntur aedes quo ibam: commodum 
<plavt. trin. 1.401> Ipse exit Lesbonicus cum seruo foras. 
<plavt. trin. 1.402> Minu~ quindecim dies sunt quom pro hisce aedibus 
<plavt. trin. 1.403> Minas quadraginta accepisti a Callicle. 
<plavt. trin. 1.404> Estne hoc quod dico, Stasime? Quom considero, 
<plavt. trin. 1.405> Meminisse uideor fieri. Quid factumst eo? 
<plavt. trin. 1.406> Comessum, expotum; exussum: elotum in balineis, 
<plavt. trin. 1.407> Piscator, pistor apstulit, lanii, coqui, 
<plavt. trin. 1.408> Holitores, myropolae, aucupes: confit cito; 
<plavt. trin. 1.409> Non hercle minu~ diuorse distrahitur cito 
<plavt. trin. 1.410> Quam si tu obicias formicis papauerem. 
<plavt. trin. 1.411> Minus hercle in istis rebus sumptumst sex minis. 
<plavt. trin. 1.412> Quid quod dedisti scortis? Ibidem una traho. 
<plavt. trin. 1.413> Quod ego defrudaui? Em, istaec ratio maxumast. 
<plavt. trin. 1.414> Non tibi illud apparere, si sumas, potest; 
<plavt. trin. 1.415> Nisi tu inmortale rere esse argentum tibi. 
<plavt. trin. 1.416> Sero atque stulte, priu~ quod cautum oportuit, 
<plavt. trin. 1.417> Postquam comedit rem, post rationem putat. 
<plavt. trin. 1.418> Nequaquam argenti ratio comparet tamen. 
<plavt. trin. 1.419> Ratio quidem hercle apparet: argentum OI)/XETAI 
<plavt. trin. 1.420> Minas quadraginta accepisti a Callicle, 
<plavt. trin. 1.421> Et ille aedis mancupio aps te accepit? Admodum. 
<plavt. trin. 1.422> Pol opino adfinis noster aedis uendidit; 
<plavt. trin. 1.423> Pater quom peregre ueniet, in portast locus, 
<plavt. trin. 1.424> Nisi forte in uentrem filio conrepserit. 
<plavt. trin. 1.425> Tarpezitae mille drachumarum Olympico, 
<plavt. trin. 1.426> Quas de ratione dehibuisti, redditae, 
<plavt. trin. 1.426a_426a> Qua sponsione pronuper tu exactus es?
<plavt. trin. 1.427> Nemp~ quas spopondi. Immo "quas dependi" inquito 
<plavt. trin. 1.428> Pro illo adulescente quem tu esse aibas diuitem. 
<plavt. trin. 1.429> Factum. Vt quidem illud perierit. Factum id quoque est. 
<plavt. trin. 1.430> Nam nunc eum uidi miserum et me eius miseritumst. 
<plavt. trin. 1.431> Miseret te aliorum, tui nec miseret nec pudet. 
<plavt. trin. 1.432> Tempust adeundi. Estne hic Philto qui aduenit? 
<plavt. trin. 1.433> Is herclest ipsus. Edepol ne ego istum uelim 
<plavt. trin. 1.434> Meum fieri seruom cum suo peculio. 
<plavt. trin. 1.435> Erum atque seruom plurumum Philto iubet 
<plavt. trin. 1.436> Saluere, Lesbonicum et Stasimum. Di duint 
<plavt. trin. 1.437> Tibi, Philto, quaequomque optes. Quid agit filius? 
<plavt. trin. 1.438> Bene uolt tibi. Edepol mutuom mecum facit. 
<plavt. trin. 1.439> Nequam illud uerbumst "bene uolt" nisi qui bene facit. 
<plavt. trin. 1.440> Ego quoque uolo esse liber: nequiquam uolo; 
<plavt. trin. 1.441> Hic postulet frugi esse: nugas postulet. 
<plavt. trin. 1.442> Meu~ gnatus me ad te misit, inter te atque nos 
<plavt. trin. 1.443> Adfinitatem ut conciliarem et gratiam. 
<plavt. trin. 1.444> Tuam uolt sororem ducere uxorem; et mihi 
<plavt. trin. 1.445> Sententia eademst et uolo. Hau nosco tuom: 
<plavt. trin. 1.446> Bonis tuis rebus meas res inrides malas. 
<plavt. trin. 1.447> Homo ego sum, homo tu es: ita me amabit Iuppiter, 
<plavt. trin. 1.448> Neque te derisum aduenio neque dignum puto. 
<plavt. trin. 1.449> Verum hoc quod dixi: meu~ me orauit filius 
<plavt. trin. 1.450> Vt tuam sororem poscerem uxorem sibi. 
<plavt. trin. 1.451> Mearum me rerum nouisse aequomst ordinem 
<plavt. trin. 1.452> Cum uostra nostra non est aequa factio. 
<plavt. trin. 1.453> Adfinitatem uobis aliam quaerite. 
<plavt. trin. 1.454> Satin tu es sanus mentis aut animi tui 
<plavt. trin. 1.455> Qui condicionem hanc repudies? Nam illum tibi 
<plavt. trin. 1.456> Ferentarium esse amicum inuentum intellego. 
<plavt. trin. 1.457> Abin hinc dierecte? Si hercle ire occipiam, uotes. 
<plavt. trin. 1.458> Nisi quid me aliud uis, Philto, respondi tibi. 
<plavt. trin. 1.459> Benigniorem, Lesbonice, te mihi 
<plavt. trin. 1.460> Quam nunc experior esse confido fore; 
<plavt. trin. 1.461> Nam et stulte facere et stulte fabularier, 
<plavt. trin. 1.462> Vtrumque, Lesbonice, in aetate hau bonumst. 
<plavt. trin. 1.463> Verum hercle hic dicit. Oculum ego ecfodiam tibi, 
<plavt. trin. 1.464> Si uerbum addideris. Hercle qui dicam tamen; 
<plavt. trin. 1.465> Nam si sic non licebit, luscus dixero. 
<plavt. trin. 1.466> Ita tu nunc dicis, non esse aequiperabilis 
<plavt. trin. 1.467> Vostras cum nostris factiones atque opes? 
<plavt. trin. 1.468> Dico. Quid nunc? Si in aedem ad cenam ueneris 
<plavt. trin. 1.469> Atque ibi opulentus tibi par forte obuenerit 
<plavt. trin. 1.470>(Adposita cena sit popularem quam uocant), 
<plavt. trin. 1.471> Si illi congestae sint epulae a cluentibus: 
<plavt. trin. 1.472> Si quid tibi placeat quod illi congestum siet, 
<plavt. trin. 1.473> Edisne an incenatus cum opulento accubes? 
<plavt. trin. 1.474> Edim, nisi si ille uotet. At pol ego etsi uotet 
<plavt. trin. 1.475> Edim atque ambabus malis expletis uorem, 
<plavt. trin. 1.476> Et quod illi placeat praeripiam potissumum 
<plavt. trin. 1.477> Neque illi concedam quicquam de uita mea. 
<plavt. trin. 1.478> Verecundari neminem apud mensam decet, 
<plavt. trin. 1.479> Nam ibi de diuinis atque humanis cernitur. 
<plavt. trin. 1.480> Rem fabulare. Non tibi dicam dolo: 
<plavt. trin. 1.481> Decedam ego illi de uia, de semita, 
<plavt. trin. 1.482> De honore populi; uerum quod ad uentrem attinet, 
<plavt. trin. 1.483> Non hercle hoc longe, nisi me pugnis uicerit. 
<plavt. trin. 1.484> Cena hac annona est sine sacris hereditas. 
<plavt. trin. 1.485> Semper tu hoc facito, Lesbonice, cogites, 
<plavt. trin. 1.486> Id optumum esse tute uti sis optumus; 
<plavt. trin. 1.487> Si id nequeas, saltem ut optumis sis proxumus. 
<plavt. trin. 1.488> Nunc condicionem hanc, quam ego fero et quam aps te peto, 
<plavt. trin. 1.489> Dare atque accipere, Lesbonice, te uolo. 
<plavt. trin. 1.490> Di diuites sunt, deos decent opulentiae 
<plavt. trin. 1.491> Et factiones, uerum nos homunculi, 
<plavt. trin. 1.492> Salillum animai qui quom extemplo emisimus, 
<plavt. trin. 1.493> Aequo mendicus atque ille opulentissumus 
<plavt. trin. 1.494> Censetur censu ad Accheruntem mortuos. 
<plavt. trin. 1.495> Mirum quin tu illo tecum diuitias feras. 
<plavt. trin. 1.496> Vbi mortuos sis, ita sis ut nomen cluet. 
<plavt. trin. 1.497> Nunc ut scias hic factiones atque opes 
<plavt. trin. 1.498> Non esse neque nos tuam neglegere gratiam, 
<plavt. trin. 1.499> Sine dote posco tuam sororem filio. 
<plavt. trin. 1.500> Quae res bene uortat - habeon pactam? Quid taces? 
<plavt. trin. 1.501> Pro di inmortales, condicionem quoiusmodi! 
<plavt. trin. 1.502> Quin fabulare - uin? - "bene uortat, spondeo"? 
<plavt. trin. 1.503> Eheu! Vbi usus nil erat dicto, "spondeo" 
<plavt. trin. 1.504> Dicebat; nunc hic, quom opus est, non quit dicere. 
<plavt. trin. 1.505> Quom adfinitate uostra me arbitramini 
<plavt. trin. 1.506> Dignum, habeo uobis, Philto, magnam gratiam. 
<plavt. trin. 1.507> Sed si haec res grauiter cecidit stultitia mea, 
<plavt. trin. 1.508> Philto, est ager sub urbe hic nobis: eum dabo 
<plavt. trin. 1.509> Dotem sorori; nam is de stultitiis meis 
<plavt. trin. 1.510> Solus superfit praeter uitam relicuos. 
<plavt. trin. 1.511> Profecto dotem nil moror. Certumst dare. 
<plavt. trin. 1.512> Nostramne, ere, uis nutricem quae nos educat 
<plavt. trin. 1.513> Abalienare a nobis? Caue sis feceris. 
<plavt. trin. 1.514> Quid edemus nosmet postea? Etiam tu taces? 
<plavt. trin. 1.515> Tibin ego rationem reddam? Plane periimus 
<plavt. trin. 1.516> Nisi quid ego comminiscor. Philto, te uolo. 
<plavt. trin. 1.517> Si quid uis, Stasime. Huc concede aliquantum. Licet. 
<plavt. trin. 1.518> Arcano tibi ego hoc dico, ne ille ex te sciat 
<plavt. trin. 1.519> Neue alius quisquam. Crede audacter quidlubet. 
<plavt. trin. 1.520> Per deos atque homines dico, ne tu illunc agrum 
<plavt. trin. 1.521> Tuom siris umquam fieri neque gnati tui. 
<plavt. trin. 1.522> Ei rei argumenta dicam. Audire edepol lubet. 
<plavt. trin. 1.523> Primum omnium olim terra quom proscinditur, 
<plavt. trin. 1.524> In quincto quoque sulco moriuntur boues. 
<plavt. trin. 1.525> Apage! Accheruntis ostium in nostrost agro. 
<plavt. trin. 1.526> Tum uinum priu~quam coctumst pendet putidum. 
<plavt. trin. 1.527> Consuadet homini, credo. Etsi scelestus est, 
<plavt. trin. 1.528> At mi infidelis non est. Audi cetera. 
<plavt. trin. 1.529> Postid, frumenti quom alibi messis maxumast, 
<plavt. trin. 1.530> Tribu~ tantis illi minu~ redit quam opseueris. 
<plavt. trin. 1.531> Em istic oportet opseri mores malos, 
<plavt. trin. 1.532> Si in opserendo possint interfieri. 
<plavt. trin. 1.533> Neque umquam quisquamst quoius illic ager fuit 
<plavt. trin. 1.534> Quin pessume ei res uorterit: quoium fuit, 
<plavt. trin. 1.535> Alii exsulatum abierunt, alii emortui, 
<plavt. trin. 1.536> Alii se suspendere. Em nunc hic quoius est 
<plavt. trin. 1.537> Vt ad incitas redactust! Apage a me istum agrum! 
<plavt. trin. 1.538> Magis "apage" dicas, si omnia me audiueris. 
<plavt. trin. 1.539> Nam fulguritae sunt alternae arbores; 
<plavt. trin. 1.540> Sues moriuntur angina acerrume; 
<plavt. trin. 1.541> Oues scabrae sunt, tam glabrae, em, quam haecst manus. 
<plavt. trin. 1.542> Tum autem Surorum, genu~ quod patientissumumst 
<plavt. trin. 1.543> Hominum, nemo exstat qui ibi sex menses uixerit 
<plavt. trin. 1.544> Ita cuncti solstitiali morbo decidunt. 
<plavt. trin. 1.545> Credo ego istuc, Stasime, ita esse; sed Campans genus 
<plavt. trin. 1.546> Multo Surorum iam antidit patientia. 
<plavt. trin. 1.547> Sed istest ager profecto, ut te audiui loqui, 
<plavt. trin. 1.548> Malos in quem omnis publice mitti decet, 
<plavt. trin. 1.549> Sicut fortunatorum memorant insulas, 
<plavt. trin. 1.550> Quo cuncti qui aetatem egerint caste suam 
<plavt. trin. 1.551> Conueniant; contra istoc detrudi maleficos 
<plavt. trin. 1.552> Aequom uidetur, qui quidem istius sit modi. 
<plavt. trin. 1.553> Hospitium est calamitatis: quid uerbis opust? 
<plavt. trin. 1.554> Quamuis malam rem quaeras, illi reperias. 
<plavt. trin. 1.555> At tu hercle et illi et alibi. Caue sis dixeris 
<plavt. trin. 1.556> Me tibi dixisse hoc. Dixisti arcano satis. 
<plavt. trin. 1.557> Quin hicquidem cupit illum ab se abalienarier, 
<plavt. trin. 1.558> Si quem reperire possit quoii os sublinat. 
<plavt. trin. 1.559> Meu~ quidem hercle numquam fiet. si sapies quidem. 
<plavt. trin. 1.560> Lepide hercle de agro ego hunc senem deterrui; 
<plavt. trin. 1.561> Nam qui uiuamus nihil est, si illum amiserit. 
<plavt. trin. 1.562> Redeo ad te, Lesbonice. Dic sodes mihi, 
<plavt. trin. 1.563> Quid hic est locutus tecum? Quid censes? Homost 
<plavt. trin. 1.564> Volt fieri liber, uerum quod det non habet. 
<plavt. trin. 1.565> Et ego esse locuples, uerum nequiquam uolo. 
<plavt. trin. 1.566> Licitumst, si uelles; nunc, quom nihil est, non licet. 
<plavt. trin. 1.567> Quid tecum, Stasime? De istoc quod dixti modo: 
<plavt. trin. 1.568> Si ante uoluisses, esses; nunc sero cupis. 
<plavt. trin. 1.569> De dote mecum conuenire nihil potest 
<plavt. trin. 1.570> Quid tibi lubet tute agito cum nato meo. 
<plavt. trin. 1.571> Nunc tuam sororem filio posco meo. 
<plavt. trin. 1.572> Quae res bene uortat! Quid nunc? Etiam consulis? 
<plavt. trin. 1.573> Quid istic? Quando ita uis: di bene uortant! Spondeo. 
<plavt. trin. 1.574> Numquam edepol quoiquam tam exspectatus filius 
<plavt. trin. 1.575> Natus quam illuc est "spondeo" natum mihi. 
<plavt. trin. 1.576> Di fortunabunt uostra consilia. Ita uolo. 
<plavt. trin. 1.577> Sed, Stasime, abi huc ad meam sororem ad Calliclem, 
<plavt. trin. 1.578> Dic hoc negoti quo modo actumst. Ibitur. 
<plavt. trin. 1.579> Et gratulator meae sorori. Scilicet. 
<plavt. trin. 1.580> I hac, Lesbonice, mecum, ut coram nuptiis 
<plavt. trin. 1.581> Dies constituatur; eadem haec confirmabimus. 
<plavt. trin. 1.582> Tu istuc cura quod iussi. Ego iam hic ero. 
<plavt. trin. 1.583> Dic Callicli, me ut conueniat. Quin tu i modo. 
<plavt. trin. 1.584> De dote ut uideat quid opu~ sit facto. I modo. 
<plavt. trin. 1.585> Nam certumst sine dote hau dare. Quin tu i modo. 
<plavt. trin. 1.586> Neque enim illi damno umquam esse patiar - Abi modo. 
<plavt. trin. 1.587> Meam neglegentiam. I modo. <Nullo modo>
<plavt. trin. 1.588> Aequom uidetur quin quod peccarim - I modo. 
<plavt. trin. 1.589> Potissumum mihi id opsit. I modo. Pater, 
<plavt. trin. 1.590> Enumquam aspiciam te? - I modo, i modo, i modo. 
<plavt. trin. 1.591> Tandem impetraui abiret. Di uostram fidem! 
<plavt. trin. 1.592> Edepol re gesta pessume gestam probe, 
<plavt. trin. 1.593> Si quidem ager nobis saluos est; etsi admodum 
<plavt. trin. 1.594> In ambiguo est etiam nunc quid ea re fuat. 
<plavt. trin. 1.595> Sed id si alienatur, actumst de collo meo, 
<plavt. trin. 1.596> Gestandust peregre clupeus, galea, sarcina: 
<plavt. trin. 1.597> Ecfugiet ex urbe, ubi erunt factae nuptiae, 
<plavt. trin. 1.598> Ibit istac, aliquo, in maxumam malam crucem, 
<plavt. trin. 1.599> Latrocinatum, aut in Asiam aut in Ciliciam. 
<plavt. trin. 1.600> Ibo huc quo mi imperatumst, etsi odi hanc domum, 
<plavt. trin. 1.601> Postquam exturbauit hic nos nostris aedibus. 
<plavt. trin. 1.602> Quo modo tu istuc, Stasime, dixti? Nostrum erilem filium
<plavt. trin. 1.603> Lesbonicum suam sororem despondisse. Em hoc modo. 
<plavt. trin. 1.604> Quoi homini despondit? Lysiteli Philtonis filio, 
<plavt. trin. 1.605> Sine dote. Sine dote ille illam in tantas diuitias dabit? 
<plavt. trin. 1.606> Non credibile dices. At tu edepol nullus creduas. 
<plavt. trin. 1.607> Si hoc non credis, ego credidero - Quid? Me nihili pendere. 
<plavt. trin. 1.608> Quam dudum istuc aut ubi actumst? Ilico hic ante ostium, 
<plavt. trin. 1.609>"Tam modo," inquit Praenestinus. Tanton in re perdita 
<plavt. trin. 1.610> Quam in re salua Lesbonicus factus est frugalior? 
<plavt. trin. 1.611> Atque quidem ipsus ultro uenit Philto oratum filio. 
<plavt. trin. 1.612> Flagitium quidem hercle fiet, nisi dos dabitur uirgini. 
<plavt. trin. 1.613> Postremo edepol ego istam rem ad me attinere intellego. 
<plavt. trin. 1.614> Ibo ad meum castigatorem atque ab eo consilium petam. - 
<plavt. trin. 1.615> Propemodum quid illic festinet sentio et subolet mihi: 
<plavt. trin. 1.616> Vt agro euortat Lesbonicum, quando euortit aedibus. 
<plavt. trin. 1.617> O ere Charmides, quom apsenti hic tua res distrahitur tibi, 
<plavt. trin. 1.618> Vtinam te rediisse saluom uideam, ut inimicos tuos 
<plavt. trin. 1.619> Vlciscare, ut mihi, ut erga te fui et sum, referas gratiam 
<plavt. trin. 1.620> Nimium difficilest reperiri amicum ita ut nomen cluet, 
<plavt. trin. 1.621> Quoi tuam quom rem credideris, sine omni cura dormias. 
<plavt. trin. 1.622> Sed generum nostrum ire eccillum uideo cum adfini suo. 
<plavt. trin. 1.623> Nescioquid non satis inter eos conuenit: celeri gradu 
<plavt. trin. 1.624> Eunt uterque, ille reprehendit hunc priorem pallio. 
<plavt. trin. 1.625> Haud ineuscheme astiterunt. Huc aliquantum apscessero: 
<plavt. trin. 1.626> Est lubido orationem audire duorum adfinium. 
<plavt. trin. 1.627> Sta ilico, noli auorsari neque te occultassis mihi. 
<plavt. trin. 1.628> Potin ut me ire quo profectus sum sinas? Si in rem tuam, 
<plavt. trin. 1.629> Lesbonice, esse uideatur, gloriae aut famae, sinam. 
<plavt. trin. 1.630> Quod est facillumum, facis. Quid id est? Amico iniuriam. 
<plavt. trin. 1.631> Neque meumst neque facere didici. Indoctus quam docte facis! 
<plavt. trin. 1.632> Quid faceres, si quis docuisset te, ut sic odio esses mihi? 
<plavt. trin. 1.633> Bene quom simulas facere mihi te, male facis, male consulis. 
<plavt. trin. 1.634> Egone? Tune. Quid male facio? Quod ego nolo, id quom facis. 
<plavt. trin. 1.635> Tuae rei bene consulere cupio. Tu es melior quam egomet mihi? 
<plavt. trin. 1.636> Sat sapio, satis in rem quae sint meam ego conspicio mihi. 
<plavt. trin. 1.637> An id est sapere, ut qui beneficium a beneuolente repudies? 
<plavt. trin. 1.638> Nullum beneficium esse duco id quod quoi facias non placet. 
<plavt. trin. 1.639> Scio ego et sentio ipse quid agam, neque mens officio migrat 
<plavt. trin. 1.640> Nec tuis depellar dictis quin rumori seruiam. 
<plavt. trin. 1.641> Quid ais? Nam retineri nequeo quin dicam ea quae promeres 
<plavt. trin. 1.642> Itan tandem hanc maiiores famam tradiderunt tibi tui, 
<plavt. trin. 1.643> Vt uirtute eorum anteperta per flagitium perderes? 
<plavt. trin. 1.644> Atque honori posterorum tuorum ut uindex fieres, 
<plavt. trin. 1.645> Tibi paterque auosque facilem fecit et planam uiam 
<plavt. trin. 1.646> Ad quaerundum honorem: tu fecisti ut difficilis foret 
<plavt. trin. 1.647> Culpa maxume et desidia tuisque stultis moribus. 
<plavt. trin. 1.648> Praeoptauisti amorem tuom uti uirtuti praeponeres. 
<plavt. trin. 1.649> Nunc te hoc facto credis posse optegere errata? Aha! Non itast: 
<plavt. trin. 1.650> Cape sis uirtutem animo et corde expelle desidiam tuo: 
<plavt. trin. 1.651> In foro operam amicis da, ne in lecto amicae, ut solitus es. 
<plavt. trin. 1.652> Atque istum ego agrum tibi relinqui ob eam rem enixe expeto, 
<plavt. trin. 1.653> Vt tibi sit qui te corrigere possis, ne omnino inopiam 
<plavt. trin. 1.654> Ciues obiectare possint tibi quos tu inimicos habes. 
<plavt. trin. 1.655> Omnia ego istaec quae tu dixti scio, uel exsignauero, 
<plavt. trin. 1.656> Vt rem patriam et gloriam maiorum foedarim meum: 
<plavt. trin. 1.657> Scibam ut esse me deceret, facere non quibam miser; 
<plavt. trin. 1.658> Ita ui Veneris uinctus, otio aptus in fraudem incidi. 
<plavt. trin. 1.659> Et tibi nunc, proinde ut merere, summas habeo gratias. 
<plavt. trin. 1.660> At operam perire meam sic et te +haec dicta corde spernere+ 
<plavt. trin. 1.661> Perpeti nequeo, simul me piget parum pudere te; 
<plavt. trin. 1.662> Et postremo, nisi mi auscultas atque hoc ut dico facis, 
<plavt. trin. 1.663> Tute pone te latebis facile, ne inueniat te Honor, 
<plavt. trin. 1.664> In occulto iacebis quom te maxume clarum uoles. 
<plavt. trin. 1.665> Pernoui equidem, Lesbonice, ingenium tuom ingenuom admodum; 
<plavt. trin. 1.666> Scio te sponte non tuapte errasse, sed amorem tibi 
<plavt. trin. 1.667> Pectus opscurasse; atque ipse Amoris teneo omnis uias. 
<plavt. trin. 1.668> Ita est amor ballista ut iacitur: nihil sic celere est neque uolat; 
<plavt. trin. 1.669> Atque is mores hominum moros et morosos ecficit: 
<plavt. trin. 1.670> Minu~ placet magi~ quod suadetur, quod dissuadetur placet; 
<plavt. trin. 1.671> Quom inopiast, cupias, quando eiius copiast, tum non uelis; 
<plavt. trin. 1.672> Ill~ qui aspellit is compellit, ill~ qui consuadet uotat. 
<plavt. trin. 1.673> Insanum malumst in hospitium deuorti ad Cupidinem. 
<plavt. trin. 1.674> Sed te moneo hoc etiam atque etiam ut reputes quid facere expetas. 
<plavt. trin. 1.675> Si istuc, ut conare, facis +indicium+, tuom incendes genus; 
<plavt. trin. 1.676> Tum igitur tibi aquai erit cupido genu~ qui restinguas tuom, 
<plavt. trin. 1.677> Atque si eris nactus, proinde ut corde amantes sunt cati, 
<plavt. trin. 1.678> Ne scintillam quidem relinques genu~ qui congliscat tuom. 
<plavt. trin. 1.679> Facilest inuentu: datur ignis, tam etsi ab inimico petas. 
<plavt. trin. 1.680> Sed tu obiurgans me a peccatis rapi~ deteriorem in uiam. 
<plavt. trin. 1.681> Meam ut sororem tibi dem suades sine dote. Aha! Non conuenit 
<plavt. trin. 1.682> Me, qui abusus sum tantam rem patriam, porro in ditiis 
<plavt. trin. 1.683> Esse agrumque habere, egere illam autem, ut me merito oderit. 
<plavt. trin. 1.684> Numquam erit alienis graui~ qui suis se concinnat leuem. 
<plavt. trin. 1.685> Sicut dixi faciam: nolo te iactari diutius. 
<plavt. trin. 1.686> Tanto meliust te sororis caussa egestatem exsequi 
<plavt. trin. 1.687> Atque eum agrum me habere quam te, tua qui toleres moenia? 
<plavt. trin. 1.688> Nolo ego mihi te tam prospicere qui meam egestatem leues, 
<plavt. trin. 1.689> Sed ut inops infamis ne sim, ne mi hanc famam differant, 
<plavt. trin. 1.690> Me germanam meam sororem in concubinatum tibi, 
<plavt. trin. 1.691> Si sine dote dem, dedisse magi~ quam in matrimonium. 
<plavt. trin. 1.692> Quis me inprobior perhibeatur esse? Haec famigeratio 
<plavt. trin. 1.693> Te honestet, me conlutulentet, si sine dote duxeris: 
<plavt. trin. 1.694> Tibi sit emolumentum honoris, mihi quod obiectent siet. 
<plavt. trin. 1.695> Quid? Te dictatorem censes fore, si aps te agrum acceperim? 
<plavt. trin. 1.696> Neque uolo neque postulo neque censeo, uerum tamen 
<plavt. trin. 1.697> Is est honos homini pudico, meminisse officium suom. 
<plavt. trin. 1.698> Scio equidem te animatus ut sis; uideo, subolet, sentio: 
<plavt. trin. 1.699> Id agis ut, ubi adfinitatem inter nos nostram astrinxeris 
<plavt. trin. 1.700> Atque eum agrum dederis nec quicquam hic tibi sit qui uitam colas, 
<plavt. trin. 1.701> Ecfugias ex urbe inanis; +profugiens+ patriam deseres, 
<plavt. trin. 1.702> Cognatos, adfinitatem, amicos factis nuptiis: 
<plavt. trin. 1.703> Mea opera hinc proterritum te meaque auaritia autument. 
<plavt. trin. 1.704> Id me commissurum ut patiar fieri ne animum induxeris. 
<plavt. trin. 1.705> Non enim possum quin exclamem: eugae, eugae, Lysiteles, PA/LIN! 
<plavt. trin. 1.706> Facile palmam habes: hic uictust, uicit tua comoedia. 
<plavt. trin. 1.707> Hic agit magis ex argumento et uorsus meliores facit. 
<plavt. trin. 1.708> Etiam ob stultitiam tuam te +curis+ multabo mina. 
<plavt. trin. 1.709> Quid tibi interpellatio aut in consilium huc accessio est? 
<plavt. trin. 1.710> Eodem pacto quo huc accessi apscessero. I hac mecum domum, 
<plavt. trin. 1.711> Lysiteles, ibi de istis rebus plura fabulabimur. 
<plavt. trin. 1.712> Nihil ego in occulto agere soleo. Meus ut animust eloquar: 
<plavt. trin. 1.713> Si mihi tua soror, ut ego aequom censeo, ita nuptum datur, 
<plavt. trin. 1.714> Sine dote, neque tu hinc abituru~s, quod meum erit id erit tuom 
<plavt. trin. 1.715> Sin aliter animatus es - bene quod agas eueniat tibi, 
<plavt. trin. 1.716> Ego amicus numquam tibi ero alio pacto. Sic sententia est. 
<plavt. trin. 1.717> Abiit ille quidem. Ecquid audis, Lysiteles? ego te uolo. 
<plavt. trin. 1.718> Hic quoque hinc ibiit. Stasime, restas solus. Quid ego nunc agam, 
<plavt. trin. 1.719> Nisi uti sarcinam constringam et clupeum ad dorsum accommodem, 
<plavt. trin. 1.720> Fulmentas iubeam suppingi socco? Non sisti potest. 
<plavt. trin. 1.721> Video caculam militarem me futurum hau longius: 
<plavt. trin. 1.722> At aliquem ad regem in saginam eru~ +sese coniecit+ meus, 
<plavt. trin. 1.723> Credo ad summos bellatores acrem - fugitorem fore 
<plavt. trin. 1.724> Et capturum spolia ibi illum qui - meo ero aduorsus uenerit. 
<plavt. trin. 1.725> Egomet autem quom extemplo arcum et pharetram et sagittas sumpsero, 
<plavt. trin. 1.726> Cassidem in caput - dormibo placide in tabernaculo. 
<plavt. trin. 1.727> Ad forum ibo: nudiu~ sextus quoi talentum mutuom 
<plavt. trin. 1.728> Dedi, reposcam, ut habeam mecum quod feram uiaticum. 
<plavt. trin. 1.729> Vt mihi rem narras, Callicles, nullo modo
<plavt. trin. 1.730> Potest fieri prosus quin dos detur uirgini. 
<plavt. trin. 1.731> Namque hercle honeste fieri ferme non potest, 
<plavt. trin. 1.732> Vt eam perpetiar ire in matrimonium 
<plavt. trin. 1.733> Sine dote, quom eius rem penes me habeam domi. 
<plavt. trin. 1.734> Parata dos domist; nisi exspectare uis, 
<plavt. trin. 1.735> Vt eam sine dote frater nuptum conlocet. 
<plavt. trin. 1.736> Post adeas tute Philtonem et dotem dare 
<plavt. trin. 1.737> Te ei dicas, facere id eius ob amicitiam patris. 
<plavt. trin. 1.738> Verum hoc ego uereor ne istaec pollicitatio 
<plavt. trin. 1.739> Te in crimen populo ponat atque infamiam; 
<plavt. trin. 1.740> Non temere dicant te benignum uirgini: 
<plavt. trin. 1.741> Datam tibi dotem, ei quam dares, eius a patre, 
<plavt. trin. 1.742> Ex ea largiri te illi, neque ita ut sit data 
<plavt. trin. 1.743> Columem te sistere illi, et detraxe autument. 
<plavt. trin. 1.744> Nunc si opperiri uis aduentum Charmidi, 
<plavt. trin. 1.745> Perlongumst: huic ducendi interea apscesserit 
<plavt. trin. 1.746> Lubido; atque ea condicio huic uel primaria est. 
<plavt. trin. 1.747> Nam hercle omnia istaec ueniunt in mentem mihi. 
<plavt. trin. 1.748> Vide si hoc utibile magis atque in rem deputas, 
<plavt. trin. 1.749> Ipsum adeam Lesbonicum, edoceam ut res se habet. 
<plavt. trin. 1.750> Sed ut ego nunc adulescenti thensaurum indicem 
<plavt. trin. 1.751> Indomito, pleno amoris ac lasciuiae? 
<plavt. trin. 1.752> Minime, minime hercle uero. Nam certo scio, 
<plavt. trin. 1.753> Locum quoque illum omnem ubi situst comederit; 
<plavt. trin. 1.754> Quem fodere metuo, sonitum ne ille exaudiat 
<plavt. trin. 1.755> Neu rem ipsam indaget, dotem dare si dixerim. 
<plavt. trin. 1.756> Quo pacto ergo igitur clam dos depromi potest? 
<plavt. trin. 1.757> Dum occasio ei rei reperiatur, interim 
<plavt. trin. 1.758> O ab amico alicunde mutuom argentum roges. 
<plavt. trin. 1.759> Potin est ab amico alicunde exorari? Potest. 
<plavt. trin. 1.760> Gerrae! Ne tu illud uerbum actutum inueneris: 
<plavt. trin. 1.761>"Mihi quidem hercle non est quod dem mutuom." 
<plavt. trin. 1.762> Malim hercle ut uerum dicas quam ut des mutuom. 
<plavt. trin. 1.763> Sed uide consilium, si placet. Quid consilist? 
<plavt. trin. 1.764> Scitum, ut ego opinor, consilium inueni. Quid est? 
<plavt. trin. 1.765> Homo conducatur aliquis iam, quantum potest, 
<plavt. trin. 1.766> Quasi sit peregrinus. Quid is scit facere postea? 
<plavt. trin. 1.767> Is homo exornetur graphice in peregrinum modum, 
<plavt. trin. 1.768> Ignota facies quae non uisitata sit, 
<plavt. trin. 1.769> Mendaciloquom aliquem - Quid is scit facere postea? 
<plavt. trin. 1.770> Falsidicum, confidentem - Quid tum postea? 
<plavt. trin. 1.771> Quasi ad adulescentem a patre ex Seleucia 
<plavt. trin. 1.772> Veniat, salutem ei nuntiet uerbis patris: 
<plavt. trin. 1.773> Illum bene gerere rem et ualere et uiuere, 
<plavt. trin. 1.774> Et eum rediturum actutum; ferat epistulas 
<plavt. trin. 1.775> Duas, eas nos consignemus, quasi sint a patre: 
<plavt. trin. 1.776> Det alteram illi, alteram dicat tibi 
<plavt. trin. 1.777> Dare sese uelle. Perge porro dicere. 
<plavt. trin. 1.778> Seque aurum ferre uirgini dotem a patre 
<plavt. trin. 1.779> Dicat patremque id iussisse aurum tibi dare. 
<plavt. trin. 1.780> Tenes iam? Propemodo atque ausculto perlubens. 
<plavt. trin. 1.781> Tum tu igitur demum adulescenti aurum dabis, 
<plavt. trin. 1.782> Vbi erit locata uirgo in matrimonium. 
<plavt. trin. 1.783> Scite hercle sane! Hoc, ubi thensaurum ecfoderis, 
<plavt. trin. 1.784> Suspicionem ab adulescente amoueris: 
<plavt. trin. 1.785> Censebit aurum esse a patre allatum tibi, 
<plavt. trin. 1.786> Tu de thensauro sumes. Sati~ scite et probe! 
<plavt. trin. 1.787> Quamquam hoc me aetatis sycophantari pudet. 
<plavt. trin. 1.788> Sed epistulas quando opsignatas adferet, 
<plavt. trin. 1.788a_788a>[Sed quom opsignatas attulerit epistulas]
<plavt. trin. 1.789> Nonne arbitraris eum adulescentem anuli 
<plavt. trin. 1.790> Paterni signum nosse? Etiam tu taces? 
<plavt. trin. 1.791> Sescentae ad eam rem caussae possunt conligi: 
<plavt. trin. 1.792> Illum quem habuit perdidit, fecit nouom. 
<plavt. trin. 1.793> Iam si opsignatas non feret, dici hoc potest, 
<plavt. trin. 1.794> Apud portitorem eas resignatas sibi 
<plavt. trin. 1.795> Inspectasque esse. In huiusmodi negotio 
<plavt. trin. 1.796> Diem sermone terere segnities merast: 
<plavt. trin. 1.797> Quamuis sermones possunt longi texier. 
<plavt. trin. 1.798> Abi ad thensaurum iam confestim clanculum, 
<plavt. trin. 1.799> Seruos, ancillas amoue. Atque audin? Quid est? 
<plavt. trin. 1.800> Vxorem quoque eampse hanc rem uti celes face. 
<plavt. trin. 1.801> Nam pol tacere numquam quicquamst quod queat. 
<plavt. trin. 1.802> Quid nunc stas? Quin tu hinc amoues et te moues? 
<plavt. trin. 1.803> Aperi, deprome inde auri ad hanc rem quod sat est, 
<plavt. trin. 1.804> Continuo operito denuo; sed clanculum, 
<plavt. trin. 1.805> Sicut praecepi; cunctos exturba aedibus. 
<plavt. trin. 1.806> Ita faciam. At enim nimi~ longo sermone utimur, 
<plavt. trin. 1.807> Diem conficimus quod iam properatost opus. 
<plavt. trin. 1.808> Nihil est de signo quod uereare; me uide: 
<plavt. trin. 1.809> Lepida illast caussa, ut commemoraui, dicere 
<plavt. trin. 1.810> Apud portitores esse inspectas. Denique 
<plavt. trin. 1.811> Diei tempus non uides? Quid illum putas, 
<plavt. trin. 1.812> Natura illa atque ingenio? Iam dudum ebriust. 
<plavt. trin. 1.813> Quiduis probare poterit; tum, quod maxumist, 
<plavt. trin. 1.814> Adferre, non petere hic se dicet. Iam sat est. 
<plavt. trin. 1.815> Ego sycophantam iam conduco de foro 
<plavt. trin. 1.816> Epistulasque iam consignabo duas, 
<plavt. trin. 1.817> Eumque hoc ad adulescentem meditatum probe 
<plavt. trin. 1.818> Mittam. Eo ego igitur intro ad officium meum. 
<plavt. trin. 1.819> Tu istuc age. - Actum reddam nugacissume. 
<plavt. trin. 1.820> Salsipotenti et multipotenti Ioui~ fratri et Neri Neptuno
<plavt. trin. 1.821> Laetu~ lubens laudis ago et gratis gratiasque habeo et fluctibu~ salsis, 
<plavt. trin. 1.822> Quos penes mei * potestas, bonis mis quid foret et meae uitae, 
<plavt. trin. 1.823> Quom suis med ex locis in patriam urbis +cummam+ reducem faciunt. 
<plavt. trin. 1.824> Atque ego, Neptune, tibi ante alios deos gratias ago atque habeo summas; 
<plavt. trin. 1.825> Nam te omnes saeuomque seuerumque atque auidis moribu~ commemorant, 
<plavt. trin. 1.826> Spurcificum, inmanem, intolerandum, uesanum: contra opera expertus, 
<plavt. trin. 1.827> Nam pol placido te et clementi meo usque modo, ut uolui, usu~ sum in alto. 
<plavt. trin. 1.828> Atque hanc tuam gloriam iam ante auribus acceperam et nobilest apud homines, 
<plavt. trin. 1.829> Pauperibus te parcere solitum, diuites damnare atque domare. 
<plavt. trin. 1.830> Abi, laudo, scis ordine ut aequomst tractare homines; hoc dis dignumst. 
<plavt. trin. 1.831> Semper mendicis modesti sint. 
<plavt. trin. 1.832> Fidu~ fuisti: infidum esse iterant; nam apsque foret te, sat scio in alto 
<plavt. trin. 1.833> Distraxissent disque tulissent satellites tui me miserum foede 
<plavt. trin. 1.834> Bonaque omnia item una mecum passim caeruleos per campos: 
<plavt. trin. 1.835> Ita iam quasi canes, hau secu~, circumstabant nauem turbines uenti, 
<plavt. trin. 1.836> Imbres fluctusque atque procellae infensae frangere malum, 
<plavt. trin. 1.837> Ruere antemnas, scindere uela, ni tua pax propitia foret praesto. 
<plavt. trin. 1.838> Apage a me sis, dehinc iam certumst otio dare me; sati~ partum habeo 
<plavt. trin. 1.839> Quibus aerumnis deluctaui, filio dum diuitias quaero. 
<plavt. trin. 1.840> Sed quis hic est qui in plateam ingreditur 
<plavt. trin. 1.841> Cum nouo ornatu specieque simul? 
<plavt. trin. 1.842> Pol quamquam domum cupio, opperiar, 
<plavt. trin. 1.842a_842a> Quam hic rem agat animum aduortam.
<plavt. trin. 1.843> Huic ego die nomen Trinummo facio: nam ego operam meam
<plavt. trin. 1.844> Tribu~ nummis hodie locaui ad artis nugatorias. 
<plavt. trin. 1.845> Aduenio ex Seleucia, Macedonia, Asia atque Arabia, 
<plavt. trin. 1.846> Quas ego neque oculis nec pedibus umquam usurpaui meis. 
<plavt. trin. 1.847> Viden egestas quid negoti dat homini misero mali, 
<plavt. trin. 1.848> Quin ego nunc subigor trium nummum caussa ut hasce epistulas 
<plavt. trin. 1.849> Dicam ab eo homine me accepisse quem ego qui sit homo nescio 
<plavt. trin. 1.850> Neque noui, neque natus necne is fuerit id solide scio. 
<plavt. trin. 1.851> Pol hicquidem fungino generest: capite se totum tegit. 
<plavt. trin. 1.852> Hilurica facies uidetur hominis, eo ornatu aduenit. 
<plavt. trin. 1.853> Ill~ qui me conduxit, ubi conduxit, abduxit domum, 
<plavt. trin. 1.854> Quae uoluit mihi dixit, docuit et praemostrauit prius 
<plavt. trin. 1.855> Quo modo quidque agerem; nunc adeo si quid ego addidero amplius, 
<plavt. trin. 1.856> Eo conductor melius de me nugas conciliauerit. 
<plavt. trin. 1.857> Vt ille me exornauit, ita sum ornatus; argentum hac facit. 
<plavt. trin. 1.858> Ipse ornamenta a chorago haec sumpsit suo periculo. 
<plavt. trin. 1.859> Nunc ego si potero ornamentis hominem circumducere, 
<plavt. trin. 1.860> Dabo operam ut me esse ipsum plane sycophantam sentiat. 
<plavt. trin. 1.861> Quam magi~ specto, minu~ placet mi haec hominis facies. Mira sunt 
<plavt. trin. 1.862> Ni illic homost aut dormitator aut sector zonarius. 
<plavt. trin. 1.863> Loca contemplat, circumspectat sese atque aedis noscitat. 
<plavt. trin. 1.864> Credo edepol, quo mox furatum ueniat speculatur loca. 
<plavt. trin. 1.865> Magi~ lubidost opseruare quid agat: ei rei operam dabo. 
<plavt. trin. 1.866> Has regiones demonstrauit mihi ille conductor meus; 
<plavt. trin. 1.867> Apud illas aedis sistendae mihi sunt sycophantiae. 
<plavt. trin. 1.868> Fores pultabo. Ad nostras aedis hicquidem habet rectam uiam. 
<plavt. trin. 1.869> Hercle opinor mi aduenienti hac noctu agitandumst uigilias. 
<plavt. trin. 1.870> Aperite hoc, aperite. Heus, ecquis his foribus tutelam gerit? 
<plavt. trin. 1.871> Quid, adulescens, quaeris? Quid uis? Quid istas pultas? Heus senex, 
<plavt. trin. 1.872> Census quom sum, iuratori recte rationem dedi. 
<plavt. trin. 1.873> Lesbonicum hic adulescentem quaero in his regionibus 
<plavt. trin. 1.874> Vbi habitet, et item alterum ad istanc capitis albitudinem: 
<plavt. trin. 1.875> Calliclem aiebat uocari qui has dedit mi epistulas. 
<plavt. trin. 1.876> Meum gnatum hicquidem Lesbonicum quaerit et amicum meum 
<plavt. trin. 1.877> Quoi ego liberosque bonaque commendaui, Calliclem. 
<plavt. trin. 1.878> Fac me, si scis, certiorem hosce homines ubi habitent, pater. 
<plavt. trin. 1.879> Quid eos quaeris? Aut quis es? Aut unde es? Aut unde aduenis? 
<plavt. trin. 1.880> Multa simul rogitas, nescio quid expediam potissumum. 
<plavt. trin. 1.881> Si unum quicquid singillatim et placide percontabere, 
<plavt. trin. 1.882> Et meum nomen et mea facta et itinera ego faxo scias. 
<plavt. trin. 1.883> Faciam ita ut uis. Agedum nomen tuom primum memora mihi. 
<plavt. trin. 1.884> Magnum facinus incipissis petere. Quid ita? Quia, pater, 
<plavt. trin. 1.885> Si ante lucem ... ire occipias a meo primo nomine, 
<plavt. trin. 1.886> Concubium sit noctis priu~ quam ad postremum perueneris. 
<plavt. trin. 1.887> Opu~ factost uiatico ad tuom nomen, ut tu praedicas. 
<plavt. trin. 1.888> Est minusculum alterum, quasi uexillum uinarium. 
<plavt. trin. 1.889> Quid est tibi nomen, adulescens? "Pax", id est nomen mihi. 
<plavt. trin. 1.890> Hoc cottidianumst. Edepol nomen nugatorium! 
<plavt. trin. 1.891> Quasi dicas, si quid crediderim tibi, "pax" - periisse ilico. 
<plavt. trin. 1.892> Hic homo solide sycophantast. Quid ais tu, adulescens? Quid est? 
<plavt. trin. 1.893> Eloquere, isti tibi quid homines debent quos tu quaeritas? 
<plavt. trin. 1.894> Pater istius adulescentis dedit has duas mi epistulas, 
<plavt. trin. 1.895> Lesbonici. Is mihi est amicus. Teneo hunc manufestarium. 
<plavt. trin. 1.896> Me sibi epistulas dedisse dicit. Ludam hominem probe. 
<plavt. trin. 1.897> Ita ut occepi, si animum aduortas, dicam. Dabo operam tibi. 
<plavt. trin. 1.898> Hanc me iussit Lesbonico suo gnato dare epistulam, 
<plavt. trin. 1.899> Et item hanc alteram suo amico Callicli iussit dare. 
<plavt. trin. 1.900> Mihi quoque edepol, quom hic nugatur, contra nugari lubet. 
<plavt. trin. 1.901> Vbi ipse erat? Bene rem gerebat. Ergo ubi? In Seleucia. 
<plavt. trin. 1.902> Ab ipson istas accepisti? E manibus dedit mi ipse in manus. 
<plavt. trin. 1.903> Qua facie est homo? Sesquipede quiddamst quam tu longior. 
<plavt. trin. 1.904> Haeret haec res, si quidem ego apsens sum quam praesens longior. 
<plavt. trin. 1.905> Nouistin hominem? Ridicule rogitas, quocum una cibum 
<plavt. trin. 1.906> Capere soleo. Quid est ei nomen? Quod edepol homini probo. 
<plavt. trin. 1.907> Lubet audire. Illi edepol - illi - illi - uae misero mihi! 
<plavt. trin. 1.908> Quid est negoti? Deuomui nomen inprudens modo. 
<plavt. trin. 1.909> Non placet qui amicos intra dentes conclusos habet. 
<plavt. trin. 1.910> Atque etiam modo uorsabatur mihi in labris primoribus. 
<plavt. trin. 1.911> Temperi huic hodie anteueni. Teneor manufesto miser. 
<plavt. trin. 1.912> Iam recommentatu~s nomen? Deum hercle me atque hominum pudet. 
<plavt. trin. 1.913> Vide modo ut hominem noueris! Tamquam me. Fieri istuc solet, 
<plavt. trin. 1.914> Quod in manu teneas atque oculis uideas, id desideres. 
<plavt. trin. 1.915> Litteris recomminiscar. C est principium nomini. 
<plavt. trin. 1.916> Callias? Non est. Callippus? Non est. Callidemides? 
<plavt. trin. 1.917> Non est. Callinicus? Non est. Callimarchus? Nihil agis. 
<plavt. trin. 1.918> Neque adeo edepol flocci facio, quando egomet memini mihi. 
<plavt. trin. 1.919> At enim multi Lesbonici sunt hic: nisi nomen patris 
<plavt. trin. 1.920> Dices, non mostrare istos possum homines quos tu quaeritas. 
<plavt. trin. 1.921> Quod ad exemplum est? Coniectura si reperire possumus. 
<plavt. trin. 1.922> Ad hoc exemplum est: an Chares? An Charmides? Num Charmides? 
<plavt. trin. 1.923> Em istic erit. Qui istum di perdant! Dixi ego iam dudum tibi: 
<plavt. trin. 1.924> Te potius bene dicere aequomst homini amico quam male. 
<plavt. trin. 1.925> Satin inter labra atque dentes latuit uir minimi preti? 
<plavt. trin. 1.926> Ne male loquere apsenti amico. Quid ergo ille ignauissumus 
<plavt. trin. 1.927> Mihi latitabat? Si appellasses, respondisset, nomine. 
<plavt. trin. 1.928> Sed ipse ubi est? Pol illum reliqui id Rhadamantem in Cecropio. 
<plavt. trin. 1.929> Quis homo est me insipientior, qui ipse egomet ubi sim quaeritem? 
<plavt. trin. 1.930> Sed nil disconducit huic rei. Quid ais? Quid hoc quod te rogo? 
<plavt. trin. 1.931> Quos locos adiisti? Nimium mirimodis mirabilis. 
<plavt. trin. 1.932> Lubet audire nisi molestumst. Quin discupio dicere. 
<plavt. trin. 1.933> Omnium primum in Pontum aduecti ad Arabiam terram sumus. 
<plavt. trin. 1.934> Eho an etiam Arabiast in Ponto? Est: non illa ubi tus gignitur, 
<plavt. trin. 1.935> Sed ubi apsinthium fit ac cunila gallinacea. 
<plavt. trin. 1.936> Nimium graphicum hunc nugatorem! Sed ego sum insipientior 
<plavt. trin. 1.937> Qui egomet unde redeam hunc rogitem, quae ego sciam atque hic nesciat; 
<plavt. trin. 1.938> Nisi quia lubet experiri quo euasurust denique. 
<plavt. trin. 1.939> Sed quid ais? Quo inde isti porro? Si animum aduortes, eloquar. 
<plavt. trin. 1.940> Ad caput amnis, quod de caelo exoritur sub solio Iouis. 
<plavt. trin. 1.941> Sub solio Iouis? Ita dico. E caelo? Atque medio quidem. 
<plavt. trin. 1.942> Eho an etiam in caelum escendisti? Immo horiola aduecti sumus 
<plavt. trin. 1.943> Vsque aqua aduorsa per amnem. Eho an tu etiam uidisti Iouem? 
<plavt. trin. 1.944> Alii di isse ad uillam aiebant seruis depromptum cibum. 
<plavt. trin. 1.945> Deinde porro - Deinde porro nolo quicquam praedices. 
<plavt. trin. 1.946>* * * O hercle, si es molestus. Nam pudicum neminem, 
<plavt. trin. 1.947>* * * re oportet, qui aps terra ad caelum peruenerit. 
<plavt. trin. 1.948> Faciam ita ut te uelle uideo. Sed mostra hosce homines mihi 
<plavt. trin. 1.949> Quos ego quaero, quibu~ me oportet has deferre epistulas. 
<plavt. trin. 1.950> Quid ais? Tu nunc si forte eumpse Charmidem conspexeris, 
<plavt. trin. 1.951> Illum quem tibi istas dedisse commemoras epistulas, 
<plavt. trin. 1.952> Nouerisne hominem? Ne tu me edepol arbitrare beluam, 
<plavt. trin. 1.953> Qui quidem non nouisse possim quicum aetatem exegerim. 
<plavt. trin. 1.954> An ille tam esset stultus qui mi mille nummum crederet 
<plavt. trin. 1.955> Philippum, quod me aurum deferre iussit ad gnatum suom 
<plavt. trin. 1.956> Atque ad amicum Calliclem, quoi rem aibat mandasse hic suam? 
<plavt. trin. 1.957> Mihi concrederet, nisi me ille et ego illum nossem probe? 
<plavt. trin. 1.958> Enim uero ego nunc sycophantae huic sycophantari uolo, 
<plavt. trin. 1.959> Si hunc possum illo mille nummum Philippum circumducere 
<plavt. trin. 1.960> Quod sibi me dedisse dixit, quem ego qui sit homo nescio 
<plavt. trin. 1.961> Neque oculis ante hunc diem umquam uidi. Eine aurum crederem, 
<plavt. trin. 1.962> Quoi, si capitis res siet, nummum numquam credam plumbeum? 
<plavt. trin. 1.963> Adgrediundust hic homo mi astu. - Heus, Pax, te tribu~ uerbis uolo. 
<plavt. trin. 1.964> Vel trecentis. Haben tu id aurum quod accepisti a Charmide? 
<plavt. trin. 1.965> Atque etiam Philippum, numeratum illius in mensa manu, 
<plavt. trin. 1.966> Mille nummum. Nempe ab ipso id accepisti Charmide? 
<plavt. trin. 1.967> Mirum quin ab auo eius aut proauo acciperem qui sunt mortui. 
<plavt. trin. 1.968> Adulescens, cedodum istuc aurum mihi. Quod ego aurum dem tibi? 
<plavt. trin. 1.969> Quod a me te accepisse fassu~s. Aps te accepisse? Ita loquor. 
<plavt. trin. 1.970> Quis tu homo es? Qui mille nummum tibi dedi ego sum Charmides. 
<plavt. trin. 1.971> Neque edepol tu is es neque hodie is umquam eris, auro huic quidem. 
<plavt. trin. 1.972> Abi sis, nugator: nugari nugatori postulas. 
<plavt. trin. 1.973> Charmides ego sum. Nequiquam hercle es, nam nihil auri fero. 
<plavt. trin. 1.974> Nimis argute me obrepsisti in eapse occasiuncula: 
<plavt. trin. 1.975> Postquam ego me aurum ferre dixi, post tu factu~s Charmides; 
<plavt. trin. 1.976> Priu~ tu non eras quam auri feci mentionem. Nihil agis; 
<plavt. trin. 1.977> Proin tu te, itidem ut charmidatus es, rusum recharmida. 
<plavt. trin. 1.978> Quis ego sum igitur, si quidem is non sum qui sum? Quid id ad me attinet? 
<plavt. trin. 1.979> Dum ille ne sis quem ego esse nolo, sis mea caussa qui lubet. 
<plavt. trin. 1.980> Priu~ non is eras qui eras: nunc is factu~s qui tum non eras. 
<plavt. trin. 1.981> Age si quid agis. Quid ego agam? Aurum redde. Dormitas, senex. 
<plavt. trin. 1.982> Fassu~s Charmidem dedisse aurum tibi. Scriptum quidem. 
<plavt. trin. 1.983> Properas an non properas ire actutum ab his regionibus, 
<plavt. trin. 1.984> Dormitator, priu~ quam ego hic te iubeo mulcari male? 
<plavt. trin. 1.985> Quam ob rem? Quia illum quem ementitus es, ego sum ipsus Charmides 
<plavt. trin. 1.986> Quem tibi epistulas dedisse aiebas. Eho, quaeso, an tu is es? 
<plavt. trin. 1.987> Is enim uero sum. Ain tu tandem? Is ipsusne es? Aio. Ipsus es? 
<plavt. trin. 1.988> Ipsus, inquam, Charmides sum. Ergo ipsusne es? Ipsissumus. 
<plavt. trin. 1.989> Abi hinc ab oculis? Enim uero serio, quoniam aduenis 
<plavt. trin. 1.990> Vapulabis meo arbitratu et nouorum aedilium. 
<plavt. trin. 1.991> At etiam maledicis? Immo, saluos quandoquidem aduenis 
<plavt. trin. 1.992> Di te perdant, si te flocci facio an periisses prius. 
<plavt. trin. 1.993> Ego ob hanc operam argentum accepi, te macto infortunio: 
<plavt. trin. 1.994> Ceterum qui sis, qui non sis, floccum non interduim. 
<plavt. trin. 1.995> Ibo, ad illum renuntiabo qui mihi tris nummos dedit, 
<plavt. trin. 1.996> Vt sciat se perdidisse. Ego abeo. Male uiue et uale! 
<plavt. trin. 1.997> Qui te di omnes aduenientem peregre perdant, Charmides! 
<plavt. trin. 1.998> Postquam illic hinc abiit, post loquendi libere
<plavt. trin. 1.999> Videtur tempus uenisse atque occasio. 
<plavt. trin. 1.1000> Iam dudum meum ille pectus pungit aculeus, 
<plavt. trin. 1.1001> Quid illi negoti fuerit ante aedis meas. 
<plavt. trin. 1.1002> Nam epistula illa mihi concenturiat metum 
<plavt. trin. 1.1003> In corde et illud mille nummum quam rem agat. 
<plavt. trin. 1.1004> Numquam edepol temere tinnit tintinnabulum: 
<plavt. trin. 1.1005> Nisi qui illud tractat aut mouet, mutumst, tacet. 
<plavt. trin. 1.1006> Sed quis hic est qui huc in plateam cursuram incipit? 
<plavt. trin. 1.1007> Lubet opseruare quid agat: huc concessero. 
<plavt. trin. 1.1008> Stasime, fac te propere celerem, recipe te ad dominum domum,
<plavt. trin. 1.1009> Ne subito metus exoriatur scapulis stultitia tua. 
<plavt. trin. 1.1010> Adde gradum, adpropera. Iam dudum factumst quom abiisti domo. 
<plavt. trin. 1.1011> Caue sis tibi ne bubuli in te cottabi crebri crepent, 
<plavt. trin. 1.1012> Si aberis ab eri quaestione. Ne destiteris currere. 
<plavt. trin. 1.1013> Ecce hominem te, Stasime, nihili! Satin in thermopolio 
<plavt. trin. 1.1014> Condalium es oblitus, postquam thermopotasti gutturem? 
<plavt. trin. 1.1015> Recipe te et recurre petere re recenti. Huic, quisquis est, 
<plavt. trin. 1.1016> Gurguliost exercitor: is hunc hominem cursuram docet. 
<plavt. trin. 1.1017> Quid, homo nihili, non pudet te? tribu~ne te poteriis 
<plavt. trin. 1.1018> Memoriam esse oblitum? An uero, quia cum frugi hominibus 
<plavt. trin. 1.1019> Ibi bibisti, qui ab alieno facile cohiberent manus? 
<plavt. trin. 1.1020>+Truthus+ fuit, Cerconicus, Crinnus, Cercobulus, Collabus, 
<plavt. trin. 1.1021> Oculicrepidae, cruricrepidae, ferriteri mastigiae: 
<plavt. trin. 1.1022> Inter eosne homines condalium te redipisci postulas? 
<plavt. trin. 1.1023> Quorum eorum unus surrupuit currenti cursori solum. 
<plavt. trin. 1.1024> Ita me di ament, graphicum furem! Quid ego quod periit petam? 
<plavt. trin. 1.1025> Nisi etiam laborem ad damnum Apponam epithecam insuper. 
<plavt. trin. 1.1026> Quin tu quod periit periisse ducis? Cape uorsoriam, 
<plavt. trin. 1.1027> Recipe te ad erum. Non fugitiuost hic homo, commeminit domi. 
<plavt. trin. 1.1028> Vtinam ueteres hominum mores, ueteres parsimoniae 
<plavt. trin. 1.1029> Potius in maiore honore hic essent quam mores mali! 
<plavt. trin. 1.1030> Di inmortales, basilica hicquidem facinora inceptat loqui 
<plavt. trin. 1.1031> Vetera quaerit, uetera amare hunc more maiorum scias. 
<plavt. trin. 1.1032> Nam nunc mores nihili faciunt quod licet nisi quod lubet: 
<plavt. trin. 1.1033> Ambitio iam more sanctast, liberast a legibus; 
<plavt. trin. 1.1034> Scuta iacere fugereque hostis more habent licentiam: 
<plavt. trin. 1.1035> Petere honorem pro flagitio more fit. Morem inprobum 
<plavt. trin. 1.1036> Strenuosos praeterire more fit. Nequam quidem! 
<plavt. trin. 1.1037> Mores leges perduxerunt iam in potestatem suam, 
<plavt. trin. 1.1038> Magi~que is sunt obnoxiosae quam parentes liberis. 
<plavt. trin. 1.1039> Eae miserae etiam ad parietem sunt fixae clauis ferreis, 
<plavt. trin. 1.1040> Vbi malos mores adfigi nimio fuerat aequius. 
<plavt. trin. 1.1041> Lubet adire atque appellare hunc; uerum ausculto perlubens 
<plavt. trin. 1.1042> Et metuo, si compellabo, ne aliam rem occipiat loqui. 
<plavt. trin. 1.1043> Neque istis quicquam lege sanctumst: leges mori seruiunt, 
<plavt. trin. 1.1044> Mores autem rapere properant qua sacrum qua publicum. 
<plavt. trin. 1.1045> Hercle istis malam rem magnam moribus dignumst dari. 
<plavt. trin. 1.1046> Nonne hoc publice animum aduorti? Nam id genus hominum omnibus 
<plavt. trin. 1.1047> Vniuorsis est aduorsum atque omni populo male facit: 
<plavt. trin. 1.1048> Male fidem seruando illis quoque abrogant etiam fidem 
<plavt. trin. 1.1049> Qui nil meriti; quippe eorum ex ingenio ingenium horum probant. 
<plavt. trin. 1.1050> Hoc qui in mentem uenerit mi? Re ipsa modo commonitu~ sum. 
<plavt. trin. 1.1051> Si quoi mutuom quid dederis, fit pro proprio perditum: 
<plavt. trin. 1.1052> Quom repetas, inimicum amicum beneficio inuenias tuo. 
<plavt. trin. 1.1053> Si mage exigere occupias, duarum rerum exoritur optio: 
<plavt. trin. 1.1054> Vel illud quod credideris perdas, uel illum amicum amiseris. 
<plavt. trin. 1.1055> Meus est hicquidem Stasimus seruos. Nam ego talentum mutuom 
<plavt. trin. 1.1056> Quoi dederam, talento inimicum mi emi, amicum uendidi. 
<plavt. trin. 1.1057> Sed ego sum insipientior qui rebus curem puplicis 
<plavt. trin. 1.1058> Potius quam, id quod proxumumst, meo tergo tutelam geram. 
<plavt. trin. 1.1059> Eo domum. Heus tu, asta ilico! Audi. Heus tu! Non sto. Te uolo. 
<plavt. trin. 1.1060> Quid si ego me te uelle nolo? Aha nimium, Stasime, saeuiter! 
<plavt. trin. 1.1061> Emere meliust quoi imperes. Pol ego emi atque argentum dedi; 
<plavt. trin. 1.1062> Sed si non dicto audiens est, quid ago? Da magnum malum. 
<plavt. trin. 1.1063> Bene mones, ita facere certumst. Nisi quidem es obnoxius. 
<plavt. trin. 1.1064> Si bonus es, obnoxius sum; sin secus es, faciam uti iubes. 
<plavt. trin. 1.1065> Quid id ad me attinet, bonisne seruis tu utare an malis? 
<plavt. trin. 1.1066> Quia boni malique in ea re pars tibi est. Partem alteram 
<plavt. trin. 1.1067> Tibi permitto; illam alteram apud me, quod bonist, apponito. 
<plavt. trin. 1.1068> Si eris meritus, fiet. Respice huc ad me. Ego sum Charmides. 
<plavt. trin. 1.1069> Hem quis est qui mentionem homo hominis fecit optumi? 
<plavt. trin. 1.1070> Ipsus homo optumus. Mare, terra, caelum, di uostram fidem! 
<plavt. trin. 1.1071> Satin ego oculis plane uideo? Estne ipsus an non est? Is est, 
<plavt. trin. 1.1072> Certe is est, is est profecto. O mi ere exoptatissume, 
<plavt. trin. 1.1073> Salue. Salue, Stasime. Saluom te - Scio et credo tibi. 
<plavt. trin. 1.1074> Sed omitte alia, hoc mihi responde: liberi quid agunt mei, 
<plavt. trin. 1.1075> Quos reliqui hic filium atque filiam? Viuont, ualent. 
<plavt. trin. 1.1076> Nempe uterque? Vterque. Di me saluom et seruatum uolunt. 
<plavt. trin. 1.1077> Cetera intus otiosse percontabor quae uolo. 
<plavt. trin. 1.1078> Eamus intro, sequere. Quo tu te agis? Quonam nisi domum? 
<plavt. trin. 1.1079> Hicine nos habitare censes? Vbinam ego alibi censeam? 
<plavt. trin. 1.1080> Iam - Quid iam? Non sunt nostrae aedes istae. Quid ego ex te audio? 
<plavt. trin. 1.1081> Vendidit tuo~ natus aedis - Perii! Praesentariis 
<plavt. trin. 1.1082> Argenti minis numeratis - Quot? Quadraginta. Occidi! 
<plavt. trin. 1.1083> Quis eas emit? Callicles, quoi tuam rem commendaueras; 
<plavt. trin. 1.1084> Is habitatum huc commigrauit nosque exturbauit foras. 
<plavt. trin. 1.1085> Vbi nunc filius meus habitat? Hic in hoc posticulo. 
<plavt. trin. 1.1086> Male disperii! Credidi aegre tibi id, ubi audisses, fore. 
<plavt. trin. 1.1087> Ego miserrumeis periclis sum per maria maxuma 
<plavt. trin. 1.1088> Vectus, capitali periclo per praedones plurumos 
<plavt. trin. 1.1089> Me seruaui, saluos redii: nunc hic disperii miser 
<plavt. trin. 1.1090> Propter eosdem quorum caussa fui hoc aetate exercitus. 
<plavt. trin. 1.1091> Adimit animam mi aegritudo. Stasime, tene me. Visne aquam 
<plavt. trin. 1.1092> Tibi petam? Res quom animam agebat, tum esse offusam oportuit. 
<plavt. trin. 1.1093> Quid hoc hic clamoris audio ante aedis meas?
<plavt. trin. 1.1094> O Callicles, o Callicles, o Callicles! 
<plavt. trin. 1.1095> Qualine amico mea commendaui bona? 
<plavt. trin. 1.1096> Probo et fideli et fido et cum magna fide. 
<plavt. trin. 1.1097> Et salue et saluom te aduenisse gaudeo. 
<plavt. trin. 1.1098> Credo, omnia istaec si ita sunt ut praedicas. 
<plavt. trin. 1.1099> Sed quis iste est tuos ornatus? Ego dicam tibi. 
<plavt. trin. 1.1100> Thensaurum ecfodiebam intus, dotem, filiae 
<plavt. trin. 1.1101> Tuae quae daretur. Sed intus narrabo tibi 
<plavt. trin. 1.1102> Et hoc et alia. Sequere. Stasime. Hem! Strenue 
<plavt. trin. 1.1103> Curre in Piraeum atque unum curriculum face. 
<plavt. trin. 1.1104> Videbis iam illic nauem qua aduecti sumus. 
<plavt. trin. 1.1105> Iubeto Sangarionem quae imperauerim 
<plavt. trin. 1.1106> Curare ut ecferantur, et tu ito simul. 
<plavt. trin. 1.1107> Solutumst portitori iam portorium: 
<plavt. trin. 1.1108> Nihil est morae. I, ambula, actutum redi. 
<plavt. trin. 1.1109> Illic sum atque hic sum. Sequere tu hac me intro. - Sequor. 
<plavt. trin. 1.1110> Hic meo ero amicus solus firmus restitit 
<plavt. trin. 1.1111> Neque demutauit animum de firma fide, 
<plavt. trin. 1.1112> Sed hic unus, ut ego suspicor, seruat fidem. 
<plavt. trin. 1.1113> Quamquam labores multos * * * 
<plavt. trin. 1.1114> Ob rem +laborem+ eum ego cepisse censeo. 
<plavt. trin. 1.1115> Hic homost omnium hominum praecipuos,
<plavt. trin. 1.1116> Voluptatibu~ gaudiisque antepotens: 
<plavt. trin. 1.1117> Ita commoda quae cupio eueniunt, 
<plavt. trin. 1.1118> Quod ago adsequitur, subest, supsequitur, 
<plavt. trin. 1.1119> Ita gaudiis gaudium suppeditat. 
<plavt. trin. 1.1120> Modo me Stasimus Lesbonici seruos conuenit domi;
<plavt. trin. 1.1121> Is mihi dixit suom erum peregre huc aduenisse Charmidem. 
<plavt. trin. 1.1122> Nunc mi is propere conueniundust, ut quae cum eius filio 
<plavt. trin. 1.1123> Egi, ei rei fundus pater sit potior. Eo. Sed fores 
<plavt. trin. 1.1124> Hae sonitu suo mihi moram obiciunt incommode. 
<plavt. trin. 1.1125> Neque fuit neque erit neque esse quemquam hominem in terra arbitror 
<plavt. trin. 1.1126> Quoi fides fidelitasque amicum erga aequiperet tuam; 
<plavt. trin. 1.1127> Nam exaedificauisset me ex his aedibus, apsque te foret. 
<plavt. trin. 1.1128> Si quid amicum erga bene feci aut consului fideliter, 
<plavt. trin. 1.1129> Non uideor meruisse laudem, culpa caruisse arbitror. 
<plavt. trin. 1.1130> Nam beneficium, homini proprium quod datur, prosum perit, 
<plavt. trin. 1.1131> Quod datum utendumst, id repetundi copiast quando uelit. 
<plavt. trin. 1.1132> Est ita ut tu dicis. Sed ego hoc nequeo mirari satis, 
<plavt. trin. 1.1133> Eum sororem despondisse suam in tam fortem familiam. 
<plavt. trin. 1.1134> Lysiteli quidem Philtonis filio. Enim me nominat. 
<plavt. trin. 1.1135> Familiam optumam occupauit. Quid ego cesso hos conloqui? 
<plavt. trin. 1.1136> Sed maneam etiam opinor, namque hoc commodum orditur loqui. 
<plavt. trin. 1.1137> Vah! Quid est? Oblitus intus dudum tibi sum dicere: 
<plavt. trin. 1.1138> Modo mi aduenienti nugator quidam occessit obuiam, 
<plavt. trin. 1.1139> Nimi~ pergraphicus sycophanta; is mille nummum se aureum 
<plavt. trin. 1.1140> Meo datu tibi ferre et gnato Lesbonico aibat meo; 
<plavt. trin. 1.1141> Quem ego nec qui esset noram neque eum ante usquam conspexi prius. 
<plavt. trin. 1.1142> Sed quid rides? Meo adlegatu uenit, quasi qui aurum mihi 
<plavt. trin. 1.1143> Ferret aps te quod darem tuae gnatae dotem, ut filius 
<plavt. trin. 1.1144> Tuo~, quando illi a me darem, esse allatum id aps te crederet 
<plavt. trin. 1.1145> Neu qui rem ipsam posset intellegere, thensaurum tuom 
<plavt. trin. 1.1146> Me esse penes, atque eum me lege populi patrium posceret. 
<plavt. trin. 1.1147> Scite edepol! Megaronides communis hoc meus et tuos 
<plavt. trin. 1.1148> Beneuolens commentust. Quin conlaudo consilium et probo. 
<plavt. trin. 1.1149> Quid ego ineptus, dum sermonem uereor interrumpere, 
<plavt. trin. 1.1150> Solus sto nec quod conatus sum agere ago? homines conloquar. 
<plavt. trin. 1.1151> Quis hic est qui huc ad nos incedit? Charmidem socerum suom 
<plavt. trin. 1.1152> Lysiteles salutat. Di dent tibi, Lysiteles, quae uelis. 
<plavt. trin. 1.1153> Non ego sum salutis dignus? Immo salue, Callicles; 
<plavt. trin. 1.1154> Hunc priorem aequomst me habere: tunica propior palliost. 
<plavt. trin. 1.1155> Deos uolo consilia uostra uobis recte uortere. 
<plavt. trin. 1.1156> Filiam meam tibi desponsatam esse audio. Nisi tu neuis. 
<plavt. trin. 1.1157> Immo hau nolo. Sponden ergo tuam gnatam uxorem mihi? 
<plavt. trin. 1.1158> Spondeo et mille auri Philippum dotis. Dotem nil moror. 
<plavt. trin. 1.1159> Si illa tibi placet, placenda dos quoque est quam dat tibi. 
<plavt. trin. 1.1160> Postremo quod uis non duces, nisi illud quod non uis feres. 
<plavt. trin. 1.1161> Ius hic orat. Impetrabit te aduocato atque arbitro. 
<plavt. trin. 1.1162> Istac lege filiam tuam sponden mi uxorem dari? 
<plavt. trin. 1.1163> Spondeo. Et ego spondeo idem hoc. Oh saluete, adfines mei! 
<plavt. trin. 1.1164> Atque edepol sunt res quas propter tibi tamen suscensui. 
<plavt. trin. 1.1165> Quid ego feci? Meum corrumpi quia perpessu~s filium. 
<plavt. trin. 1.1166> Si id mea uoluntate factumst, est quod mihi suscenseas. 
<plavt. trin. 1.1167> Sed sine me hoc aps te impetrare quod uolo. Quid id est? Scies. 
<plavt. trin. 1.1168> Si quid stulte fecit, ut ea missa facias omnia. 
<plavt. trin. 1.1169> Quid quassas caput? Cruciatur cor mi et metuo. Quidnam id est? 
<plavt. trin. 1.1170> Quom ille itast ut esse nolo, id crucior; metuo, si tibi 
<plavt. trin. 1.1171> Denegem quod me oras, ne te leuiorem erga me putes. 
<plavt. trin. 1.1172> Non grauabor. Faciam ita ut uis. Probus es. Eo, ut illum euocem. 
<plavt. trin. 1.1173> Miserumst, male promerita, ut merita sunt, si ulcisci non licet. 
<plavt. trin. 1.1174> Aperite hoc, aperite propere et Lesbonicum, si domist, 
<plavt. trin. 1.1175> Euocate: ita subitost propere quod eum conuentum uolo. 
<plavt. trin. 1.1176> Quis homo tam tumultuoso sonitu me exciuit foras? 
<plavt. trin. 1.1177> Beneuolens tuos atque amicust. Satine salue? Dic mihi. 
<plavt. trin. 1.1178> Recte. Tuom patrem rediisse saluom peregre gaudeo. 
<plavt. trin. 1.1179> Quis id ait? Ego. Tun uidisti? Et tute item uideas licet. 
<plavt. trin. 1.1180> O pater, pater mi, salue! Salue multum, gnate mi. 
<plavt. trin. 1.1181> Si quid tibi, pater, laboris - Nihil euenit, ne time: 
<plavt. trin. 1.1182> Bene re gesta saluos redeo - si tu modo frugi esse uis. 
<plavt. trin. 1.1183> Haec tibi pactast +Callicli filia+. Ego ducam, pater, 
<plavt. trin. 1.1184> Et eam et si quam aliam iubebis. Quamquam tibi suscensui, 
<plavt. trin. 1.1185> Miseria una uni quidem hominist adfatim. Immo huic parumst, 
<plavt. trin. 1.1186> Nam si pro peccatis centum ducat uxores, parumst. 
<plavt. trin. 1.1187> At iam posthac temperabo. Dicis, si facies modo. 
<plavt. trin. 1.1188> Numquid caussaest quin uxorem cras domum ducam? Optumumst. 
<plavt. trin. 1.1189> Tu in perendinum paratus sis ut ducas. Plaudite. 
