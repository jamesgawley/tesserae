<ter. eun. 1.1> Si quisquamst qui placere se studeat bonis 
<ter. eun. 1.2> Quam plurimis et minime multos laedere, 
<ter. eun. 1.3> In is poeta hic nomen profitetur suom. 
<ter. eun. 1.4> Tum siquis est qui dictum in se inclementius 
<ter. eun. 1.5> Existumauit esse, sic existumet 
<ter. eun. 1.6> Responsum, non dictum esse, quia laesit prior. 
<ter. eun. 1.7> Qui bene uortendo et easdem scribendo male 
<ter. eun. 1.8> Ex Graecis bonis Latinas fecit non bonas, 
<ter. eun. 1.9> Idem Menandri Phasma nunc nuper dedit, 
<ter. eun. 1.10> Atque in Thesauro scripsit causam dicere 
<ter. eun. 1.11> Prius unde petitur, aurum qua re sit suom, 
<ter. eun. 1.12> Quam illic qui petit, unde is sit thensaurus sibi 
<ter. eun. 1.13> Aut unde in patrium monumentum peruenerit. 
<ter. eun. 1.14> Dehinc ne frustretur ipse se aut sic cogitet 
<ter. eun. 1.15>"Defunctu~ iam sum, nil est quod dicat mihi 
<ter. eun. 1.16> Is ne erret moneo, et desinat lacessere. 
<ter. eun. 1.17> Habeo alia multa quae nunc condonabitur, 
<ter. eun. 1.18> Quae proferentur post si perget laedere 
<ter. eun. 1.19> Ita ut facere instituit. Quam nunc acturi sumus 
<ter. eun. 1.20> Menandri Eunuchum, postquam aediles emerunt, 
<ter. eun. 1.21> Perfecit sibi ut inspiciundi esset copia. 
<ter. eun. 1.22> Magistratu~ quom ibi adesset occeptast agi. 
<ter. eun. 1.23> Exclamat furem, non poetam fabulam 
<ter. eun. 1.24> Dedisse et nil dedisse uerborum tamen: 
<ter. eun. 1.25> Colacem esse Naeui et Plauti ueterem fabulam; 
<ter. eun. 1.26> Parasiti personam inde ablatam et militis. 
<ter. eun. 1.27> Si id est peccatum, peccatum inprudentiast 
<ter. eun. 1.28> Poetae, non quo furtum facere studuerit. 
<ter. eun. 1.29> Id ita esse uos iam iudicare poteritis. 
<ter. eun. 1.30> Colax Menandrist: in east parasitus Colax 
<ter. eun. 1.31> Et miles gloriosus: eas se non negat 
<ter. eun. 1.32> Personas transtulisse in Eunuchum suam 
<ter. eun. 1.33> Ex Graeca; sed eas fabulas factas prius 
<ter. eun. 1.34> Latinas scisse sese id uero pernegat. 
<ter. eun. 1.35> Quod si personis isdem huic uti non licet: 
<ter. eun. 1.36> Qui mage licet currentem seruom scribere, 
<ter. eun. 1.37> Bonas matronas facere, meretrices malas, 
<ter. eun. 1.38> Parasitum edacem, gloriosum militem, 
<ter. eun. 1.39> Puerum supponi, falli per seruom senem, 
<ter. eun. 1.40> Amare odisse suspicari? Denique 
<ter. eun. 1.41> Nullumst iam dictum quod non dictum sit prius. 
<ter. eun. 1.42> Qua re aequom est uos cognoscere atque ignoscere 
<ter. eun. 1.43> Quae ueteres factitarunt si faciunt noui. 
<ter. eun. 1.44> Date operam, cum silentio animum attendite, 
<ter. eun. 1.45> Vt pernoscati~ quid sibi Eunuchus uelit. 
<ter. eun. 1.46> Quid igitur faciam? Non eam ne nunc quidem 
<ter. eun. 1.47> Quom accersor ultro? An potius ita me comparem 
<ter. eun. 1.48> Non perpeti meretricum contumelias? 
<ter. eun. 1.49> Exclusit; reuocat: redeam? Non si me obsecret. 
<ter. eun. 1.50> Siquidem hercle possis, nil prius neque fortius. 
<ter. eun. 1.51> Verum si incipies neque pertendes gnauiter 
<ter. eun. 1.52> Atque, ubi pati non poteri~, quom nemo expetet, 
<ter. eun. 1.53> Infecta pace ultro ad eam uenies indicans 
<ter. eun. 1.54> Te amare et ferre non posse: actumst, ilicet, 
<ter. eun. 1.55> Peristi: eludet ubi te uictum senserit. 
<ter. eun. 1.56> Proin tu, dum est tempus, etiam atque etiam cogita, 
<ter. eun. 1.57> Ere: quae res in se neque consilium neque modum 
<ter. eun. 1.58> Habet ullum, eam consilio regere non potes. 
<ter. eun. 1.59> In amore haec omnia insunt uitia: iniuriae, 
<ter. eun. 1.60> Suspiciones, inimicitiae, indutiae, 
<ter. eun. 1.61> Bellum, pax rursum: incerta haec si tu postules 
<ter. eun. 1.62> Ratione certa facere, nihilo plus agas 
<ter. eun. 1.63> Quam si des operam ut cum ratione insanias. 
<ter. eun. 1.64> Et quod nunc tute tecum iratus cogitas 
<ter. eun. 1.65>"Egon illam, quae illum, quae me, quae non ...! Sine modo, 
<ter. eun. 1.66> Mori me malim: sentiet qui uir siem": 
<ter. eun. 1.67> Haec uerba una mehercle falsa lacrimula 
<ter. eun. 1.68> Quam oculos terendo misere uix ui expresserit, 
<ter. eun. 1.69> Restinguet, et te ultro accusabit, et dabis 
<ter. eun. 1.70> Vltro supplicium. O indignum facinu~! Nunc ego 
<ter. eun. 1.71> Et illam scelestam esse et me miserum sentio: 
<ter. eun. 1.72> Et taedet et amore ardeo, et prudens sciens, 
<ter. eun. 1.73> Viuos uidensque pereo, nec quid agam scio. 
<ter. eun. 1.74> Quid agas? Nisi ut te redimas captum quam queas 
<ter. eun. 1.75> Minimo; si nequeas paullulo, at quanti queas; 
<ter. eun. 1.76> Et ne te adflictes. Itane suades? Si sapis, 
<ter. eun. 1.77> Neque praeter quam quas ipse amor molestias 
<ter. eun. 1.78> Habet addas, et illas quas habet recte feras. 
<ter. eun. 1.79> Sed eccam ipsa egreditur, nostri fundi calamitas; 
<ter. eun. 1.80> Nam quod nos capere oportet haec intercipit. 
<ter. eun. 1.81> Miseram me, uereor ne illud grauiu~ Phaedria 
<ter. eun. 1.82> Tulerit neue aliorsum atque ego feci acceperit, 
<ter. eun. 1.83> Quod heri intro missu~ non est. Totus, Parmeno, 
<ter. eun. 1.84> Tremo horreoque, postquam aspexi hanc. Bono animo es: 
<ter. eun. 1.85> Accede ad ignem hunc, iam calesces plus satis. 
<ter. eun. 1.86> Quis hic loquitur? Ehem tun hic eras, mi Phaedria? 
<ter. eun. 1.87> Quid hic stabas? Quor non recta intro ibas? Ceterum 
<ter. eun. 1.88> De exclusione uerbum nullum? Quid taces? 
<ter. eun. 1.89> Sane quia uero haec mihi patent semper fores 
<ter. eun. 1.90> Aut quia sum apud te primu. Missa istaec face. 
<ter. eun. 1.91> Quid "missa"? O Thais, Thais, utinam esset mihi 
<ter. eun. 1.92> Pars aequa amori~ tecum ac pariter fieret, 
<ter. eun. 1.93> Vt aut hoc tibi doleret itidem ut mihi dolet 
<ter. eun. 1.94> Aut ego istuc abs te factum nihili penderem! 
<ter. eun. 1.95> Ne crucia te obsecro, anime mi, mi Phaedria. 
<ter. eun. 1.96> Non pol quo quemquam plus amem aut plus diligam 
<ter. eun. 1.97> Eo feci; sed ita erat res, faciundum fuit. 
<ter. eun. 1.98> Credo, ut fit, misera prae amore exclusti hunc foras. 
<ter. eun. 1.99> Sicin agi, Parmeno? Age; sed huc qua gratia 
<ter. eun. 1.100> Te accersi iussi ausculta. Fiat. Dic mihi 
<ter. eun. 1.101> Hoc primum, potin est hic tacere? Egon? Optume. 
<ter. eun. 1.102> Verum heus tu, hac lege tibi meam adstringo fidem: 
<ter. eun. 1.103> Quae uera audiui taceo et contineo optume, 
<ter. eun. 1.104> Sin falsum aut uanum aut finctumst, continuo palamst: 
<ter. eun. 1.105> Plenus rimarum sum, hac atque illac perfluo. 
<ter. eun. 1.106> Proin tu, taceri si uis, uera dicito. 
<ter. eun. 1.107> Samia mihi mater fuit: ea habitabat Rhodi. 
<ter. eun. 1.108> Potest taceri hoc. Ibi tum matri paruolam 
<ter. eun. 1.109> Puellam dono quidam mercator dedit 
<ter. eun. 1.110> Ex Attica hinc abreptam. Ciuemne? Arbitror; 
<ter. eun. 1.111> Certum non scimu~: matri~ nomen et patris 
<ter. eun. 1.112> Dicebat ipsa: patriam et signa cetera 
<ter. eun. 1.113> Neque scibat neque per aetatem etiam potis erat. 
<ter. eun. 1.114> Mercator hoc addebat: e praedonibus, 
<ter. eun. 1.115> Vnde emerat, se audisse abreptam e Sunio. 
<ter. eun. 1.116> Mater ubi accepit, coepit studiose omnia 
<ter. eun. 1.117> Docere, educere, ita uti si esset filia. 
<ter. eun. 1.118> Sororem plerique esse credebant meam. 
<ter. eun. 1.119> Ego cum illo, quocum tum uno rem habebam hospite, 
<ter. eun. 1.120> Abii huc: qui mihi reliquit haec quae habeo omnia. 
<ter. eun. 1.121> Vtrumque hoc falsumst: effluet. Qui istuc? Quia 
<ter. eun. 1.122> Neque tu uno eras contenta neque solus dedit; 
<ter. eun. 1.123> Nam hic quoque bonam magnamque partem ad te attulit. 
<ter. eun. 1.124> Itast; sed sine me peruenire quo uolo. 
<ter. eun. 1.125> Interea miles qui me amare occeperat 
<ter. eun. 1.126> In Cariamst profectu~; te interea loci 
<ter. eun. 1.127> Cognoui. Tute scis postilla quam intumum 
<ter. eun. 1.128> Habeam te et mea consilia ut tibi credam omnia. 
<ter. eun. 1.129> Ne hoc quidem tacebit Parmeno. Oh dubiumne id est? 
<ter. eun. 1.130> Hoc agite, amabo. Mater mea illic mortuast 
<ter. eun. 1.131> Nuper; eiu~ frater aliquantum ad remst auidior. 
<ter. eun. 1.132> Is ubi esse hanc forma uidet honesta uirginem 
<ter. eun. 1.133> Et fidibu~ scire, pretium sperans ilico 
<ter. eun. 1.134> Producit, uendit. Forte fortuna adfuit 
<ter. eun. 1.135> Hic meus amicus: emit eam dono mihi 
<ter. eun. 1.136> Inprudens harum rerum ignaru~que omnium. 
<ter. eun. 1.137> Is uenit: postquam sensit me tecum quoque 
<ter. eun. 1.138> Rem habere, fingit causas ne det sedulo: 
<ter. eun. 1.139> Ait, si fidem habeat se iri praepositum tibi 
<ter. eun. 1.140> Apud me, ac non id metuat, ne, ubi Acceperim, 
<ter. eun. 1.141> Sese relinquam, uelle se illam mihi dare; 
<ter. eun. 1.142> Verum id uereri. Sed ego quantum suspicor, 
<ter. eun. 1.143> Ad uirginem animum adiecit. Etiamne amplius? 
<ter. eun. 1.144> Nil; nam quaesiui. Nunc ego eam, mi Phaedria, 
<ter. eun. 1.145> Multae sunt causae quam ob rem cupio abducere: 
<ter. eun. 1.146> Primum quod soror est dicta; praeterea ut suis 
<ter. eun. 1.147> Restituam ac reddam. Sola sum; habeo hic neminem 
<ter. eun. 1.148> Neque amicum neque cognatum: quam ob rem, Phaedria, 
<ter. eun. 1.149> Cupio aliquos parere amicos beneficio meo. 
<ter. eun. 1.150> Id amabo adiuta me, quo id fiat facilius: 
<ter. eun. 1.151> Sine illum priores partis hosce aliquot dies 
<ter. eun. 1.152> Apud me habere. Nil respondes? Pessuma, 
<ter. eun. 1.153> Egon quicquam cum istis factis tibi respondeam? 
<ter. eun. 1.154> Eu noster, laudo: tandem perdoluit: uir es. 
<ter. eun. 1.155> Aut ego nescibam quorsum tu ires? "paruola 
<ter. eun. 1.156> Hinc est abrepta; eduxit mater pro sua; 
<ter. eun. 1.157> Soror dictast; cupio abducere, ut reddam suis 
<ter. eun. 1.158> Nempe omnia haec nunc uerba huc redeunt denique: 
<ter. eun. 1.159> Ego excludor, ille recipitur. Qua gratia? 
<ter. eun. 1.160> Nisi si illum plus amas quam me et istam nunc times 
<ter. eun. 1.161> Quae aduectast ne illum talem praeripiat tibi. 
<ter. eun. 1.162> Ego id timeo? Quid te ergo aliud sollicitat? Cedo. 
<ter. eun. 1.163> Num solus ille dona dat? Num ubi meam 
<ter. eun. 1.164> Benignitatem sensisti in te claudier? 
<ter. eun. 1.165> Nonne ubi mi dixti cupere te ex Aethiopia 
<ter. eun. 1.166> Ancillulam, relictis rebus omnibus 
<ter. eun. 1.167> Quaesiui? Porro eunuchum dixti uelle te, 
<ter. eun. 1.168> Quia solae utuntur is reginae; repperi, 
<ter. eun. 1.169> Heri minas uiginti pro ambobus dedi. 
<ter. eun. 1.170> Tamen contemptus abs te haec habui in memoria: 
<ter. eun. 1.171> Ob haec facta abs te spernor? Quid istic, Phaedria? 
<ter. eun. 1.172> Quamquam illam cupio abducere atque hac re arbitror 
<ter. eun. 1.173> Id fieri posse maxume, uerum tamen 
<ter. eun. 1.174> Potius quam te inimicum habeam, faciam ut iusseris. 
<ter. eun. 1.175> Vtinam istuc uerbum ex animo ac uere diceres! 
<ter. eun. 1.176>"Potius quam te inimicum habeam"! Si istuc crederem 
<ter. eun. 1.177> Sincere dici, quiduis possem perpeti. 
<ter. eun. 1.178> Labascit uictus uno uerbo quam cito! 
<ter. eun. 1.179> Ego non ex animo misera dico? Quam ioco 
<ter. eun. 1.180> Rem uoluisti a me tandem, quin perfeceris? 
<ter. eun. 1.181> Ego impetrare nequeo hoc abs te, biduom 
<ter. eun. 1.182> Saltem ut concedas solum. Siquidem biduom: 
<ter. eun. 1.183> Verum ne fiant isti uiginti dies. 
<ter. eun. 1.184> Profecto non plus biduom aut ... "Aut" nil moror. 
<ter. eun. 1.185> Non fiet: hoc modo sine te exorem. Scilicet 
<ter. eun. 1.186> Faciundumst quod uis. Merito te amo, bene facis. 
<ter. eun. 1.187> Rus ibo: ibi hoc me macerabo biduom. 
<ter. eun. 1.188> Ita facere certumst: mos gerundust Thaidi. 
<ter. eun. 1.189> Tu, Parmeno, huc fac illi adducantur. Maxume. 
<ter. eun. 1.190> In hoc biduom, Thais, uale. Mi Phaedria, 
<ter. eun. 1.191> Et tu. Numquid uis aliud? Egone quid uelim? 
<ter. eun. 1.192> Cum milite istoc praesens absens ut sies; 
<ter. eun. 1.193> Dies noctesque me ames, me desideres, 
<ter. eun. 1.194> Me somnies, me exspectes, de me cogites, 
<ter. eun. 1.195> Me speres, me te oblectes, mecum tota sis: 
<ter. eun. 1.196> Meu~ fac sis postremo animu~ quando ego sum tuos. 
<ter. eun. 1.197> Me miseram, forsan hic mihi paruam habeat fidem 
<ter. eun. 1.198> Atque ex aliarum ingeniis nunc me iudicet. 
<ter. eun. 1.199> Ego pol, quae mihi sum conscia, hoc certo scio 
<ter. eun. 1.200> Neque me finxisse falsi quicquam neque meo 
<ter. eun. 1.201> Cordi esse quemquam cariorem hoc Phaedria. 
<ter. eun. 1.202> Et quidquid huiu~ feci causa uirginis 
<ter. eun. 1.203> Feci; nam me eiu~ fratrem spero propemodum 
<ter. eun. 1.204> Iam repperisse, adulescentem adeo nobilem; 
<ter. eun. 1.205> Et is hodie uenturum ad me constituit domum. 
<ter. eun. 1.206> Concedam hinc intro atque exspectabo dum uenit. 
<ter. eun. 1.207> Fac, ita ut iussi, deducantur isti. Faciam. At diligenter.
<ter. eun. 1.208> Fiet. At mature. Fiet. Satine hoc mandatumst tibi? Ah 
<ter. eun. 1.209> Rogitare, quasi difficile sit!
<ter. eun. 1.210> Vtinam tam aliquid inuenire facile possis, Phaedria,
<ter. eun. 1.211> Quam hoc peribit. Ego quoque una pereo, quod mist carius; 
<ter. eun. 1.212> Ne istuc tam iniquo patiare animo. Minime: qui effectum dabo.
<ter. eun. 1.213> Sed numquid aliud imperas? 
<ter. eun. 1.214> Munu~ nostrum ornato uerbis, quod poteris, et istum aemulum,
<ter. eun. 1.215> Quod poteris, ab ea pellito.
<ter. eun. 1.216> Memini, tam etsi nullu~ moneas. Ego rus ibo atque ibi manebo.
<ter. eun. 1.217> Censeo. Sed heus tu. Quid uis? Censen posse me obfirmare et 
<ter. eun. 1.218> Perpeti ne redeam interea? Tene? Non hercle arbitror; 
<ter. eun. 1.219> Nam aut iam reuortere aut mox noctu te adiget horsum insomnia.
<ter. eun. 1.220> Opu~ faciam, ut defetiger usque, ingratiis ut dormiam. 
<ter. eun. 1.221> Vigilabi~ lassus: hoc plus facies. Abi, nil dicis, Parmeno. 
<ter. eun. 1.222> Eiciunda hercle haec est mollities animi; nimi~ me indulgeo. 
<ter. eun. 1.223> Tandem non ego illam caream, si sit opu~, uel totum triduom? Hui 
<ter. eun. 1.224> Vniuorsum triduom? Vidi quid agas. Stat sententia.
<ter. eun. 1.225> Di boni, quid hoc morbist? Adeon homines inmutarier 
<ter. eun. 1.226> Ex amore ut non cognoscas eundem esse! Hoc nemo fuit 
<ter. eun. 1.227> Minus ineptu~, mage seueru~ quisquam nec mage continens. 
<ter. eun. 1.228> Sed quis hic est qui huc pergit? Attat hicquidem est parasitus Gnatho 
<ter. eun. 1.229> Militis: ducit secum una uirginem dono huic. Papae 
<ter. eun. 1.230> Facie honesta! Mirum ni ego me turpiter hodie hic dabo 
<ter. eun. 1.231> Cum meo decrepito hoc eunucho. Haec superat ipsam Thaidem. 
<ter. eun. 1.232> Di inmortales, homini homo quid praestat? Stulto intellegens 
<ter. eun. 1.233> Quid inter est? Hoc adeo ex hac re uenit in mentem mihi 
<ter. eun. 1.234> Conueni hodie adueniens quendam mei loci hinc atque ordinis, 
<ter. eun. 1.235> Hominem haud inpurum, itidem patria qui abligurrierat bona: 
<ter. eun. 1.236> Video sentum squalidum aegrum, pannis annisque obsitum. "Oh 
<ter. eun. 1.237> Quid istuc" inquam "ornatist?" "Quoniam miser quod habui perdidi, em 
<ter. eun. 1.238> Quo redactu~ sum. Omnes noti me atque amici deserunt". 
<ter. eun. 1.239> Hic ego illum contempsi prae me: "quid homo" inquam "ignauissime? 
<ter. eun. 1.240> Itan parasti te ut spes nulla relicua in te siet tibi? 
<ter. eun. 1.241> Simul consilium cum re amisti? Viden me ex eodem ortum loco? 
<ter. eun. 1.242> Qui color nitor uestitu~, quae habitudost corporis! 
<ter. eun. 1.243> Omnia habeo neque quicquam habeo; nil quom est, nil defit tamen". 
<ter. eun. 1.244>"At ego infelix neque ridiculus esse neque plagas pati 
<ter. eun. 1.245> Possum". "Quid? Tu his rebu~ credi~ fieri? Tota erras uia. 
<ter. eun. 1.246> Olim isti fuit generi quondam quaestus apud saeclum prius: 
<ter. eun. 1.247> Hoc nouomst aucupium; ego adeo hanc primus inueni uiam. 
<ter. eun. 1.248> Est genus hominum qui esse primos se omnium rerum uolunt 
<ter. eun. 1.249> Nec sunt: hos consector; hisce ego non paro me ut rideant, 
<ter. eun. 1.250> Sed eis ultro adrideo et eorum ingenia admiror simul. 
<ter. eun. 1.251> Quidquid dicunt laudo; id rursum si negant, laudo id quoque; 
<ter. eun. 1.252> Negat quis: nego; ait: aio; postremo imperaui egomet mihi 
<ter. eun. 1.253> Omnia adsentari. Is quaestu~ nunc est multo uberrimus". 
<ter. eun. 1.254> Scitum hercle hominem! Hic homines prorsum ex stultis insanos facit. 
<ter. eun. 1.255> Dum haec loquimur, interea loci ad macellum ubi aduenimus,
<ter. eun. 1.256> Concurrunt laeti mi obuiam cuppedenarii omnes, 
<ter. eun. 1.257> Cetarii lanii coqui fartores piscatores, 
<ter. eun. 1.258> Quibus et re salua et perdita profueram et prosum saepe: 
<ter. eun. 1.259> Salutant, ad cenam uocant, aduentum gratulantur. 
<ter. eun. 1.260> Ille ubi miser famelicus uidet mi esse tantum honorem et 
<ter. eun. 1.261> Tam facile uictum quaerere, ibi homo coepit me obsecrare 
<ter. eun. 1.262> Vt sibi liceret discere id de me: sectari iussi, 
<ter. eun. 1.263> Si potis est, tamquam philosophorum habent disciplinae ex ipsis 
<ter. eun. 1.264> Vocabula, parasiti ita ut Gnathonici uocentur. 
<ter. eun. 1.265> Viden otium et cibu~ quid facit alienu~? Sed ego cesso 
<ter. eun. 1.266> Ad Thaidem hanc deducere et rogare ad cenam ut ueniat? 
<ter. eun. 1.267> Sed Parmenonem ante ostium Thaini~ tristem uideo, 
<ter. eun. 1.268> Riuali~ seruom: salua rest. Nimirum hic homines frigent. 
<ter. eun. 1.269> Nebulonem hunc certumst ludere. Hisce hoc munere arbitrantur 
<ter. eun. 1.270> Suam Thaidem esse. Plurima salute Parmenonem 
<ter. eun. 1.271> Summum suom inpertit Gnatho. Quid agitur? Statur. Video. 
<ter. eun. 1.272> Num quid nam hic quod nolis uides? Te. Credo; at numquid aliud? 
<ter. eun. 1.273> Qui dum? Quia tristi~s. Nil quidem. Ne sis; sed quid uidetur 
<ter. eun. 1.274> Hoc tibi mancupium? Non malum hercle. Vro hominem. Vt falsus animist! 
<ter. eun. 1.275> Quam hoc munu~ gratum Thaidi arbitrare esse? Hoc nunc dicis 
<ter. eun. 1.276> Eiectos hinc nos: omnium rerum, heus, uicissitudost. 
<ter. eun. 1.277> Sex ego te totos, Parmeno, hos mensis quietum reddam 
<ter. eun. 1.278> Ne sursum deorsum cursites neue usque ad lucem uigiles. 
<ter. eun. 1.279> Ecquid beo te? Men? Papae. Sic soleo amicos. Laudo. 
<ter. eun. 1.280> Detineo te: fortasse tu profectus alio fueras. 
<ter. eun. 1.281> Nusquam. Tum tu igitur paullulum da mi operae: fac ut admittar 
<ter. eun. 1.282> Ad illam. Age modo, i: nunc tibi patent fores hae quia istam ducis. 
<ter. eun. 1.283> Numquem euocari hinc uis foras? Sine biduom hoc praetereat: 
<ter. eun. 1.284> Qui mihi nunc uno digitulo fores aperis fortunatus, 
<ter. eun. 1.285> Ne tu istas faxo calcibus saepe insultabi~ frustra. 
<ter. eun. 1.286> Etiamnunc tu hic stas, Parmeno? Eho numnam hic relictu~s custos, 
<ter. eun. 1.287> Nequis forte internuntius clam a milite ad istam curset? 
<ter. eun. 1.288> Facete dictum: mira uero militi qui placeat? 
<ter. eun. 1.289> Sed uideo erilem filium minorem huc aduenire. 
<ter. eun. 1.290> Miror quid ex Piraeo abierit; nam ibi custos publice est nunc. 
<ter. eun. 1.291> Non temere est; et properans uenit: nescioquid circumspectat. 
<ter. eun. 1.292> Occidi! 
<ter. eun. 1.293> Neque uirgost usquam neque ego, qui illam e conspectu amisi meo. 
<ter. eun. 1.294> Vbi quaeram, ubi inuestigem, quem perconter, quam insistam uiam 
<ter. eun. 1.295> Incertu~ sum. Vna haec spes est: ubi ubi est, diu celari non potest. 
<ter. eun. 1.296> O faciem pulchram! Deleo omnis dehinc ex animo mulieres: 
<ter. eun. 1.297> Taedet cotidianarum harum formarum. Ecce autem alterum! 
<ter. eun. 1.298> Nescioquid de amore loquitur: o infortunatum senem!
<ter. eun. 1.299> Hic uero est qui si occeperit,
<ter. eun. 1.300> Ludum iocumque dices fuisse illum alterum, 
<ter. eun. 1.301> Praeut huiu~ rabies quae dabit. 
<ter. eun. 1.302> Vt illum di deaeque senium perdant qui me hodie remoratus est; 
<ter. eun. 1.303> Meque adeo qui ei restiterim; tum autem qui illum flocci fecerim. 
<ter. eun. 1.304> Sed eccum Parmenonem. Salue. Quid tu es tristi~? Quidue es alacris?
<ter. eun. 1.305> Vnde is? Egone? Nescio hercle, 
<ter. eun. 1.306> Neque unde eam neque quorsum eam: ita prorsu~ sum oblitus mei.
<ter. eun. 1.307> Qui quaeso? Amo. Hem. Nunc, Parmeno, ostendes te qui uir sies. 
<ter. eun. 1.308> Scis te mihi saepe pollicitum esse "Chaerea, aliquid inueni 
<ter. eun. 1.309> Modo quod ames: in ea re utilitatem ego faciam ut cognoscas meam", 
<ter. eun. 1.310> Quom in cellulam ad te patri~ penum omnem congerebam clanculum. 
<ter. eun. 1.311> Age, inepte. Hoc hercle factumst. Fac sis nunc promissa adpareant, 
<ter. eun. 1.312> Si adeo digna rest ubi tu neruos intendas tuos. 
<ter. eun. 1.313> Haud simili~ uirgost uirginum nostrarum, quas matres student 
<ter. eun. 1.314> Demissis umeris esse, uincto pectore, ut gracilae sient. 
<ter. eun. 1.315> Siquaest habitior paullo pugilem esse aiunt, deducunt cibum: 
<ter. eun. 1.316> Tam etsi bonast natura, reddunt curatura iunceas: 
<ter. eun. 1.317> Itaque ergo amantur. Quid tua istaec? Noua figura oris. Papae. 
<ter. eun. 1.318> Color ueru~, corpu~ solidum et suci plenum. Anni? Anni? Sedecim. 
<ter. eun. 1.319> Flos ipse. Ipsam hanc tu mihi uel ui uel clam uel precario 
<ter. eun. 1.320> Fac tradas: mea nil refert dum potiar modo. 
<ter. eun. 1.321> Quid? Virgo quoiast? Nescio hercle. Vndest? Tantundem. Vbi habitat? 
<ter. eun. 1.322> Ne id quidem. Vbi uidisti? In uia. Qua ratione eam amisti? 
<ter. eun. 1.323> Id equidem adueniens mecum stomachabar modo, 
<ter. eun. 1.324> Nec quemquam ego esse hominem arbitror quoi mage bonae 
<ter. eun. 1.325> Felicitates omnes aduorsae sient. 
<ter. eun. 1.326> Quid hoc est sceleri~? Perii. Quid factumst? Rogas? 
<ter. eun. 1.327> Patris cognatum atque aequalem Archidemidem 
<ter. eun. 1.328> Nostin? Quidni? Is, dum hanc sequor, fit mi obuiam. 
<ter. eun. 1.329> Incommode hercle. Immo enimuero infeliciter; 
<ter. eun. 1.330> Nam incommoda alia sunt dicenda, Parmeno. 
<ter. eun. 1.331> Illum liquet mihi deierare his mensibus 
<ter. eun. 1.332> Sex septem prorsum non uidisse proxumis, 
<ter. eun. 1.333> Nisi nunc quom minime uellem minimeque opu~ fuit. 
<ter. eun. 1.334> Eho nonne hoc monstri similest? Quid ais? Maxume. 
<ter. eun. 1.335> Continuo occurrit ad me, quam longe quidem, 
<ter. eun. 1.336> Incuruo~ tremulu~ labiis demissis gemens: 
<ter. eun. 1.337>"Heus heus tibi dico, Chaerea inquit. Restiti. 
<ter. eun. 1.338>"Scin quid ego te uolebam? "Dic". "Cras est mihi 
<ter. eun. 1.339> Iudicium". "Quid tum"? "Vt diligenter nunties 
<ter. eun. 1.340> Patri, aduocatu~ mane mi esse ut meminererit". 
<ter. eun. 1.341> Dum haec dicit abiit hora. Rogo numquid uelit. 
<ter. eun. 1.342>"Recte" inquit. Abeo. Quom huc respicio ad uirginem, 
<ter. eun. 1.343> Illa se interea commodum huc aduorterat 
<ter. eun. 1.344> In hinc nostram plateam. Mirum ni hinc dicit, modo 
<ter. eun. 1.345> Huic quae datast dono. Huc quom aduenio nulla erat. 
<ter. eun. 1.346> Comites secuti scilicet sunt uirginem? 
<ter. eun. 1.347> Verum: parasitu~ cum ancilla. Ipsast: ilicet. 
<ter. eun. 1.348> Desine; iam conclamatumst. Alias res agis. 
<ter. eun. 1.349> Istuc ago equidem. Nostin quae sit, dic mihi, aut 
<ter. eun. 1.350> Vidistin? Vidi noui scio quo abducta sit. 
<ter. eun. 1.351> Eho Parmeno mi, nostin? Et scis ubi siet? 
<ter. eun. 1.352> Huc deductast ad meretricem Thaidem: ei dono datast.
<ter. eun. 1.353> Quis is est tam potens cum tanto munere hoc? Miles Thraso, 
<ter. eun. 1.354> Phaedriae riuali~. Duras fratri~ partis praedicas. 
<ter. eun. 1.355> Immo enim si scias quod donum huic dono contra conparet, 
<ter. eun. 1.356> Magis id dicas. Quodnam quaeso hercle? Eunuchum. Illumne obsecro 
<ter. eun. 1.357> Inhonestum hominem, quem mercatus est heri, senem mulierem? 
<ter. eun. 1.358> Istunc ipsum. Homo quatietur certe cum dono foras. 
<ter. eun. 1.359> Sed istam Thaidem non sciui nobis uicinam. Haud diust. 
<ter. eun. 1.360> Perii, numquamne etiam me illam uidisse! Eho dum dic mihi: 
<ter. eun. 1.361> Estne, ut fertur, forma? Sane. At nil ad nostram hanc? Alia rest. 
<ter. eun. 1.362> Obsecro hercle, Parmeno, fac ut potiar. Faciam sedulo ac 
<ter. eun. 1.363> Dabo operam, adiuuabo: numquid me aliud? Quo nunc is? Domum, 
<ter. eun. 1.364> Vt mancupia haec, ita uti iussit frater, ducam ad Thaidem. 
<ter. eun. 1.365> O fortunatum istum eunuchum quiquidem in hanc detur domum! 
<ter. eun. 1.366> Quid ita? Rogitas? Summa forma semper conseruam domi 
<ter. eun. 1.367> Videbit conloquetur; aderit una in unis aedibus,
<ter. eun. 1.368> Cibum non numquam capiet cum ea, interdum propter dormiet. 
<ter. eun. 1.369> Quid si nunc tute fortunatu~ fias? Qua re, Parmeno? 
<ter. eun. 1.370> Responde. Capias tu illius uestem. Vestem? Quid tum postea? 
<ter. eun. 1.371> Pro illo te ducam. Audio. Te esse illum dicam. Intellego. 
<ter. eun. 1.372> Tu illis fruare commodis quibu~ tu illum dicebas modo: 
<ter. eun. 1.373> Cibum una capias, adsis tangas ludas propter dormias; 
<ter. eun. 1.374> Quandoquidem illarum neque te quisquam nouit neque scit qui sies. 
<ter. eun. 1.375> Praeterea forma et aetas ipsast facile ut pro eunucho probes. 
<ter. eun. 1.376> Dixti pulchre: numquam uidi meliu~ consilium dari.
<ter. eun. 1.377> Age eamus intro nunciam: orna me abduc duc quantum potest.
<ter. eun. 1.378> Quid agi~? Iocabar equidem. Garris. Perii, quid ego egi miser! 
<ter. eun. 1.379> Quo trudi~? Perculeris iam tu me. Tibi equidem dico, mane. 
<ter. eun. 1.380> Eamu~. Pergin? Certumst. Vide ne nimium calidum hoc sit modo. 
<ter. eun. 1.381> Non est profecto: sine. At enim istaec in me cudetur faba. Ah. 
<ter. eun. 1.382> Flagitium facimus. An id flagitiumst si in domum meretriciam 
<ter. eun. 1.383> Deducar et illis crucibu~, quae nos nostramque adulescentiam 
<ter. eun. 1.384> Habent despicatam et quae nos semper omnibus cruciant modis, 
<ter. eun. 1.385> Nunc referam gratiam atque eas itidem fallam, ut ab is fallimur? 
<ter. eun. 1.386> An potius haec patri aequomst fieri ut a me ludatur dolis? 
<ter. eun. 1.387> Quod qui rescierint, culpent; illud merito factum omnes putent. 
<ter. eun. 1.388> Quid istic? Si certumst facere, facias; uerum ne post conferas 
<ter. eun. 1.389> Culpam in me. Non faciam. Iubesne? Iubeam? Cogo atque impero: 
<ter. eun. 1.390> Numquam defugiam auctoritatem. Sequere. Di uortant bene! 
<ter. eun. 1.391> Magnas uero agere gratias Thais mihi? 
<ter. eun. 1.392> Ingentis. Ain tu, laetast? Non tam ipso quidem 
<ter. eun. 1.393> Dono quam abs te datum esse: id uero serio 
<ter. eun. 1.394> Triumphat. Hoc prouiso ut, ubi tempus siet, 
<ter. eun. 1.395> Deducam. Sed eccum militem. Est istuc datum 
<ter. eun. 1.396> Profecto ut grata mihi sint quae facio omnia. 
<ter. eun. 1.397> Aduorti hercle animum. Vel rex semper maxumas 
<ter. eun. 1.398> Mihi agebat quidquid feceram: aliis non item. 
<ter. eun. 1.399> Labore alieno magno partam gloriam 
<ter. eun. 1.400> Verbis saepe in se transmouet qui habet salem; 
<ter. eun. 1.401> Quod in test. Habes. Rex te ergo in oculis ... Scilicet. 
<ter. eun. 1.402> Gestare. Vero: credere omnem exercitum, 
<ter. eun. 1.403> Consilia. Mirum. Tum sicubi eum satietas 
<ter. eun. 1.404> Hominum aut negoti siquando odium ceperat, 
<ter. eun. 1.405> Requiescere ubi uolebat, quasi ... nostin? Scio: 
<ter. eun. 1.406> Quasi ubi illam exspueret miseriam ex animo. Tenes 
<ter. eun. 1.407> Tum me conuiuam solum abducebat sibi. Hui 
<ter. eun. 1.408> Regem elegantem narras. Immo sic homost: 
<ter. eun. 1.409> Perpaucorum hominum. Immo nullorum arbitror, 
<ter. eun. 1.410> Si tecum uiuit. Inuidere omnes mihi 
<ter. eun. 1.411> Mordere clanculum: ego non flocci pendere: 
<ter. eun. 1.412> Illi inuidere misere; uerum unus tamen 
<ter. eun. 1.413> Inpense, elephantis quem indicis praefecerat. 
<ter. eun. 1.414> Is ubi molestu~ magis est, "quaeso" inquam "Strato, 
<ter. eun. 1.415> Eon es ferox quia habes imperium in beluas?" 
<ter. eun. 1.416> Pulchre mehercle dictum et sapienter. Papae 
<ter. eun. 1.417> Iugularas hominem. Quid ille? Mutus ilico. 
<ter. eun. 1.418> Quidni esset? Di uostram fidem, hominem perditum 
<ter. eun. 1.419> Miserumque et illum sacrilegum! Quid illud, Gnatho, 
<ter. eun. 1.420> Quo pacto Rhodium tetigerim in conuiuio, 
<ter. eun. 1.421> Numquam tibi dixi? Numquam; sed narra obsecro. 
<ter. eun. 1.422>(Plus miliens audiui). Vna in conuiuio 
<ter. eun. 1.423> Erat hic, quem dico, Rhodius adulescentulus. 
<ter. eun. 1.424> Forte habui scortum: coepit ad id adludere 
<ter. eun. 1.425> Et me inridere. "Quid ais" inquam homini "inpudens? 
<ter. eun. 1.426> Lepu~ tute es, pulpamentum quaeris"? Hahahae. 
<ter. eun. 1.427> Quid est? Facete lepide laute nil supra. 
<ter. eun. 1.428> Tuomne, obsecro te, hoc dictum erat? Vetu~ credidi. 
<ter. eun. 1.429> Audieras? Saepe, et fertur in primis. Meumst. 
<ter. eun. 1.430> Dolet dictum inprudenti adulescenti et libero. 
<ter. eun. 1.431> At te di perdant! Quid ille quaeso? Perditus: 
<ter. eun. 1.432> Risu omnes qui aderant emoriri. Denique 
<ter. eun. 1.433> Metuebant omnes iam me. Haud iniuria. 
<ter. eun. 1.434> Sed heus tu, purgon ego me de istac Thaidi, 
<ter. eun. 1.435> Quod eam me amare suspicatast? Nil minus. 
<ter. eun. 1.436> Immo auge mage suspicionem. Quor? Rogas? 
<ter. eun. 1.437> Scin, si quando illa mentionem Phaedriae 
<ter. eun. 1.438> Facit aut si laudat, te ut male urat? Sentio. 
<ter. eun. 1.439> Id ut ne fiat haec res solast remedio: 
<ter. eun. 1.440> Vbi nominabit Phaedriam, tu Pamphilam 
<ter. eun. 1.441> Continuo; siquando illa dicet" Phaedriam 
<ter. eun. 1.442> Intro mittamu~ comissatum", Pamphilam 
<ter. eun. 1.443> Cantatum prouocemu~; si laudabit haec 
<ter. eun. 1.444> Illiu~ formam, tu huiu~ contra. Denique 
<ter. eun. 1.445> Par pro pari referto quod eam mordeat. 
<ter. eun. 1.446> Siquidem me amaret, tum istuc prodesset, Gnatho. 
<ter. eun. 1.447> Quando illud quod tu das exspectat atque amat, 
<ter. eun. 1.448> Iamdudum te amat iamdudum illi facile fit 
<ter. eun. 1.449> Quod doleat; metuit semper quem ipsa nunc capit 
<ter. eun. 1.450> Fructum nequando iratu~ tu alio conferas. 
<ter. eun. 1.451> Bene dixti, ac mihi istuc non in mentem uenerat. 
<ter. eun. 1.452> Ridiculum; non enim cogitaras. Ceterum 
<ter. eun. 1.453> Idem hoc tute meliu~ quanto inuenisses, Thraso! 
<ter. eun. 1.454> Audire uocem uisa sum modo militis. 
<ter. eun. 1.455> Atque eccum. Salue, mi Thraso. O Thais mea, 
<ter. eun. 1.456> Meum sauium, quid agitur? Ecquid nos amas 
<ter. eun. 1.457> De fidicina istac? Quam uenuste! Quod dedit 
<ter. eun. 1.458> Principium adueniens! Plurimum merito tuo. 
<ter. eun. 1.459> Eamus ergo ad cenam. Quid stas? Em alterum: 
<ter. eun. 1.460> Ex homine hunc natum dicas? Vbi uis, non moror. 
<ter. eun. 1.461> Adibo atque adsimulabo quasi nunc exeam. 
<ter. eun. 1.462> Ituran, Thais, quopiam es? Ehem Parmeno: 
<ter. eun. 1.463> Bene fecisti; hodie itura ... Quo? Quid, hunc non uides? 
<ter. eun. 1.464> Video et me taedet. Vbi uis, dona adsunt tibi 
<ter. eun. 1.465> A Phaedria. Quid stamu~? Quor non imus hinc? 
<ter. eun. 1.466> Quaeso hercle ut liceat, pace quod fiat tua, 
<ter. eun. 1.467> Dare huic quae uolumu~, conuenire et conloqui 
<ter. eun. 1.468> Perpulchra credo dona aut nostri similia. 
<ter. eun. 1.469> Res indicabit. Heus iubete istos foras 
<ter. eun. 1.470> Exire, quos iussi, ocius. Procede tu huc: 
<ter. eun. 1.471> Ex Aethiopiast usque haec. Hic sunt tres minae, 
<ter. eun. 1.472> Vix. Vbi tu es, Dore? Accede huc. Em eunuchum tibi, 
<ter. eun. 1.473> Quam liberali facie, quam aetate integra! 
<ter. eun. 1.474> Ita me di ament, honestust. Quid tu ais, Gnatho? 
<ter. eun. 1.475> Numquid habes quod contemnas? Quid tu autem, Thraso? 
<ter. eun. 1.476> Tacent: sati~ laudant. Fac periclum in litteris, 
<ter. eun. 1.477> Fac in palaestra, in musicis: quae liberum 
<ter. eun. 1.478> Scire aequomst adulescentem, sollertem dabo. 
<ter. eun. 1.479> Ego illum eunuchum, si opu~ siet, uel sobrius ... 
<ter. eun. 1.480> Atque haec qui misit non sibi soli postulat 
<ter. eun. 1.481> Te uiuere et sua causa excludi ceteros, 
<ter. eun. 1.482> Neque pugnas narrat neque cicatrices suas 
<ter. eun. 1.483> Ostentat neque tibi obstat, quod quidam facit; 
<ter. eun. 1.484> Verum ubi molestum non erit, ubi tu uoles, 
<ter. eun. 1.485> Vbi tempu~ tibi erit, sat habet si tum recipitur. 
<ter. eun. 1.486> Adparet seruom hunc esse domini pauperis 
<ter. eun. 1.487> Miserique. Nam hercle nemo posset, sat scio, 
<ter. eun. 1.488> Qui haberet qui pararet alium, hunc perpeti. 
<ter. eun. 1.489> Tace tu, quem te ego esse infra infimos omnis puto 
<ter. eun. 1.490> Homines; nam qui huic animum adsentari induxeris, 
<ter. eun. 1.491> E flamma petere te cibum posse arbitror. 
<ter. eun. 1.492> Iamne imus? Hos prius intro ducam et quae uolo 
<ter. eun. 1.493> Simul imperabo: poste continuo exeo. 
<ter. eun. 1.494> Ego hinc abeo: tu istanc opperire. Haud conuenit 
<ter. eun. 1.495> Vna ire cum amica imperatorem in uia. 
<ter. eun. 1.496> Quid tibi ego multa dicam? Domini similis es. 
<ter. eun. 1.497> Hahahae. Quid rides? Istuc quod dixti modo; 
<ter. eun. 1.498> Et illud de Rhodio dictum quom in mentem uenit. 
<ter. eun. 1.499> Sed Thais exit. Abi prae, curre, ut sint domi 
<ter. eun. 1.500> Parata. Fiat. - Diligenter, Pythias, 
<ter. eun. 1.501> Fac cures, si Chremes hoc forte aduenerit, 
<ter. eun. 1.502> Vt ores primum ut maneat; si id non commodumst, 
<ter. eun. 1.503> Vt redeat; si id non poterit, ad me adducito. 
<ter. eun. 1.504> Ita faciam. Quid? Quid aliud uolui dicere? 
<ter. eun. 1.505> Ehem curate istam diligenter uirginem: 
<ter. eun. 1.506> Domi adsiti~ facite. Eamu~. Vos me sequimini. 
<ter. eun. 1.507> Profecto quanto mage magisque cogito, 
<ter. eun. 1.508> Nimirum dabit haec Thai~ mihi magnum malum: 
<ter. eun. 1.509> Ita me ab ea astute uideo labefactarier, 
<ter. eun. 1.510> Iam tum quom primum iussit me ad se accersier. 
<ter. eun. 1.511> Roget quis "quid tibi cum illa"? Ne noram quidem. 
<ter. eun. 1.512> Vbi ueni, causam ut ibi manerem repperit: 
<ter. eun. 1.513> Ait rem diuinam fecisse et rem seriam 
<ter. eun. 1.514> Velle agere mecum. Iam tum erat suspicio 
<ter. eun. 1.515> Dolo malo haec fieri omnia. Ipsa accumbere 
<ter. eun. 1.516> Mecum, mihi sese dare, sermonem quaerere. 
<ter. eun. 1.517> Vbi friget, huc euasit, quam pridem pater 
<ter. eun. 1.518> Mihi et mater mortui essent. Dico, iamdiu. 
<ter. eun. 1.519> Rus Sunii ecquod habeam et quam longe a mari. 
<ter. eun. 1.520> Credo ei placere hoc: sperat se a me auellere. 
<ter. eun. 1.521> Postremo, ecqua inde parua periisset soror; 
<ter. eun. 1.522> Ecquis cum ea una; quid habuisset quom perit; 
<ter. eun. 1.523> Ecquis eam posset noscere. Haec quor quaeritet? 
<ter. eun. 1.524> Nisi si illa forte quae olim periit paruola 
<ter. eun. 1.525> Soror, hanc se intendit esse, ut est audacia. 
<ter. eun. 1.526> Verum ea si uiuit annos natast sedecim, 
<ter. eun. 1.527> Non maior: Thai~ quam ego sum maiusculast. 
<ter. eun. 1.528> Misit porro orare ut uenirem serio. 
<ter. eun. 1.529> Aut dicat quid uolt aut molesta ne siet: 
<ter. eun. 1.530> Non hercle ueniam tertio. Heus heus, ecquis hic? 
<ter. eun. 1.531> Ego sum Chremes. O capitulum lepidissimum! 
<ter. eun. 1.532> Dico ego mi insidias fieri? Thais maxumo 
<ter. eun. 1.533> Te orabat opere ut cras redires. Rus eo. 
<ter. eun. 1.534> Fac amabo. Non possum, inquam. At tu apud nos hic mane 
<ter. eun. 1.535> Dum redeat ipsa. Nil minus. Quor, mi Chremes? 
<ter. eun. 1.536> Malam rem hinc ibi~? Si istuc ita certumst tibi, 
<ter. eun. 1.537> Amabo ut illuc transeas ubi illast. Eo. 
<ter. eun. 1.538> Abi Dorias, cito hunc deduce ad militem. 
<ter. eun. 1.539> Heri aliquot adulescentuli coiimus in Piraeo 
<ter. eun. 1.540> In hunc diem, ut de symbolis essemu~. Chaeream ei rei 
<ter. eun. 1.541> Praefecimus; dati anuli; locu~ tempu~ constitutumst. 
<ter. eun. 1.542> Praeteriit tempu~: quo in loco dictumst parati nil est; 
<ter. eun. 1.543> Homo ipse nusquamst neque scio quid dicam aut quid coniectem. 
<ter. eun. 1.544> Nunc mi hoc negoti ceteri dedere ut illum quaeram 
<ter. eun. 1.545> Idque adeo uisam si domist. Quisnam hinc ab Thaide exit? 
<ter. eun. 1.546> Is est an non est? Ipsus est. Quid hoc hominist? Qui hic ornatust? 
<ter. eun. 1.547> Quid illud malist? Nequeo satis mirari neque conicere; 
<ter. eun. 1.548> Nisi, quidquid est, procul hinc lubet priu~ quid sit sciscitari. 
<ter. eun. 1.549> Numquis hic est? Nemost. Numquis hinc me sequitur? Nemo homost.
<ter. eun. 1.550> Iamne erumpere hoc licet mi gaudium? Pro Iuppiter, 
<ter. eun. 1.551> Nunc est profecto interfici quom perpeti me possum,
<ter. eun. 1.552> Ne hoc gaudium contaminet uita aegritudine aliqua. 
<ter. eun. 1.553> Sed neminemne curiosum interuenire nunc mihi 
<ter. eun. 1.554> Qui me sequatur quoquo eam, rogitando obtundat enicet 
<ter. eun. 1.555> Quid gestiam aut quid laetu~ sim, quo pergam, unde emergam, ubi siem 
<ter. eun. 1.556> Vestitum hunc nanctu~, quid mi quaeram, sanu~ sim anne insaniam! 
<ter. eun. 1.557> Adibo atque ab eo gratiam hanc, quam uideo uelle, inibo. 
<ter. eun. 1.558> Chaerea, quid est quod sic gestis? Quid sibi hic uestitu~ quaerit?
<ter. eun. 1.559> Quid est quod laetus es? Quid tibi uis? Satine sanu~s? Quid me adspectas? 
<ter. eun. 1.560> Quid taces? O festu~ dies hominis! Amice, salue:
<ter. eun. 1.561> Nemost hominum quem ego nunc magis cuperem uidere quam te.
<ter. eun. 1.562> Narra istuc quaeso quid sit. Immo ego te obsecro hercle ut audias. 
<ter. eun. 1.563> Nostin hanc quam amat frater? Noui: nempe, opinor, Thaidem. 
<ter. eun. 1.564> Istam ipsam. Sic commemineram. Quaedam hodie est ei dono data 
<ter. eun. 1.565> Virgo: quid ego eiu~ tibi nunc faciem praedicem aut laudem, Antipho, 
<ter. eun. 1.566> Quom ipsum me noris quam elegans formarum spectator siem? 
<ter. eun. 1.567> In hac commotu~ sum. Ain tu? Primam dices, scio, si uideris. 
<ter. eun. 1.568> Quid multa uerba? Amare coepi. Forte fortuna domi 
<ter. eun. 1.569> Erit quidam eunuchu~ quem mercatu~ fuerat frater Thaidi, 
<ter. eun. 1.570> Neque is deductus etiamdum ad eam. Submonuit me Parmeno 
<ter. eun. 1.571> Ibi seruo~ quod ego arripui. Quid id est? Tacitu~ citius audies: 
<ter. eun. 1.572> Vt uestem cum illo mutem et pro illo iubeam me illoc ducier. 
<ter. eun. 1.573> Pro eunuchon? Sic est. Quid ex ea re tandem ut caperes commodi? 
<ter. eun. 1.574> Rogas? Viderem audirem essem una quacum cupiebam, Antipho. 
<ter. eun. 1.575> Num parua causa aut praua ratiost? Traditus sum mulieri. 
<ter. eun. 1.576> Illa ilico ubi me accepit, laeta uero ad se abducit domum; 
<ter. eun. 1.577> Commendat uirginem. Quoi? Tibine? Mihi. Satis tuto tamen? 
<ter. eun. 1.578> Edicit ne uir quisquam ad eam adeat et mihi ne abscedam imperat; 
<ter. eun. 1.579> In interiore parti ut maneam solu~ cum sola. Adnuo 
<ter. eun. 1.580> Terram intuens modeste. Miser. "Ego" inquit "ad cenam hinc eo". 
<ter. eun. 1.581> Abducit secum ancillas: paucae quae circum illam essent manent 
<ter. eun. 1.582> Nouiciae puellae. Continuo haec adornant ut lauet. 
<ter. eun. 1.583> Adhortor properent. Dum adparatur, uirgo in conclaui sedet 
<ter. eun. 1.584> Suspectans tabulam quandam pictam: ibi inerat pictura haec, Iouem 
<ter. eun. 1.585> Quo pacto Danaae misisse aiunt quondam in gremium imbrem aureum. 
<ter. eun. 1.586> Egomet quoque id spectare coepi, et quia consimilem luserat 
<ter. eun. 1.587> Iam olim ille ludum, inpendio magis animu~ gaudebat mihi, 
<ter. eun. 1.588> Deum sese in hominem conuortisse atque in alienas tegulas 
<ter. eun. 1.589> Venisse clanculum per inpluuium fucum factum mulieri. 
<ter. eun. 1.590> At quem deum! "Qui templa caeli summa sonitu concutit". 
<ter. eun. 1.591> Ego homuncio hoc non facerem? Ego illud uero ita feci - ac lubens. 
<ter. eun. 1.592> Dum haec mecum reputo, accersitur lauatum interea uirgo: 
<ter. eun. 1.593> Iit lauit rediit; deinde eam in lecto illae conlocarunt. 
<ter. eun. 1.594> Sto exspectans siquid mi imperent. Venit una, "heus tu" inquit "Dore, 
<ter. eun. 1.595> Cape hoc flabellum, uentulum huic sic facito, dum lauamur; 
<ter. eun. 1.596> Vbi nos lauerimu~, si uoles, lauato". Accipio tristis. 
<ter. eun. 1.597> Tum equidem istuc os tuom inpudens uidere nimium uellem, 
<ter. eun. 1.598> Qui esset status, flabellulum tenere te asinum tantum. 
<ter. eun. 1.599> Vix elocutast hoc, foras simul omnes proruont se, 
<ter. eun. 1.600> Abeunt lauatum, perstrepunt, ita ut fit domini ubi absunt 
<ter. eun. 1.601> Interea somnu~ uirginem opprimit. Ego limis specto 
<ter. eun. 1.602> Sic per flabellum clanculum; simul alia circumspecto, 
<ter. eun. 1.603> Satin explorata sint. Video esse. Pessulum ostio obdo. 
<ter. eun. 1.604> Quid tum? Quid "quid tum", fatue? Fateor. An ego occasionem 
<ter. eun. 1.605> Mi ostentam, tantam, tam breuem, tam optatam, tam insperatam 
<ter. eun. 1.606> Amitterem? Tum pol ego is essem uero qui simulabar. 
<ter. eun. 1.607> Sane hercle ut dici~. Sed interim de symbolis quid actumst? 
<ter. eun. 1.608> Paratumst. Frugi es: Vbi? Domin? Immo apud libertum Discum. 
<ter. eun. 1.609> Perlongest, sed tanto ocius properemu~: muta uestem. 
<ter. eun. 1.610> Vbi mutem? Perii; nam domo exsulo nunc: metuo fratrem 
<ter. eun. 1.611> Ne intus sit; porro autem pater ne rure redierit iam. 
<ter. eun. 1.612> Eamus ad me, ibi proxumumst ubi mutes. Recte dicis. 
<ter. eun. 1.613> Eamus; et de istac simul, quo pacto porro possim 
<ter. eun. 1.614> Potiri, consilium uolo capere una tecum. Fiat. 
<ter. eun. 1.615> Ita me di ament, quantum ego illum uidi, non nil timeo misera,
<ter. eun. 1.616> Nequam ille hodie insanu~ turbam faciat aut uim Thaidi. 
<ter. eun. 1.617> Nam postquam iste aduenit Chremes adulescens, frater uirginis,
<ter. eun. 1.618> Militem rogat ut illum admitti iubeat: ill~ continuo irasci,
<ter. eun. 1.619> Neque negare audere; Thai~ porro instare ut hominem inuitet. 
<ter. eun. 1.620> Id faciebat retinendi illius causa, quia illa quae cupiebat 
<ter. eun. 1.621> De sorore eius indicare ad eam rem tempu~ non erat. 
<ter. eun. 1.622> Inuitat tristi~: mansit. Ibi illa cum illo sermonem ilico;
<ter. eun. 1.623> Miles uero sibi putare adductum ante oculos aemulum;
<ter. eun. 1.624> Voluit facere contra huic aegre: "heus" inquit "puere Pamphilam 
<ter. eun. 1.625> Accerse ut delectet hic nos". Illa "minime gentium: 
<ter. eun. 1.626> In conuiuium illam?" miles tendere: inde ad iurgium. 
<ter. eun. 1.627> Interea aurum sibi clam mulier demit, dat mi ut auferam. 
<ter. eun. 1.628> Hoc est signi: ubi primum poterit, se illinc subducet scio. 
<ter. eun. 1.629> Dum rus eo, coepi egomet mecum inter uias,
<ter. eun. 1.630> Ita ut fit ubi quid in animost molestiae, 
<ter. eun. 1.631> Aliam rem ex alia cogitare et ea omnia in 
<ter. eun. 1.632> Peiorem partem. Quid opust uerbis? Dum haec puto, 
<ter. eun. 1.633> Praeterii inprudens uillam. Longe iam abieram 
<ter. eun. 1.634> Quom sensi: redeo rursum, male me uero habens. 
<ter. eun. 1.635> Vbi ad ipsum ueni deuorticulum, constiti: 
<ter. eun. 1.636> Occepi mecum cogitare "Hem biduom hic 
<ter. eun. 1.637> Manendumst soli sine illa? Quid tum postea? 
<ter. eun. 1.638> Nil est. Quid nil? Si non tangendi copiast, 
<ter. eun. 1.639> Eho ne uidendi quidem erit? Si illud non licet, 
<ter. eun. 1.640> Saltem hoc licebit. Certe extrema linea 
<ter. eun. 1.641> Amare haud nil est". Villam praetereo sciens. 
<ter. eun. 1.642> Sed quid hoc quod timida subito egreditur Pythias? 
<ter. eun. 1.643> Vbi ego illum scelerosum misera atque inpium inueniam? Aut ubi quaeram?
<ter. eun. 1.644> Hoccin tam audax facinu~ facere esse ausum! Perii: hoc quid sit uereor. 
<ter. eun. 1.645> Quin etiam insuper scelu~, postquam ludificatust uirginem, 
<ter. eun. 1.646> Vestem omnem miserae discidit, tum ipsam capillo conscidit.
<ter. eun. 1.647> Hem. Qui nunc si detur mihi, 
<ter. eun. 1.648> Vt ego unguibus facile illi in oculos inuolem uenefico! 
<ter. eun. 1.649> Nescioquid profecto absente nobis turbatumst domi.
<ter. eun. 1.650> Adibo. Quid istuc? Quid festinas? Aut quem quaeri~, Pythias?
<ter. eun. 1.651> Ehem Phaedria, egon? Quem quaeram? In~ hinc quo dignu~s cum donis tuis 
<ter. eun. 1.652> Tam lepidis? Quid istuc est rei? 
<ter. eun. 1.653> Rogas me? Eunuchum quem dedisti nobis quas turbas dedit! 
<ter. eun. 1.654> Virginem quam erae dono dederat miles, uitiauit. Quid ais?
<ter. eun. 1.655> Perii. Temulenta es. Vtinam sic sint qui mihi male uolunt! 
<ter. eun. 1.656> Au obsecro, mea Pythias, quod istuc nam monstrum fuit?
<ter. eun. 1.657> Insanis: qui istuc facere eunuchu~ potuit? Ego illum nescio 
<ter. eun. 1.658> Qui fuerit; hoc quod fecit, res ipsa indicat. 
<ter. eun. 1.659> Virgo ipsa lacrumat neque, quom rogites, quid sit audet dicere. 
<ter. eun. 1.660> Ille autem bonu~ uir nusquam apparet. Etiam hoc misera suspicor, 
<ter. eun. 1.661> Aliquid domo abeuntem abstulisse. Nequeo mirari satis 
<ter. eun. 1.662> Quo ille abire ignauo~ possit longius, nisi si domum 
<ter. eun. 1.663> Forte ad nos rediit. Vise amabo num sit. Iam faxo scies. 
<ter. eun. 1.664> Perii, obsecro! Tam infandum facinu~, mea tu, ne audiui quidem. 
<ter. eun. 1.665> At pol ego amatores audieram mulierum esse eos maxumos, 
<ter. eun. 1.666> Sed nil potesse; uerum miserae non in mentem uenerat; 
<ter. eun. 1.667> Nam illum aliquo conclusissem neque illi commisissem uirginem. 
<ter. eun. 1.668> Exi foras, sceleste. At etiam restitas, 
<ter. eun. 1.669> Fugitiue? Prodi, Male conciliate. Obsecro. Oh 
<ter. eun. 1.670> Illud uide, os ut sibi distorsit carnufex! 
<ter. eun. 1.671> Quid huc tibi reditiost? Quid uestis mutatio? 
<ter. eun. 1.672> Quid narras? Paullum si cessassem, Pythias, 
<ter. eun. 1.673> Domi non offendissem, ita iam ornarat fugam. 
<ter. eun. 1.674> Haben hominem, amabo? Quidni habeam? O factum bene. 
<ter. eun. 1.675> Istuc pol uero bene. Vbist? Rogitas? Non uides? 
<ter. eun. 1.676> Videam? Obsecro quem? Hunc scilicet. Quis hic est homo? 
<ter. eun. 1.677> Qui ad uos deductus hodiest. Hunc oculis suis 
<ter. eun. 1.678> Nostrarum numquam quisquam uidit, Phaedria. 
<ter. eun. 1.679> Non uidit? An tu hunc credidisti esse, obsecro, 
<ter. eun. 1.680> Ad nos deductum? Namque alium habui neminem. Au 
<ter. eun. 1.681> Ne comparandus hicquidem ad illumst: ille erat 
<ter. eun. 1.682> Honesta facie et liberali. Ita uisus est 
<ter. eun. 1.683> Dudum, quia uaria ueste exornatus fuit. 
<ter. eun. 1.684> Nunc tibi uidetur foedu~, quia illam non habet. 
<ter. eun. 1.685> Tace obsecro: quasi uero paullum intersiet. 
<ter. eun. 1.686> Ad nos deductus hodiest adulescentulus, 
<ter. eun. 1.687> Quem tu uidere uero uelles, Phaedria. 
<ter. eun. 1.688> Hic est uietu~ uetu~ ueternosus senex, 
<ter. eun. 1.689> Colore mustelino. Hem quae haec est fabula? 
<ter. eun. 1.690> Eo rediges me ut quid egerim egomet nesciam? 
<ter. eun. 1.691> Eho tu, emin ego te? Emisti. Iube mi denuo 
<ter. eun. 1.692> Respondeat. Roga. Venisti hodie ad nos? Negat. 
<ter. eun. 1.693> At ille alter uenit annos natu~ sedecim, 
<ter. eun. 1.694> Quem secum adduxit Parmeno. Agedum hoc mi expedi 
<ter. eun. 1.695> Primum: istam quam habes unde habes uestem? Taces? 
<ter. eun. 1.696> Monstrum homini~, non dicturu~s? Venit Chaerea. 
<ter. eun. 1.697> Fraterne? Ita. Quando? Hodie. Quam dudum? Modo. 
<ter. eun. 1.698> Quicum? Cum Parmenone. Norasne eum prius? 
<ter. eun. 1.699> Non. [Nec quis esset umquam audieram dicier]. 
<ter. eun. 1.700> Vnde igitur fratrem meum esse scibas? Parmeno 
<ter. eun. 1.701> Dicebat eum esse. Is dedit mi hanc. Occidi. 
<ter. eun. 1.702> Meam ipse induit: post una ambo abierunt foras. 
<ter. eun. 1.703> Iam sati~ credi~ sobriam esse me et nil mentitam tibi?
<ter. eun. 1.704> Iam sati~ certumst uirginem uitiatam esse? Age nunc, belua, 
<ter. eun. 1.705> Credis huic quod dicat? Quid isti credam? Res ipsa indicat. 
<ter. eun. 1.706> Concede istuc paullulum: audin? Etiam paullulum: sat est. 
<ter. eun. 1.707> Dic dum hoc rursum: Chaerea tuam uestem detraxit tibi? 
<ter. eun. 1.708> Factum. Et east indutu~? Factum. Et pro te huc deductust? Ita. 
<ter. eun. 1.709> Iuppiter magne, o scelestum atque audacem hominem! Vae mihi: 
<ter. eun. 1.710> Etiam non credes indignis nos esse inrisas modis? 
<ter. eun. 1.711> Mirum ni tu credas quod iste dicat. Quid agam nescio. 
<ter. eun. 1.712> Heus negato rursum. Possumne ego hodie ex te exsculpere 
<ter. eun. 1.713> Verum? Vidistine fratrem Chaeream? Non. Non potest 
<ter. eun. 1.714> Sine malo fateri, uideo: sequere hac. Modo ait modo negat. 
<ter. eun. 1.715> Ora me. Obsecro te uero, Phaedria. I intro nunciam. 
<ter. eun. 1.716> Oiei. Alio pacto honeste quomodo hinc abeam nescio. 
<ter. eun. 1.717> Actumst, siquidem tu me hic etiam, nebulo, ludificabere. 
<ter. eun. 1.718> Parmenoni~ tam scio esse hanc techinam quam me uiuere. 
<ter. eun. 1.719> Sic est. Inueniam pol hodie parem ubi referam gratiam. 
<ter. eun. 1.720> Sed nunc quid faciundum censes, Dorias? De istac rogas 
<ter. eun. 1.721> Virgine? Ita, utrum taceam an praedicemne? Tu pol, si sapis, 
<ter. eun. 1.722> Quod scis nescis neque de eunucho neque de uitio uirginis. 
<ter. eun. 1.723> Hac re et te omni turba euolues et illi gratum feceris. 
<ter. eun. 1.724> Id modo dic, abisse Dorum. Ita faciam. Sed uideon Chremen? 
<ter. eun. 1.725> Thai~ iam aderit. Quid ita? Quia, quom inde abeo, iam tum occeperat 
<ter. eun. 1.726> Turba inter eos. Tu aufer aurum hoc. Ego scibo ex hoc quid siet. 
<ter. eun. 1.727> Attat data hercle uerba mihi sunt: uicit uinum quod bibi.
<ter. eun. 1.728> At dum accubabam quam uidebar mi esse pulchre sobrius! 
<ter. eun. 1.729> Postquam surrexi neque pes neque mens sati~ suom officium facit. 
<ter. eun. 1.730> Chreme. Quis est? Ehem Pythias: uah quanto nunc formonsior 
<ter. eun. 1.731> Videre mihi quam dudum! Certe tuquidem pol multo hilarior. 
<ter. eun. 1.732> Verbum hercle hoc uerum erit "sine Cerere et Libero friget Venus". 
<ter. eun. 1.733> Sed Thai~ multo ante uenit? Anne abiit iam a milite? 
<ter. eun. 1.734> Iamdudum, aetatem. Lites factae sunt inter eos maxumae. 
<ter. eun. 1.735> Nil dixit tu ut sequerere sese? Nil, nisi abiens mi innuit. 
<ter. eun. 1.736> Eho nonne id sat erat? At nescibam id dicere illam, nisi quia 
<ter. eun. 1.737> Correxit miles, quod intellexi minu~; nam me extrusit foras 
<ter. eun. 1.738> Sed eccam ipsam: miror ubi ego huic anteuorterim. 
<ter. eun. 1.739> Credo equidem illum iam adfuturum esse, ut illam eripiat: sine ueniat.
<ter. eun. 1.740> Atqui si illam digito attigerit uno, oculi ilico ecfodientur. 
<ter. eun. 1.741> Vsque adeo ego illius ferre possum ineptiam et magnifica uerba, 
<ter. eun. 1.742> Verba dum sint; uerum enim si ad rem conferentur, uapulabit. 
<ter. eun. 1.743> Thais, ego iamdudum hic adsum. O mi Chreme, te ipsum exspectabam. 
<ter. eun. 1.744> Scin tu turbam hanc propter te esse factam? Et adeo ad te attinere hanc 
<ter. eun. 1.745> Omnem rem? Ad me? Qui? Quasi istuc ... Quia, dum tibi sororem studeo 
<ter. eun. 1.746> Reddere ac restituere, haec atque huiusmodi sum multa passa. 
<ter. eun. 1.747> Vbi east? Domi apud me. Hem. Quid est? 
<ter. eun. 1.748> Educta ita uti teque illaque dignumst. Quid ais? Id quod res est. 
<ter. eun. 1.749> Hanc tibi dono do neque repeto pro illa quicquam abs te preti. 
<ter. eun. 1.750> Et habetur et referetur, Thais, ita uti merita es gratia.
<ter. eun. 1.751> At enim caue ne priu~ quam hanc a me accipias amittas, Chreme;
<ter. eun. 1.752> Nam haec east quam miles a me ui nunc ereptum uenit. 
<ter. eun. 1.753> Abi tu, cistellam, Pythias, domo ecfer cum monumentis.
<ter. eun. 1.754> Viden tu illum, Thais, ... Vbi sitast? In risco: odiosa cessas. 
<ter. eun. 1.755> Militem secum ad te quantas copias adducere?
<ter. eun. 1.756> Attat ... Num formidulosus obsecro es, mi homo? Apage sis: 
<ter. eun. 1.757> Egon formidulosu~? Nemost hominum qui uiuat minus. 
<ter. eun. 1.758> Atqui ita opust. Ah metuo qualem tu me esse hominem existumes. 
<ter. eun. 1.759> Immo hoc cogitato: quicum res tibist peregrinus est, 
<ter. eun. 1.760> Minu~ potens quam tu, minu~ notu~, minus amicorum hic habens. 
<ter. eun. 1.761> Scio istuc. Sed tu quod cauere possis stultum admittere est. 
<ter. eun. 1.762> Malo ego nos prospicere quam hunc ulcisci accepta iniuria. 
<ter. eun. 1.763> Tu abi atque obsera ostium intu~, dum ego hinc transcurro ad forum: 
<ter. eun. 1.764> Volo ego adesse hic aduocatos nobis in turba hac. Mane. 
<ter. eun. 1.765> Meliust. Mane. Omitte: iam adero. Nil opus est istis, Chreme. 
<ter. eun. 1.766> Hoc modo dic, sororem illam tuam esse et te paruam uirginem 
<ter. eun. 1.767> Amisisse, nunc cognosse. Signa ostende. Adsunt. Cape. 
<ter. eun. 1.768> Si uim faciet, in ius ducito hominem: intellextin? Probe. 
<ter. eun. 1.769> Fac animo haec praesenti dicas. Faciam. Attolle pallium. 
<ter. eun. 1.770> Perii, huic ipsist opu~ patrono, quem defensorem paro. 
<ter. eun. 1.771> Hancin ego ut contumeliam tam insignem in me accipiam, Gnatho?
<ter. eun. 1.772> Mori me satiust. Simalio, Donax, Syrisce, sequimini. 
<ter. eun. 1.773> Primum aedis expugnabo. Recte. Virginem eripiam. Probe. 
<ter. eun. 1.774> Male mulcabo ipsam. Pulchre. In medium huc agmen cum uecti, Donax; 
<ter. eun. 1.775> Tu, Simalio, in sinistrum cornum; tu, Syrisce, in dexterum. 
<ter. eun. 1.776> Cedo alios: ubi centuriost Sanga et manipulus furum? Eccum adest. 
<ter. eun. 1.777> Quid ignaue? peniculon pugnare, qui istum huc portes, cogitas? 
<ter. eun. 1.778> Egon? Imperatoris uirtutem noueram et uim militum; 
<ter. eun. 1.779> Sine sanguine hoc non posse fieri: qui abstergerem uolnera? 
<ter. eun. 1.780> Vbi alii? Qui malum "alii"? Solu~ Sannio seruat domi. 
<ter. eun. 1.781> Tu hosce instrue; ego hic ero post principia: inde omnibus signum dabo. 
<ter. eun. 1.782> Illuc est sapere: ut hosce instruxit, ipsu~ sibi cauit loco. 
<ter. eun. 1.783> Idem hoc iam Pyrru~ factitauit. Viden tu Thais, quam hic rem agit? 
<ter. eun. 1.784> Nimirum consilium illud rectumst de occludendis aedibus. 
<ter. eun. 1.785> Sane quod tibi nunc uir uideatur esse hic, nebulo magnus est: 
<ter. eun. 1.786> Ne metuas. Quid uidetur? Fundam tibi nunc nimi~ uellem dari, 
<ter. eun. 1.787> Vt tu illos procul hinc ex occulto caederes: facerent fugam. 
<ter. eun. 1.788> Sed eccam Thaidem ipsam uideo. Quam mox inruimus? Mane:
<ter. eun. 1.789> Omnia prius experiri quam armis sapientem decet. 
<ter. eun. 1.790> Qui scis an quae iubeam sine ui faciat? Di uostram fidem, 
<ter. eun. 1.791> Quantist sapere! Numquam accedo quin abs te abeam doctior. 
<ter. eun. 1.792> Thai~, primum hoc mihi responde: quom tibi do istam uirginem, 
<ter. eun. 1.793> Dixtin hos dies mihi soli dare te? Quid tum postea? 
<ter. eun. 1.794> Rogitas? Quae mi ante oculos coram amatorem adduxti tuom ... 
<ter. eun. 1.795> Quid cum illoc agas? Et cum eo clam te subduxti mihi? 
<ter. eun. 1.796> Lubuit. Pamphilam ergo huc redde, nisi ui mauis eripi. 
<ter. eun. 1.797> Tibi illam reddat aut tu eam tangas, omnium ...? Ah quid agis? Tace. 
<ter. eun. 1.798> Quid tu tibi uis? Ego non tangam meam? Tuam autem, furcifer? 
<ter. eun. 1.799> Caue sis: nescis quoi maledicas nunc uiro. Non tu hinc abis? 
<ter. eun. 1.800> Scin tu ut tibi res se habeat? Si quicquam hodie hic turbae coeperis, 
<ter. eun. 1.801> Faciam ut huius loci dieique meique semper memineris. 
<ter. eun. 1.802> Miseret tui me qui hunc tantum hominem facias inimicum tibi. 
<ter. eun. 1.803> Diminuam ego caput tuum hodie, nisi abis. Ain uero, canis? 
<ter. eun. 1.804> Sicin agis? Quis tu homo es? Quid tibi uis? Quid cum illa rei tibist? 
<ter. eun. 1.805> Scibi~: principio eam esse dico liberam. Hem Ciuem Atticam. Hui 
<ter. eun. 1.806> Meam sororem. Os durum. Miles, nunc adeo edico tibi 
<ter. eun. 1.807> Ne uim facias ullam in illam. Thais, ego eo ad Sophronam 
<ter. eun. 1.808> Nutricem, ut eam adducam et signa ostendam haec. Tun me prohibeas 
<ter. eun. 1.809> Meam ne tangam? Prohibebo inquam. Audin tu? Hic furti se adligat: 
<ter. eun. 1.810> Sat hoc tibist. Idem hoc tu, Thai~? Quaere qui respondeat. 
<ter. eun. 1.811> Quid nunc agimu~? Quin redeamu~: iam haec tibi aderit supplicans 
<ter. eun. 1.812> Vltro. Credin? Immo certe: noui ingenium mulierum: 
<ter. eun. 1.813> Nolunt ubi uelis, ubi nolis cupiunt ultro. Bene putas. 
<ter. eun. 1.814> Iam dimitto exercitum? Vbi uis. Sanga, ita ut fortis decet 
<ter. eun. 1.815> Milites, domi focique fac uicissim ut memineris. 
<ter. eun. 1.816> Iamdudum animus est in patinis. Frugi es. Vos me hac sequimini. 
<ter. eun. 1.817> Pergin, scelesta, mecum perplexe loqui?
<ter. eun. 1.818>"Scio nescio abiit audiui, ego non adfui". 
<ter. eun. 1.819> Non tu istuc mihi dictura aperte es quidquid est? 
<ter. eun. 1.820> Virgo conscissa ueste lacrumans opticet; 
<ter. eun. 1.821> Eunuchus abiit: quam ob rem? Quid factumst? Taces? 
<ter. eun. 1.822> Quid tibi ego dicam misera? Illum eunuchum negant 
<ter. eun. 1.823> Fuisse. Quis fuit igitur? Iste Chaerea. 
<ter. eun. 1.824> Qui Chaerea? Iste ephebu~ frater Phaedriae. 
<ter. eun. 1.825> Quid ais, uenefica? Atqui certe comperi. 
<ter. eun. 1.826> Quid is obsecro ad nos? Quam ob rem adductust? Nescio; 
<ter. eun. 1.827> Nisi amasse credo Pamphilam. Hem misera occidi, 
<ter. eun. 1.828> Infelix, siquidem tu istaec uera praedicas. 
<ter. eun. 1.829> Num id lacrumat uirgo? Id opinor. Quid ais, sacrilega? 
<ter. eun. 1.830> Istucine interminata sum hinc abiens tibi? 
<ter. eun. 1.831> Quid facerem? Ita ut tu iusti, soli creditast. 
<ter. eun. 1.832> Scelesta, ouem lupo commisisti. Dispudet 
<ter. eun. 1.833> Sic mihi data esse uerba. Quid illuc hominis est? 
<ter. eun. 1.834> Era mea, tace tace obsecro, saluae sumus: 
<ter. eun. 1.835> Habemus hominem ipsum. Vbi is est? Em ad sinisteram. 
<ter. eun. 1.836> Vidin? Video. Conprendi iube, quantum potest. 
<ter. eun. 1.837> Quid illo faciemu~, stulta? Quid facias, rogas 
<ter. eun. 1.838> Vide amabo, si non, quom aspicias, os inpudens 
<ter. eun. 1.839> Videtur! Non est? Tum quae eius confidentiast! 
<ter. eun. 1.840> Apud Antiphonem uterque, mater et pater, 
<ter. eun. 1.841> Quasi dedita opera domi erant, ut nullo modo 
<ter. eun. 1.842> Intro ire possem quin uiderent me. Interim 
<ter. eun. 1.843> Dum ante ostium sto, notu~ mihi quidam obuiam 
<ter. eun. 1.844> Venit. Vbi uidi, ego me in pedes quantum queo 
<ter. eun. 1.845> In angiportum quoddam desertum, inde item 
<ter. eun. 1.846> In aliud, inde in aliud: ita miserrimus 
<ter. eun. 1.847> Fui fugitando nequi~ me cognosceret. 
<ter. eun. 1.848> Sed estne haec Thai~ quam uideo? Ipsast. Haereo 
<ter. eun. 1.849> Quid faciam. Quid mea autem? Quid faciet mihi? 
<ter. eun. 1.850> Adeamu~, bone uir Dore, salue: dic mihi, 
<ter. eun. 1.851> Aufugistin? Era, factum. Satine id tibi placet? 
<ter. eun. 1.852> Non. Credin te inpune habiturum? Vnam hanc noxiam 
<ter. eun. 1.853> Amitte: si aliam admisero umquam, occidito. 
<ter. eun. 1.854> Num meam saeuitiam ueritus es? Non. Quid igitur? 
<ter. eun. 1.855> Hanc metui ne me criminaretur tibi. 
<ter. eun. 1.856> Quid feceras? Paullum quiddam. Eho "paullum", inpudens? 
<ter. eun. 1.857> An paullum hoc esse tibi uidetur, uirginem 
<ter. eun. 1.858> Vitiare ciuem? Conseruam esse credidi. 
<ter. eun. 1.859> Conseruam! Vix me contineo quin inuolem in 
<ter. eun. 1.860> Capillum, monstrum: etiam ultro derisum aduenit. 
<ter. eun. 1.861> Abin hinc, insana? Quid ita? Vero debeam, 
<ter. eun. 1.862> Credo, isti quicquam furcifero si id fecerim; 
<ter. eun. 1.863> Praesertim quom se seruom fateatur tuom. 
<ter. eun. 1.864> Missa haec faciamu~. Non te dignum, Chaerea, 
<ter. eun. 1.865> Fecisti; nam si ego digna hac contumelia 
<ter. eun. 1.866> Sum maxume, at tu indignu~ qui faceres tamen. 
<ter. eun. 1.867> Neque edepol quid nunc consili capiam scio 
<ter. eun. 1.868> De uirgine istac: ita conturbasti mihi 
<ter. eun. 1.869> Rationes omnis, ut eam non possim suis 
<ter. eun. 1.870> Ita ut aequom fuerat atque ut studui tradere, 
<ter. eun. 1.871> Vt solidum parerem hoc mi beneficium, Chaerea. 
<ter. eun. 1.872> At nunc dehinc spero aeternam inter nos gratiam 
<ter. eun. 1.873> Fore, Thai. Saepe ex huiusmodi re quapiam et 
<ter. eun. 1.874> Malo principio magna familiaritas 
<ter. eun. 1.875> Conflatast. Quid si hoc quispiam uoluit deus? 
<ter. eun. 1.876> Equidem pol in eam partem accipioque et uolo. 
<ter. eun. 1.877> Immo ita quaeso. Vnum hoc scito, contumeliae 
<ter. eun. 1.878> Me non fecisse causa, sed amoris. Scio, 
<ter. eun. 1.879> Et pol propterea mage nunc ignosco tibi. 
<ter. eun. 1.880> Non adeo inhumano ingenio sum, Chaerea, 
<ter. eun. 1.881> Neque ita inperita ut quid amor ualeat nesciam. 
<ter. eun. 1.882> Te quoque iam, Thais, ita me di bene ament, amo. 
<ter. eun. 1.883> Tum pol tibi ab istoc, era, cauendum intellego. 
<ter. eun. 1.884> Non ausim. Nil tibi quicquam credo. Desinas. 
<ter. eun. 1.885> Nunc ego te in hac re mi oro ut adiutrix sies, 
<ter. eun. 1.886> Ego me tuae commendo et committo fide, 
<ter. eun. 1.887> Te mihi patronam capio, Thai~, te obsecro. 
<ter. eun. 1.888> Emoriar si non hanc uxorem duxero. 
<ter. eun. 1.889> Tamen si pater ...? Quid? Ah uolet, certo scio, 
<ter. eun. 1.890> Ciuis modo haec sit. Paullulum opperirier 
<ter. eun. 1.891> Si uis, iam frater ipse hic aderit uirginis 
<ter. eun. 1.892> Nutricem accersitum iit quae illam aluit paruolam 
<ter. eun. 1.893> In cognoscendo tute ipse aderi~, Chaerea. 
<ter. eun. 1.894> Ego uero maneo. Vin interea, dum uenit, 
<ter. eun. 1.895> Domi opperiamur potiu~ quam hic ante ostium? 
<ter. eun. 1.896> Immo percupio. Quam tu rem actura obsecro es? 
<ter. eun. 1.897> Nam quid ita? Rogitas? Hunc tu in aedis cogitas 
<ter. eun. 1.898> Recipere posthac? Quor non? Crede hoc meae fide, 
<ter. eun. 1.899> Dabit hic pugnam aliquam denuo. Au tace obsecro. 
<ter. eun. 1.900> Parum perspexisse eius uidere audaciam. 
<ter. eun. 1.901> Non faciam, Pythias. Non credo, Chaerea, 
<ter. eun. 1.902> Nisi si commissum non erit. Quin, Pythias, 
<ter. eun. 1.903> Tu me seruato. Neque pol seruandum tibi 
<ter. eun. 1.904> Quicquam dare ausim neque te seruare: apage te. 
<ter. eun. 1.905> Adest optume ipse frater. Perii hercle: obsecro 
<ter. eun. 1.906> Abeamus intro, Thais: nolo me in uia 
<ter. eun. 1.907> Cum hac ueste uideat. Quam ob rem tandem? An quia pudet? 
<ter. eun. 1.908> Id ipsum. Id ipsum? Virgo uero! I prae, sequor. 
<ter. eun. 1.909> Tu istic mane ut Chremem intro ducas, Pythias. 
<ter. eun. 1.910> Quid, quid uenire in mentem nunc possit mihi, 
<ter. eun. 1.911> Quidnam qui referam sacrilego illi gratiam 
<ter. eun. 1.912> Qui hunc supposiuit nobis? moue uero ocius 
<ter. eun. 1.913> Te nutrix. Moueo. Video, sed nil promoues. 
<ter. eun. 1.914> Iamne ostendisti signa nutrici? Omnia. 
<ter. eun. 1.915> Amabo, quid ait? Cognoscitne? Ac memoriter. 
<ter. eun. 1.916> Probe edepol narras; nam illi faueo uirgini. 
<ter. eun. 1.917> Ite intro: iamdudum era uos exspectat domi. 
<ter. eun. 1.918> Virum bonum eccum Parmenonem incedere 
<ter. eun. 1.919> Video: uide ut otiosus it! Si dis placet, 
<ter. eun. 1.920> Spero me habere qui hunc meo excruciem modo. 
<ter. eun. 1.921> Ibo intro de cognitione ut certum sciam: 
<ter. eun. 1.922> Post exibo atque hunc perterrebo sacrilegum. 
<ter. eun. 1.923> Reuiso quidnam Chaerea hic rerum gerat. 
<ter. eun. 1.924> Quod si astu rem tractauit, di uostram fidem, 
<ter. eun. 1.925> Quantam et quam ueram laudem capiet Parmeno! 
<ter. eun. 1.926> Nam ut mittam quod ei amorem difficillimum et 
<ter. eun. 1.927> Carissimum, a meretrice auara uirginem 
<ter. eun. 1.928> Quam amabat, eam confeci sine molestia 
<ter. eun. 1.929> Sine sumptu et sine dispendio: tum hoc alterum, 
<ter. eun. 1.930> Id uerost quod ego mi puto palmarium, 
<ter. eun. 1.931> Me repperisse quo modo adulescentulus 
<ter. eun. 1.932> Meretricum ingenia et mores posset noscere 
<ter. eun. 1.933> Mature, ut quom cognorit perpetuo oderit. 
<ter. eun. 1.934> Quae dum foris sunt nil uidetur mundius, 
<ter. eun. 1.935> Nec mage compositum quicquam nec magis elegans 
<ter. eun. 1.936> Quae cum amatore quom cenant ligurriunt. 
<ter. eun. 1.937> Harum uidere inluuiem sordes inopiam, 
<ter. eun. 1.938> Quam inhonestae solae sint domi atque auidae cibi, 
<ter. eun. 1.939> Quo pacto ex iure hesterno panem atrum uorent, 
<ter. eun. 1.940> Nosse omnia haec salus est adulescentulis. 
<ter. eun. 1.941> Ego pol te pro istis dictis et factis, scelus, 
<ter. eun. 1.942> Vlciscar, ut ne inpune in nos inluseris. 
<ter. eun. 1.943> Pro deum fidem, facinu~ foedum! O infelicem adulescentulum!
<ter. eun. 1.944> O scelestum Parmenonem, qui istum huc adduxit! Quid est? 
<ter. eun. 1.945> Miseret me: itaque ut ne uiderem, misera huc ecfugi foras. 
<ter. eun. 1.946> Quae futura exempla dicunt in illum indigna! O Iuppiter, 
<ter. eun. 1.947> Quae illaec turbast? Numnam ego perii? Adibo. Quid istuc, Pythias? 
<ter. eun. 1.948> Quid ais? In quam exempla fient? Rogitas, audacissime? 
<ter. eun. 1.949> Perdidisti istum quem adduxti pro eunucho adulescentulum, 
<ter. eun. 1.950> Dum studes dare uerba nobis. Quid ita? Aut quid factumst? Cedo. 
<ter. eun. 1.951> Dicam: uirginem istam, Thaidi hodie quae dono datast, 
<ter. eun. 1.952> Scis eam hinc ciuem esse? Et fratrem eius adprime nobilem? 
<ter. eun. 1.953> Nescio. Atqui sic inuentast: eam istic uitiauit miser. 
<ter. eun. 1.954> Ille ubi id resciuit factum frater uiolentissimus 
<ter. eun. 1.955> Quidnam fecit? Conligauit primum eum miseris modis. Hem 
<ter. eun. 1.956> Conligauit? Atque quidem orante ut ne id faceret Thaide. 
<ter. eun. 1.957> Quid ais? Nunc minatur porro sese id quod moechis solet: 
<ter. eun. 1.958> Quod ego numquam uidi fieri neque uelim. Qui audacia 
<ter. eun. 1.959> Tantum facinus audet? Quid ita "tantum"? An non tibi hoc maxumumst? 
<ter. eun. 1.960> Quis homo pro moecho umquam uidit in domo meretricia 
<ter. eun. 1.961> Prendi quemquam? Nescio. At ne hoc nesciatis, Pythias: 
<ter. eun. 1.962> Dico edico uobis nostrum esse illum erilem filium. Hem 
<ter. eun. 1.963> Obsecro, an is est? Nequam in illum Thai~ uim fieri sinat! 
<ter. eun. 1.964> Atque adeo autem quor non egomet intro eo? Vide, Parmeno, 
<ter. eun. 1.965> Quid agas, ne neque illi prosis et tu pereas; nam hoc putant 
<ter. eun. 1.966> Quidquid factumst ex te esse ortum. Quid igitur faciam miser? 
<ter. eun. 1.967> Quidue incipiam? Ecce autem uideo rure redeuntem senem. 
<ter. eun. 1.968> Dicam huic an non? Ei dicam hercle; etsi mihi magnum malum 
<ter. eun. 1.969> Scio paratum; sed necessest huic ut subueniat. Sapis. 
<ter. eun. 1.970> Ego abeo intro: tu isti narra omne ordine ut factum siet. 
<ter. eun. 1.971> Ex meo propinquo rure hoc capio commodi:
<ter. eun. 1.972> Neque agri neque urbis odium me umquam percipit. 
<ter. eun. 1.973> Vbi satias coepit fieri commuto locum. 
<ter. eun. 1.974> Sed estne ille noster Parmeno? Et certe ipsus est. 
<ter. eun. 1.975> Quem praestolare, Parmeno, hic ante ostium? 
<ter. eun. 1.976> Quis homost? Ehem saluom te aduenire, ere, gaudeo. 
<ter. eun. 1.977> Quem praestolare? Perii: lingua haeret metu. Hem 
<ter. eun. 1.978> Quid est? Quid trepidas? Satine salue? Dic mihi. 
<ter. eun. 1.979> Ere, primum te arbitrari quod res est uelim: 
<ter. eun. 1.980> Quidquid huiu~ factumst, culpa non factumst mea. 
<ter. eun. 1.981> Quid? Recte sane interrogasti: oportuit 
<ter. eun. 1.982> Rem praenarrasse me. Emit quendam Phaedria 
<ter. eun. 1.983> Eunuchum quem dono huic daret. Quoi? Thaidi. 
<ter. eun. 1.984> Emit? Perii hercle. Quanti? Viginti minis. 
<ter. eun. 1.985> Actumst. Tam quandam fidicinam amat hic Chaerea. 
<ter. eun. 1.986> Hem quid? Amat? An scit ill~ iam quid meretrix siet? 
<ter. eun. 1.987> An in astu uenit? Aliud ex alio malum! 
<ter. eun. 1.988> Ere, ne me spectes: mi inpulsore haec non facit. 
<ter. eun. 1.989> Omitte de te dicere. Ego te, furcifer, 
<ter. eun. 1.990> Si uiuo ...! Sed istuc quidquid est primum expedi. 
<ter. eun. 1.991> Is pro illo eunucho ad Thaidem hanc deductus est. 
<ter. eun. 1.992> Pro eunuchon? Sic est. Hunc pro moecho postea 
<ter. eun. 1.993> Conprendere intus et constrinxere. Occidi. 
<ter. eun. 1.994> Audaciam meretricum specta. Numquid est 
<ter. eun. 1.995> Aliud mali damniue quod non dixeris 
<ter. eun. 1.996> Relicuom? Tantumst. Cesso huc intro rumpere? 
<ter. eun. 1.997> Non dubiumst quin mi magnum ex hac re sit malum; 
<ter. eun. 1.998> Nisi, quia necessu~ fuit hoc facere, id gaudeo 
<ter. eun. 1.999> Propter me hisce aliquid esse euenturum mali. 
<ter. eun. 1.1000> Nam iamdiu aliquam causam quaerebat senex 
<ter. eun. 1.1001> Quam ob rem insigne aliquid faceret is: nunc repperit. 
<ter. eun. 1.1002> Numquam edepol quicquam iamdiu quod mage uellem euenire 
<ter. eun. 1.1003> Mi euenit quam quod modo senex intro ad nos uenit errans. 
<ter. eun. 1.1004> Mihi solae ridiculo fuit quae quid timeret scibam. 
<ter. eun. 1.1005> Quid hoc autemst? Nunc id prodeo ut conueniam Parmenonem. 
<ter. eun. 1.1006> Sed ubi obsecro est? Me quaerit haec. Atque eccum uideo: adibo. 
<ter. eun. 1.1007> Quid est, inepta? Quid tibi uis? Quid rides? Pergin? Perii: 
<ter. eun. 1.1008> Defessa iam sum misera te ridendo. Quid ita? Rogitas? 
<ter. eun. 1.1009> Numquam pol hominem stultiorem uidi nec uidebo. Ah 
<ter. eun. 1.1010> Non possum sati~ narrare quos ludos praebueris intus 
<ter. eun. 1.1011>[De sene quem fecisti ingredi pulsantem uti senes solent]. 
<ter. eun. 1.1012> At etiam primo callidum et disertum credidi hominem. 
<ter. eun. 1.1013> Quid? Ilicone credere ea quae dixi oportuit te? 
<ter. eun. 1.1014> An paenitebat flagiti, te auctore quod fecisset 
<ter. eun. 1.1015> Adulescens, ni miserum insuper etiam patri indicares? 
<ter. eun. 1.1016> Nam quid illi credis animi tum fuisse, ubi uestem uidit 
<ter. eun. 1.1017> Illam esse eum indutum pater? Quid est? Iam scis te perisse? 
<ter. eun. 1.1018> Ehem quid dixti, pessuma? An mentita es? Etiam rides? 
<ter. eun. 1.1019> Itan lepidum tibi uisumst, scelus, nos inridere? Nimium. 
<ter. eun. 1.1020> Siquidem istuc inpune habueris ...! Verum? Reddam hercle. Credo: 
<ter. eun. 1.1021> Sed in diem istuc, Parmeno, est fortasse quod minare. 
<ter. eun. 1.1022> Tu iam pendebi~ qui stultum adulescentulum nobilitas 
<ter. eun. 1.1023> Flagitiis et eundem indicas: uterque in te exempla edent. 
<ter. eun. 1.1024> Nullus sum. Hic pro illo munere tibi honos est habitus: abeo. 
<ter. eun. 1.1025> Egomet meo indicio miser quasi sorex hodie perii. 
<ter. eun. 1.1026> Quid nunc? Qua spe aut quo consilio huc imu~? Quid coeptas, Thraso?
<ter. eun. 1.1027> Egone? Vt Thaidi me dedam et faciam quod iubeat. Quid est? 
<ter. eun. 1.1028> Qui minu~ quam Hercules seruiuit Omphalae? Exemplum placet. 
<ter. eun. 1.1029>(Vtinam tibi conmitigari uideam sandalio caput!) 
<ter. eun. 1.1030> Sed fores crepuerunt ab ea. Perii: quid hoc autemst mali? 
<ter. eun. 1.1031> Hunc ego numquam uideram etiam: quidnam hic properans prosilit? 
<ter. eun. 1.1032> O populares, ecqui~ me hodie uiuit fortunatior?
<ter. eun. 1.1033> Nemo hercle quisquam; nam in me plane di potestatem suam 
<ter. eun. 1.1034> Omnem ostendere quoi tam subito tot congruerint commoda. 
<ter. eun. 1.1035> Quid hic laetus est? O Parmeno mi, o mearum uoluptatum omnium 
<ter. eun. 1.1036> Inuentor inceptor perfector, scis me in quibu~ sim gaudiis? 
<ter. eun. 1.1037> Scis Pamphilam meam inuentam ciuem? Audiui. Scis sponsam mihi? 
<ter. eun. 1.1038> Bene, ita me di ament, factum. Audin tu, hic quid ait? Tum autem Phaedriae 
<ter. eun. 1.1039> Meo fratri gaudeo esse amorem omnem in tranquillo: unast domus; 
<ter. eun. 1.1040> Thais patri se commendauit, in clientelam et fidem 
<ter. eun. 1.1041> Nobis dedit se. Fratris igitur Thai~ totast? Scilicet. 
<ter. eun. 1.1042> Iam hoc aliud est quod gaudeamu~: miles pelletur foras. 
<ter. eun. 1.1043> Tu frater ubi ubi est fac quam primum haec audiat. Visam domum. 
<ter. eun. 1.1044> Numquid, Gnatho, tu dubitas quin ego nunc perpetuo perierim? 
<ter. eun. 1.1045> Sine dubio opinor. Quid commemorem primum aut laudem maxume? 
<ter. eun. 1.1046> Is illumne qui mihi dedit consilium ut facerem, an me qui id ausu~ sim 
<ter. eun. 1.1047> Incipere, an fortunam conlaudem quae gubernatrix fuit, 
<ter. eun. 1.1048> Quae tot res tantas tam opportune in unum conclusit diem, 
<ter. eun. 1.1049> An mei patris festiuitatem et facilitatem? O Iuppiter, 
<ter. eun. 1.1050> Serua obsecro haec bona nobis! Di uostram fidem, incredibilia 
<ter. eun. 1.1051> Parmeno modo quae narrauit. Sed ubist frater? Praesto adest.
<ter. eun. 1.1052> Gaudeo. Sati~ credo. Nil est Thaide hac, frater, tua 
<ter. eun. 1.1053> Digniu~ quod ametur: ita nostrae omnist fautrix familiae. Hui 
<ter. eun. 1.1054> Mihi illam laudas? Perii, quanto minu~ spei est tanto magis amo. 
<ter. eun. 1.1055> Obsecro, Gnatho, in te spes est. Quid uis faciam? Perfice hoc 
<ter. eun. 1.1056> Precibu~ pretio ut haeream in parte aliqua tandem apud Thaidem. 
<ter. eun. 1.1057> Difficilest. Siquid conlubitum, noui te. Hoc si feceris, 
<ter. eun. 1.1058> Quoduis donum praemium a me optato: id optatum auferes. 
<ter. eun. 1.1059> Itane? Sic erit. Si efficio hoc, postulo ut mihi tua domus 
<ter. eun. 1.1060> Te praesente absente pateat, inuocato ut sit locus 
<ter. eun. 1.1061> Semper. Do fidem futurum. Adcingar. Quem ego hic audio? 
<ter. eun. 1.1062> O Thraso. Saluete. Tu fortasse quae facta hic sient 
<ter. eun. 1.1063> Nescis. Scio. Quor te ergo in his ego conspicor regionibus? 
<ter. eun. 1.1064> Vobis fretu~. Scin quam fretu~? Miles, edico tibi, 
<ter. eun. 1.1065> Si te in platea offendero hac post umquam, quod dicas mihi 
<ter. eun. 1.1066>"Alium quaerebam, iter hac habui": periisti. Heia haud sic decet. 
<ter. eun. 1.1067> Dictumst. Non cognosco uostrum tam superbum ... Sic ago. 
<ter. eun. 1.1068> Prius audite paucis: quod quom dixero, si placuerit, 
<ter. eun. 1.1069> Facitote. Audiamu~. Tu concede paullum istuc, Thraso. 
<ter. eun. 1.1070> Principio ego uos ambos credere hoc mihi uehementer uelim, 
<ter. eun. 1.1071> Me huiu~ quidquid facio id facere maxume causa mea; 
<ter. eun. 1.1072> Verum si idem uobis prodest, uos non facere inscitiast. 
<ter. eun. 1.1073> Quid id est? Militem riualem ego recipiundum censeo. Hem 
<ter. eun. 1.1074> Recipiundum? Cogita modo: tu hercle cum illa, Phaedria, 
<ter. eun. 1.1075> Vt lubenter uiuis (etenim bene lubenter uictitas), 
<ter. eun. 1.1076> Quod des paullumst et necessest multum accipere Thaidem. 
<ter. eun. 1.1077> Vt tuo amori suppeditare possit sine sumptu tuo ad 
<ter. eun. 1.1078> Omnia haec, magis opportunu~ nec magis ex usu tuo 
<ter. eun. 1.1079> Nemost. Principio et habet quod det et dat nemo largius. 
<ter. eun. 1.1080> Fatuos est, insulsu~ tardu~, stertit noctes et dies: 
<ter. eun. 1.1081> Neque istum metuas ne amet mulier: facile pellas ubi uelis. 
<ter. eun. 1.1082> Quid agimus? Praeterea hoc etiam, quod ego uel primum puto, 
<ter. eun. 1.1083> Accipit homo nemo meliu~ prorsu~ neque prolixius. 
<ter. eun. 1.1084> Mirum ni illoc homine quoquo pacto opust. Idem ego arbitror. 
<ter. eun. 1.1085> Recte facitis. Vnum etiam hoc uos oro, ut me in uostrum gregem 
<ter. eun. 1.1086> Is recipiat: sati~ diu hoc iam saxum uorso. Recipimus. 
<ter. eun. 1.1087> Ac lubenter. At ego pro istoc, Phaedria et tu Chaerea, 
<ter. eun. 1.1088> Hunc comedendum uobis propino et deridendum. Placet. 
<ter. eun. 1.1089> Dignus est. Thraso, ubi uis accede. Obsecro te, quid agimus? 
<ter. eun. 1.1090> Quid? Isti te ignorabant: postquam is mores ostendi tuos 
<ter. eun. 1.1091> Et conlaudaui secundum facta et uirtutes tuas, 
<ter. eun. 1.1092> Impetraui. Bene fecisti: gratiam habeo maxumam. 
<ter. eun. 1.1093> Numquam etiam fui usquam quin me omnes amarent plurimum 
<ter. eun. 1.1094> Dixin ego in hoc esse uobis Atticam elegantiam? 
<ter. eun. 1.1095> Nil praeter promissum est. Ite hac. Vos ualete et plaudite! 
