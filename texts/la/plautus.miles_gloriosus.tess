<plavt. mil. 1.1> Curate ut splendor meo sit clupeo clarior 
<plavt. mil. 1.2> Quam solis radii esse olim quom sudumst solent, 
<plavt. mil. 1.3> Vt, ubi usus ueniat, contra conserta manu 
<plavt. mil. 1.4> Praestringat oculorum aciem in acie hostibus. 
<plavt. mil. 1.5> Nam ego hanc machaeram mihi consolari uolo, 
<plavt. mil. 1.6> Ne lamentetur neue animum despondeat, 
<plavt. mil. 1.7> Quia se iam pridem feriatam gestitem, 
<plavt. mil. 1.8> Quae misera gestit fartem facere ex hostibus. 
<plavt. mil. 1.9> Sed ubi Artotrogus hic est? Stat propter uirum 
<plavt. mil. 1.10> Fortem atque fortunatum et forma regia, 
<plavt. mil. 1.11> Tum bellatorem - Mars haud ausit dicere 
<plavt. mil. 1.12> Neque aequiperare suas uirtutes ad tuas. 
<plavt. mil. 1.13> Quemne ego seruaui in campis Curculionieis. 
<plavt. mil. 1.14> Vbi Bumbomachides Clutomestoridysarchides 
<plavt. mil. 1.15> Erat imperator summus, Neptuni nepos? 
<plavt. mil. 1.16> Memini. Nempe illum dicis cum armis aureis, 
<plavt. mil. 1.17> Quoius tu legiones difflauisti spiritu, 
<plavt. mil. 1.18> Quasi uentus folia aut peniculum tectorium. 
<plavt. mil. 1.19> Istuc quidem edepol nihil est. Nihil hercle hoc quidemst 
<plavt. mil. 1.20> Praeut alia dicam - quae tu numquam feceris. 
<plavt. mil. 1.21> Peiiuriorem hoc hominem si quis uiderit 
<plavt. mil. 1.22> Aut gloriarum pleniorem quam illic est, 
<plavt. mil. 1.23> Me sibi habeto, ego me mancupio dabo; 
<plavt. mil. 1.24> Nisi unum, epityra estur insanum bene. 
<plavt. mil. 1.25> Vbi tu es? Eccum. Edepol uel elephanto in India, 
<plavt. mil. 1.26> Quo pacto ei pugno praefregisti bracchium. 
<plavt. mil. 1.27> Quid, "bracchium"? Illud dicere uolui, "femur." 
<plavt. mil. 1.28> At indiligenter iceram. Pol si quidem 
<plavt. mil. 1.29> Conixus esses, per corium, per uiscera 
<plavt. mil. 1.30> Perque os elephanti transmineret bracchium. 
<plavt. mil. 1.31> Nolo istaec hic nunc. Ne hercle operae pretium quidemst 
<plavt. mil. 1.32> Mihi te narrare tuas qui uirtutes sciam. 
<plavt. mil. 1.33> Venter creat omnis hasce aerumnas: auribus 
<plavt. mil. 1.34> Peraudienda sunt, ne dentes dentiant, 
<plavt. mil. 1.35> Et adsentandumst quidquid hic mentibitur. 
<plavt. mil. 1.36> Quid illuc quod dico? Ehem, scio iam quid uis dicere. 
<plavt. mil. 1.37> Factum herclest, memini fieri. Quid id est? Quidquid est. 
<plavt. mil. 1.38> Habes - Tabellas uis rogare. Habeo, et stilum. 
<plavt. mil. 1.39> Facete aduortis tuom animum ad animum meum. 
<plavt. mil. 1.40> Nouisse mores tuos me meditate decet 
<plavt. mil. 1.41> Curamque adhibere ut praeolat mihi quod tu uelis. 
<plavt. mil. 1.42> Ecquid meministi? Memini centum in Cilicia 
<plavt. mil. 1.43> Et quinquaginta, centum in Scytholatronia, 
<plavt. mil. 1.44> Triginta Sardos, sexaginta Macedones- 
<plavt. mil. 1.45> Sunt homines quos tu - occidisti uno die. 
<plavt. mil. 1.46> Quanta istaec hominum summast? Septem milia. 
<plavt. mil. 1.47> Tantum esse oportet. Recte rationem tenes. 
<plavt. mil. 1.48> At nullos habeo scriptos: sic memini tamen. 
<plavt. mil. 1.49> Edepol memoria~s optuma. Offae monent. 
<plavt. mil. 1.50> Dum tale facies quale adhuc, adsiduo edes, 
<plavt. mil. 1.51> Communicabo semper te mensa mea. 
<plavt. mil. 1.52> Quid in Cappadocia, ubi tu quingentos simul, 
<plavt. mil. 1.53> Ni hebes machaera foret, uno ictu occideras? 
<plavt. mil. 1.54> At peditastelli quia erant, siui uiuerent. 
<plavt. mil. 1.55> Quid tibi ego dicam, quod omnes mortales sciunt, 
<plavt. mil. 1.56> Pyrgopolynicem te unum in terra uiuere 
<plavt. mil. 1.57> Virtute et forma et factis inuictissumis? 
<plavt. mil. 1.58> Amant ted omnes mulieres neque iniuria, 
<plavt. mil. 1.59> Qui sis tam pulcher; uel illae quae here pallio 
<plavt. mil. 1.60> Me reprehenderunt. Quid eae dixerunt tibi? 
<plavt. mil. 1.61> Rogitabant: "hicine Achilles est?" inquit mihi. 
<plavt. mil. 1.62>"Immo eius frater" inquam "est." Ibi illarum altera 
<plavt. mil. 1.63>"Ergo mecastor pulcher est" inquit mihi 
<plavt. mil. 1.64>"Et liberalis. Vide caesaries quam decet. 
<plavt. mil. 1.65> Ne illae sunt fortunatae quae cum isto cubant!" 
<plavt. mil. 1.66> Itane aibant tandem? Quaen me ambae opsecrauerint 
<plavt. mil. 1.67> Vt te hodie quasi pompam illa praeterducerem? 
<plavt. mil. 1.68> Nimiast miseria nimi~ pulchrum esse hominem. Immo itast. 
<plavt. mil. 1.69> Molestae sunt: orant, ambiunt, exopsecrant 
<plavt. mil. 1.70> Videre ut liceat, ad sese arcessi iubent, 
<plavt. mil. 1.71> Vt tuo non liceat dare operam negotio. 
<plavt. mil. 1.72> Videtur tempus esse ut eamus ad forum, 
<plavt. mil. 1.73> Vt in tabellis quos consignaui hic heri 
<plavt. mil. 1.74> Latrones, ibus denumerem stipendium. 
<plavt. mil. 1.75> Nam rex Seleucus me opere orauit maxumo 
<plavt. mil. 1.76> Vt sibi latrones cogerem et conscriberem. 
<plavt. mil. 1.77> Regi hunc diem mihi operam decretumst dare. 
<plavt. mil. 1.78> Age demus ergo. Sequimini, satellites. - 
<plavt. mil. 1.79> Mihi ad enarrandum hoc argumentum est comitas, 
<plavt. mil. 1.80> Si ad auscultandum uostra erit benignitas; 
<plavt. mil. 1.81> Qui autem auscultare nolet exsurgat foras, 
<plavt. mil. 1.82> Vt sit ubi sedeat ille qui auscultare uolt. 
<plavt. mil. 1.83> Nunc qua adsedistis caussa in festiuo loco, 
<plavt. mil. 1.84> Comoediai quam nos acturi sumus 
<plavt. mil. 1.85> Et argumentum et nomen uobis eloquar. 
<plavt. mil. 1.86> *)ALAZW/N Graece huic nomen est
 comoediae, 
<plavt. mil. 1.87> Id nos Latine "gloriosum" dicimus. 
<plavt. mil. 1.88> Hoc oppidum Ephesust; illest miles meus erus, 
<plavt. mil. 1.89> Qui hinc ad forum abiit, gloriosus, inpudens, 
<plavt. mil. 1.90> Stercoreus, plenus peiiuri atque adulteri. 
<plavt. mil. 1.91> Ait sese ultro omnis mulieres sectarier: 
<plavt. mil. 1.92> Is deridiculost quaqua incedit omnibus. 
<plavt. mil. 1.93> Itaque hic meretrices, labiis dum nictant ei, 
<plavt. mil. 1.94> Maiorem partem uideas ualgis sauiis. 
<plavt. mil. 1.95> Nam ego hau diu apud hunc seruitutem seruio; 
<plavt. mil. 1.96> Id uolo uos scire quo modo ad hunc deuenerim 
<plavt. mil. 1.97> In seruitutem ab eo quoi seruiui prius. 
<plavt. mil. 1.98> Date operam, nam nunc argumentum exordiar. 
<plavt. mil. 1.99> Erat erus Athenis mihi adulescens optumus; 
<plavt. mil. 1.100> Is amabat meretricem +matre+ Athenis Atticis 
<plavt. mil. 1.101> Et illa illum contra; qui est amor cultu optumus. 
<plavt. mil. 1.102> Is publice legatus Naupactum fuit 
<plavt. mil. 1.103> Magnai rei publicai gratia. 
<plavt. mil. 1.104> Interibi hic miles forte Athenas aduenit, 
<plavt. mil. 1.105> Insinuat sese ad illam amicam <mei> eri. 
<plavt. mil. 1.106> Occepit eiius matri subpalparier 
<plavt. mil. 1.107> Vino, ornamentis opiparisque opsoniis, 
<plavt. mil. 1.108> Itaque intumum ibi se miles apud lenam facit. 
<plavt. mil. 1.109> Vbi primum euenit militi huic occasio, 
<plavt. mil. 1.110> Sublinit os illi lenae, matri mulieris, 
<plavt. mil. 1.111> Quam eru~ meus amabat; nam is illius filiam 
<plavt. mil. 1.112> Conicit in nauem miles clam matrem suam, 
<plavt. mil. 1.113> Eamque huc inuitam mulierem in Ephesum aduehit. 
<plavt. mil. 1.114> Vbi amicam erilem Athenis auectam scio, 
<plavt. mil. 1.115> Ego quantum uiuos possum mihi nauem paro, 
<plavt. mil. 1.116> Inscendo, ut eam rem Naupactum ad erum nuntiem. 
<plavt. mil. 1.117> Vbi sumu~ prouecti in altum, fit quod <di> uolunt, 
<plavt. mil. 1.118> Capiunt praedones nauem illam ubi uectus fui: 
<plavt. mil. 1.119> Priu~ perii quam ad erum ueni quo ire occeperam. 
<plavt. mil. 1.120> Ill~ <qui> me cepit dat me huic dono militi. 
<plavt. mil. 1.121> Hic postquam in aedis me ad se deduxit domum, 
<plavt. mil. 1.122> Video illam amicam erilem, Athenis quae fuit. 
<plavt. mil. 1.123> Vbi contra aspexit me, oculis mihi signum dedit 
<plavt. mil. 1.124> Ne se appellarem; deinde, postquam occasio est, 
<plavt. mil. 1.125> Conqueritur mecum mulier fortunas suas: 
<plavt. mil. 1.126> Ait sese Athenas fugere cupere ex hac domu, 
<plavt. mil. 1.127> Sese illum amare meum erum, Athenis qui fuit, 
<plavt. mil. 1.128> Neque peius quemquam odisse quam istum militem. 
<plavt. mil. 1.129> Ego quoniam inspexi mulieris sententiam, 
<plavt. mil. 1.130> Cepi tabellas, consignaui, clanculum 
<plavt. mil. 1.131> Dedi mercatori quoidam qui ad illum deferat 
<plavt. mil. 1.132> Meum erum, qui Athenis fuerat, qui hanc amauerat 
<plavt. mil. 1.133> Vt is huc ueniret. Is non spreuit nuntium; 
<plavt. mil. 1.134> Nam et uenit et is in proxumo hic deuortitur 
<plavt. mil. 1.135> Apud suom paternum hospitem, lepidum senem; 
<plavt. mil. 1.136> Itaque illi amanti suo hospiti morem gerit 
<plavt. mil. 1.137> Nosque opera consilioque adhortatur, iuuat. 
<plavt. mil. 1.138> Itaque ego paraui hic intus magnas machinas 
<plavt. mil. 1.139> Qui amantis una inter se facerem conuenas. 
<plavt. mil. 1.140> Nam unum conclaue, concubinae quod dedit 
<plavt. mil. 1.141> Miles, quo nemo nisi eapse inferret pedem, 
<plavt. mil. 1.142> In eo conclaui ego perfodi parietem 
<plavt. mil. 1.143> Qua commeatus clam esset hinc huc mulieri 
<plavt. mil. 1.144> Et sene sciente hoc feci: is consilium dedit. 
<plavt. mil. 1.145> Nam meu~ conseruos est homo hau magni preti, 
<plavt. mil. 1.146> Quem concubinae miles custodem addidit. 
<plavt. mil. 1.147> Ei nos facetis fabricis et doctis dolis 
<plavt. mil. 1.148> Glaucumam ob oculos obiciemus eumque ita 
<plavt. mil. 1.149> Faciemus ut quod uiderit non uiderit. 
<plavt. mil. 1.150> Et mox ne erretis, haec duarum hodie uicem 
<plavt. mil. 1.151> Et hinc et illinc mulier feret imaginem, 
<plavt. mil. 1.152> Atque eadem erit, uerum alia esse adsimulabitur. 
<plavt. mil. 1.153> Ita sublinetur os custodi mulieris. 
<plavt. mil. 1.154> Sed fori~ concrepuit hinc a uicino sene; 
<plavt. mil. 1.155> Ipse exit: hic illest lepidus quem dixi senem. 
<plavt. mil. 1.156> Ni hercle diffregeritis talos posthac quemque in tegulis
<plavt. mil. 1.157> Videritis alienum, ego uostra faciam latera lorea. 
<plavt. mil. 1.158> Miquidem iam arbitri uicini sunt meae quid fiat domi, 
<plavt. mil. 1.159> Ita per impluuium intro spectant. Nunc adeo edico omnibus: 
<plavt. mil. 1.160> Quemque a milite hoc uideritis hominem in nostris tegulis, 
<plavt. mil. 1.161> Extra unum Palaestrionem, huc deturbatote in uiam. 
<plavt. mil. 1.162> Quod ille gallinam aut columbam se sectari aut simiam 
<plavt. mil. 1.163> Dicat, disperiistis ni usque ad mortem male mulcassitis. 
<plavt. mil. 1.164> Atque adeo, ut ne legi fraudem faciant aleariae, 
<plavt. mil. 1.165> Adcuratote ut sine talis domi agitent conuiuium. 
<plavt. mil. 1.166> Nescioquid malefactum a nostra hic familiast, quantum audio: 
<plavt. mil. 1.167> Ita hic senex talos elidi iussit conseruis meis. 
<plavt. mil. 1.168> Sed me excepit: nihili facio quid illis faciat ceteris. 
<plavt. mil. 1.169> Adgrediar hominem. Estne aduorsum hic qui aduenit Palaestrio? 
<plavt. mil. 1.170> Quid agis, Periplectomene? Hau multos homines, si optandum foret, 
<plavt. mil. 1.171> Nunc uidere et conuenire quam te mauellem. Quid est? 
<plavt. mil. 1.172> Quid tumultuas cum nostra familia? Occisi sumus. 
<plavt. mil. 1.173> Quid negotist? Res palamst. Quae res palam est? De tegulis 
<plavt. mil. 1.174> Modo nescioquis inspectauit uostrum familiarium 
<plavt. mil. 1.175> Per nostrum impluuium intus apud nos Philocomasium atque hospitem 
<plavt. mil. 1.176> Osculantis. Quis homo id uidit? Tuo~ conseruos. Quis is homost? 
<plavt. mil. 1.177> Nescio, ita abripuit repente sese subito. Suspicor 
<plavt. mil. 1.178> Me periisse. Vbi abit, conclamo: "heus quid agis tu" inquam "in tegulis?" 
<plavt. mil. 1.179> Ille mihi abiens ita respondit, "se sectari simiam." 
<plavt. mil. 1.180> Vae mihi misero quoi pereundumst propter nihili bestiam! 
<plavt. mil. 1.181> Sed Philocomasium hicine etiam nunc est? Quom exibam, hic erat. 
<plavt. mil. 1.182> I sis, iube transire huc quantum possit, se ut uideant domi 
<plavt. mil. 1.183> Familiares, nisi quidem illa nos uolt, qui serui sumus, 
<plavt. mil. 1.184> Propter amorem suom omnis crucibus contubernalis dari. 
<plavt. mil. 1.185> Dixi ego istuc; nisi quid aliud uis. Volo. Hoc ei dicito: 
<plavt. mil. 1.185a_185a> Profecto ut ne quoquam de ingenio degrediatur muliebri
<plavt. mil. 1.186> Earumque artem et disciplinam optineat colere. Quem ad modum? 
<plavt. mil. 1.187> Vt eum, qui se hic uidit, uerbis uincat ne is se uiderit. 
<plavt. mil. 1.188> Siquidem centiens hic uisa sit, tamen infitias eat. 
<plavt. mil. 1.189> Os habet, linguam, perfidiam, malitiam atque audaciam, 
<plavt. mil. 1.189a_189a> Confidentiam, confirmitatem, fraudulentiam.
<plavt. mil. 1.190> Qui arguat se, eum contra uincat iureiurando suo: 
<plavt. mil. 1.191> Domi habet animum falsiloquom, falsificum, falsiiurium, 
<plavt. mil. 1.192> Domi dolos, domi delenifica facta, domi fallacias. 
<plavt. mil. 1.193> Nam mulier holitori numquam supplicat si quast mala: 
<plavt. mil. 1.194> Domi habet hortum et condimenta ad omnis mores malificos. 
<plavt. mil. 1.195> Ego istaec, si erit hic, nuntiabo. Sed quid est, Palaestrio, 
<plavt. mil. 1.196> Quod uolutas tute tecum in corde? Paullisper tace, 
<plavt. mil. 1.197> Dum ego mihi consilia in animum conuoco et dum consulo 
<plavt. mil. 1.198> Quid agam, quem dolum doloso contra conseruo parem, 
<plavt. mil. 1.199> Qui illam hic uidit osculantem, id uisum ut ne uisum siet. 
<plavt. mil. 1.200> Quaere: ego hinc apscessero aps te huc interim. Illuc sis uide, 
<plavt. mil. 1.201> Quem ad modum astitit, seuero fronte curans, cogitans. 
<plavt. mil. 1.202> Pectus digitis pultat, cor credo euocaturust foras; 
<plavt. mil. 1.203> Ecce auortit: nixus laeuo in femine habet laeuam manum, 
<plavt. mil. 1.204> Dextera digitis rationem computat, feriens femur 
<plavt. mil. 1.205> Dexterum. Ita uehementer icit: quod agat aegre suppetit. 
<plavt. mil. 1.206> Concrepuit digitis: laborat; crebro commutat status. 
<plavt. mil. 1.207> Eccere autem capite nutat: non placet quod repperit. 
<plavt. mil. 1.208> Quidquid est, incoctum non expromet, bene coctum dabit. 
<plavt. mil. 1.209> Ecce autem aedificat: columnam mento suffigit suo. 
<plavt. mil. 1.210> Apage, non placet profecto mihi illaec aedificatio; 
<plavt. mil. 1.211> Nam os columnatum poetae esse indaudiui barbaro, 
<plavt. mil. 1.212> Quoi bini custodes semper totis horis occubant. 
<plavt. mil. 1.213> Eugae! Euscheme hercle astitit et dulice et comoedice; 
<plavt. mil. 1.214> Numquam hodie quiescet priu~ quam id quod petit perfecerit. 
<plavt. mil. 1.215> Habet opinor. Age si quid agis, uigila, ne somno stude, 
<plavt. mil. 1.216> Nisi quidem hic agitare mauis uarius uirgis uigilias. 
<plavt. mil. 1.217> Tibi ego dico, +anheriatus uestis+ heus te adloqui, Palaestrio. 
<plavt. mil. 1.218> Vigila inquam, expergiscere inquam, lucet hoc inquam. Audio. 
<plavt. mil. 1.219> Viden hostis tibi adesse tuoque tergo opsidium? Consule, 
<plavt. mil. 1.220> Arripe opem auxiliumque ad hanc rem: propere hoc, non placide decet. 
<plavt. mil. 1.221> Anteueni aliqua, aliquo saltu circumduce exercitum, 
<plavt. mil. 1.222> Coge in opsidium perduellis, nostris praesidium para; 
<plavt. mil. 1.223> Interclude inimicis commeatum, tibi muni uiam 
<plavt. mil. 1.224> Qua cibatus commeatusque ad te et legiones tuas 
<plavt. mil. 1.225> Tuto possit peruenire: hanc rem age, res subitaria est. 
<plavt. mil. 1.226> Reperi, comminiscere, cedo calidum consilium cito, 
<plavt. mil. 1.227> Quae hic sunt uisa ut uisa ne sint, facta infecta ne sient. 
<plavt. mil. 1.228> Magnam illic homo rem incipissit, magna munit moenia. 
<plavt. mil. 1.229> Tute unus si recipere hoc te dicis, confidentiast 
<plavt. mil. 1.230> Nos inimicos profligare posse. Dico et recipio 
<plavt. mil. 1.231> Ad me. Et ego impetrare dico id quod petis. At te Iuppiter 
<plavt. mil. 1.232> Bene amet! Auden participare me quod commentu~s? Tace, 
<plavt. mil. 1.233> Dum in regionem astutiarum mearum te induco, ut scias 
<plavt. mil. 1.234> Iuxta mecum mea consilia. Salua sumes indidem. 
<plavt. mil. 1.235> Eru~ meus elephanti corio circumtentust, non suo, 
<plavt. mil. 1.236> Neque habet plus sapientiai quam lapis. Ego istuc scio. 
<plavt. mil. 1.237> Nunc sic rationem incipisso, hanc instituam astutiam, 
<plavt. mil. 1.238> Vt Philocomasio hanc sororem geminam germanam alteram 
<plavt. mil. 1.239> Dicam Athenis aduenisse cum amatore aliquo suo, 
<plavt. mil. 1.240> Tam similem quam lacte lactist; apud <te> eos hic deuortier 
<plavt. mil. 1.241> Dicam hospitio. Eugae eugae, lepide, laudo commentum tuom! 
<plavt. mil. 1.242> Vt si illic concriminatus sit aduorsum militem 
<plavt. mil. 1.243> Meu~ conseruos, eam uidisse hic cum alieno osculari, eam 
<plavt. mil. 1.244> Arguam uidisse apud te contra conseruom meum 
<plavt. mil. 1.245> Cum suo amatore amplexantem atque osculantem. Immo optume! 
<plavt. mil. 1.246> Idem ego dicam si <ex> me exquiret miles. Sed simillimas 
<plavt. mil. 1.247> Dicito esse, et Philocomasio id praecipiendum est ut sciat, 
<plavt. mil. 1.248> Ne titubet si <ex> quiret ex ea miles. Nimi~ doctum dolum! 
<plavt. mil. 1.249> Sed si ambas uidere in uno miles concilio uolet, 
<plavt. mil. 1.250> Quid agimus? Facilest: trecentae possunt caussae conligi: 
<plavt. mil. 1.251>"Non domist, abiit ambulatum, dormit, ornatur, lauat, 
<plavt. mil. 1.252> Prandet, potat: occupatast, operae non est, non potest," 
<plavt. mil. 1.253> Quantum uis prolationis, dum modo hunc prima uia 
<plavt. mil. 1.254> Inducamus uera ut esse credat quae mentibitur. 
<plavt. mil. 1.255> Placet ut dicis. Intro abi ergo et, si isti est mulier, eam iube 
<plavt. mil. 1.256> Cito domum transire, atque haec ei dice, monstra, praecipe, 
<plavt. mil. 1.257> Vt teneat consilia nostra quem ad modum exorsi sumus 
<plavt. mil. 1.258> De gemina sorore. Docte tibi illam perdoctam dabo. 
<plavt. mil. 1.259> Numquid aliud? Intro ut abeas. Abeo. - Et quidem ego ibo domum 
<plavt. mil. 1.260> Atque hominem inuestigando operam huic dissimulabiliter dabo 
<plavt. mil. 1.261> Qui fuerit conseruos qui hodie siet sectatus simiam. 
<plavt. mil. 1.262> Nam ill~ non potuit quin sermone suo aliquem familiarium 
<plavt. mil. 1.263> Participauerit de amica eri, sese uidisse eam 
<plavt. mil. 1.264> Hic in proxumo osculantem cum alieno adulescentulo. 
<plavt. mil. 1.265> Noui morem egomet: "tacere nequeo solus quod scio." 
<plavt. mil. 1.266> Si inuenio qui uidit, ad eum uineam pluteosque agam: 
<plavt. mil. 1.267> Res paratast, ui pugnandoque hominem caperest certa res. 
<plavt. mil. 1.268> Si ita non reperio, ibo odorans quasi canis uenaticus 
<plavt. mil. 1.269> Vsque donec persecutus uolpem ero uestigiis. 
<plavt. mil. 1.270> Sed fores crepuerunt nostrae, ego uoci moderabor meae; 
<plavt. mil. 1.271> Nam illic est Philocomasio custos meu~ conseruos qui it foras. 
<plavt. mil. 1.272> Nisi quidem ego hodie ambulaui dormiens in tegulis, 
<plavt. mil. 1.273> Certo edepol scio mi uidisse hic proxumae uiciniae 
<plavt. mil. 1.274> Philocomasium erilem amicam sibi malam rem quaerere. 
<plavt. mil. 1.275> Hic illam uidit osculantem, quantum hunc audiui loqui. 
<plavt. mil. 1.276> Quis hic est? conseruos. Quid agis, Sceledre? Te, Palaestrio, 
<plavt. mil. 1.277> Volup est conuenisse. Quid iam? Aut quid negotist? Fac sciam. 
<plavt. mil. 1.278> Metuo - Quid metuis? Ne hercle hodie, quantum hic familiariumst, 
<plavt. mil. 1.279> Maxumum in malum cruciatumque insuliamus. Tu sali 
<plavt. mil. 1.280> Solus, nam ego istam insulturam et desulturam nil moror. 
<plavt. mil. 1.281> Nescis tu fortasse apud nos facinus quod natumst nouom. 
<plavt. mil. 1.282> Quod id est facinus? Inpudicum. Tute scias soli tibi, 
<plavt. mil. 1.283> Mihi ne dixis, scire nolo. Non enim faciam quin scias. 
<plavt. mil. 1.284> Simiam hodie sum sectatus nostram in horum tegulis. 
<plavt. mil. 1.285> Edepol, Sceledre, homo sectatu~s nihili nequam bestiam. 
<plavt. mil. 1.286> Di te perdant! Te istuc aequom - quoniam occepisti, eloqui. 
<plavt. mil. 1.287> Forte fortuna per impluuium huc despexi in proxumum: 
<plavt. mil. 1.288> Atque ego illi aspicio osculantem Philocomasium cum altero 
<plavt. mil. 1.289> Nescioquo adulescente. Quod ego, Sceledre, scelus ex te audio? 
<plavt. mil. 1.290> Profecto uidi. Tutin? Egomet duobus his oculis meis. 
<plavt. mil. 1.291> Abi, non ueri simile dicis neque uidisti. Num tibi 
<plavt. mil. 1.292> Lippus uideor? Medicum istuc tibi meliust percontarier. 
<plavt. mil. 1.293> Verum enim tu istam, si te di ament, temere hau tollas fabulam: 
<plavt. mil. 1.294> Tuis nunc cruribus capitique fraudem capitalem hinc creas. 
<plavt. mil. 1.295> Nam tibi iam ut pereas paratum est dupliciter nisi supprimis 
<plavt. mil. 1.296> Tuom stultiloquium. Qui uero dupliciter? Dicam tibi. 
<plavt. mil. 1.297> Primumdum, si falso insimulas Philocomasium, hoc perieris; 
<plavt. mil. 1.298> Iterum, si id uerumst, tu ei custos additus periueris. 
<plavt. mil. 1.299> Quid fuat me nescio: haec me uidisse ego certo scio. 
<plavt. mil. 1.300> Pergin, infelix? Quid tibi uis dicam nisi quod uiderim? 
<plavt. mil. 1.301> Quin etiam nunc intus hic in proxumost. Eho an non domist? 
<plavt. mil. 1.302> Visse, abi intro tute, nam ego mi iam nil credi postulo. 
<plavt. mil. 1.303> Certum est facere. - Hic te opperiam; eadem illi insidias dabo, 
<plavt. mil. 1.304> Quam mox horsum ad stabulum iuuenix recipiat se e pabulo. 
<plavt. mil. 1.305> Quid ego nunc faciam? Custodem me illi miles addidit: 
<plavt. mil. 1.306> Nunc si indicium facio, interii; <interii> si taceo tamen, 
<plavt. mil. 1.307> Si hoc palam fuerit. Quid peius muliere aut audacius? 
<plavt. mil. 1.308> Dum ego in tegulis sum, illaec +sum+ hospitio edit foras; 
<plavt. mil. 1.309> Edepol facinus fecit audax. Hoccine si miles sciat, 
<plavt. mil. 1.310> Credo hercle has sustollat aedis totas atque hunc in crucem. 
<plavt. mil. 1.311> Hercle quidquid est, mussitabo potius quam inteream male; 
<plavt. mil. 1.312> Non ego possum quae ipsa sese uenditat tutarier. 
<plavt. mil. 1.313> Sceledre, Sceledre, quis homo in terra te alter est audacior? 
<plavt. mil. 1.314> Quis magi~ dis inimicis natus quam tu atque iratis? Quid est? 
<plavt. mil. 1.315> Iuben tibi oculos ecfodiri, quibus id quod nusquam hic uides? 
<plavt. mil. 1.316> Quid, nusquam? Non ego tuam empsim uitam uitiosa nuce. 
<plavt. mil. 1.317> Quid negotist? Quid negoti sit rogas? Qur non rogem? 
<plavt. mil. 1.318> Non tu tibi istam praetruncari linguam largiloquam iubes? 
<plavt. mil. 1.319> Quam ob rem iubeam? Philocomasium eccam domi, quam in proxumo 
<plavt. mil. 1.320> Vidisse aibas te osculantem atque amplexantem cum altero. 
<plavt. mil. 1.321> Mirumst lolio uictitare te tam uili tritico. 
<plavt. mil. 1.322> Quid iam? Quia luscitiosu~s. Verbero, edepol tu quidem 
<plavt. mil. 1.323> Caecus, non luscitiosu~s. Nam illa quidem illae domi. 
<plavt. mil. 1.324> Quid, domi? Domi hercle uero. Abi, ludis me, Palaestrio. 
<plavt. mil. 1.325> Tum mihi sunt manus inquinatae. Quidum? Quia ludo luto. 
<plavt. mil. 1.326> Vae capiti tuo! <Tuo> istuc, Sceledre, promitto fore 
<plavt. mil. 1.327> Nisi oculos orationemque aliam commutas tibi. 
<plavt. mil. 1.328> Sed fores concrepuerunt nostrae. At ego ilico opseruo fores; 
<plavt. mil. 1.329> Nam nihil est qua hinc huc transire ea possit nisi recto ostio. 
<plavt. mil. 1.330> Quin domi eccam! Nescioquae te, Sceledre, scelera suscitant. 
<plavt. mil. 1.331> Mihi ego uideo, mihi ego sapio, <mihi> ego credo plurumum: 
<plavt. mil. 1.332> Me homo nemo deterrebit quin ea sit in his aedibus. 
<plavt. mil. 1.333> Hic opsistam, ne inprudenti huc ea se subrepsit mihi. 
<plavt. mil. 1.334> Meus illic homo est, deturbabo iam ego illum de pugnaculis. 
<plavt. mil. 1.335> Vin iam faciam uti stultiuidum te fateare? Age face. 
<plavt. mil. 1.336> Neque te quicquam sapere corde neque oculis uti? Volo. 
<plavt. mil. 1.337> Nemp~ tu istic ais esse erilem concubinam? Atque arguo 
<plavt. mil. 1.338> Eam me uidisse osculantem hic intus cum alieno uiro. 
<plavt. mil. 1.339> Scin tu nullum commeatum hinc esse a nobis? Scio. 
<plavt. mil. 1.340> Neque solarium neque hortum nisi per impluuium? Scio. 
<plavt. mil. 1.341> Quid nunc? si ea domist, si facio ut eam exire hinc uideas domo, 
<plavt. mil. 1.342> Dignun es uerberibus multis? Dignus. Serua istas fores, 
<plavt. mil. 1.343> Ne tibi clam se supterducat istinc atque huc transeat. 
<plavt. mil. 1.344> Consilium est ita facere. Pede ego iam illam huc tibi sistam in uiam.- 
<plavt. mil. 1.345> Agedum ergo face. Volo scire utrum egon id quod uidi uiderim 
<plavt. mil. 1.346> An illic faciat, quod facturum dicit, ut ea sit domi. 
<plavt. mil. 1.347> Nam egoquidem meos oculos habeo nec rogo utendos foris. 
<plavt. mil. 1.348> Sed hic illi subparasitatur semper, hic eae proxumust, 
<plavt. mil. 1.349> Primus ad cibum uocatur, primo pulmentum datur; 
<plavt. mil. 1.350> Nam illic noster est fortasse circiter triennium 
<plavt. mil. 1.351> Neque quoiquam quam illic in nostra meliust famulo familia. 
<plavt. mil. 1.352> Sed ego hoc quod ago, id me agere oportet, hoc opseruare ostium. 
<plavt. mil. 1.353> Sic opsistam. Hac quidem pol certo uerba mihi numquam dabunt. 
<plavt. mil. 1.354> Praecepta facito ut memineris. Totiens monere mirumst.
<plavt. mil. 1.355> At metuo ut sati~ sis subdola. Cedo uel decem, edocebo 
<plavt. mil. 1.356> Minime malas ut sint malae, mihi solae quod superfit. 
<plavt. mil. 1.357> Age nunciam insiste in dolos; ego aps te procul recedam. 
<plavt. mil. 1.358> Quid ais tu, Sceledre? Hanc rem gero. Habeo auris, loquere quiduis. 
<plavt. mil. 1.359> Credo ego istoc exemplo tibi esse pereundum extra portam, 
<plavt. mil. 1.360> Dispessis manibus, patibulum quom habebis. Quamnam ob rem? 
<plavt. mil. 1.361> Respicedum ad laeuam: quis illaec est mulier? Pro di inmortales, 
<plavt. mil. 1.362> Eri concubinast haec quidem! Mihi quoque pol ita uidetur. 
<plavt. mil. 1.363> Age nunciam, quando lubet - Quid agam? Perire propera. 
<plavt. mil. 1.364> Vbi iste est bonu~ seruos qui probri me maxumi innocentem 
<plavt. mil. 1.365> Falso insimulauit? Em tibi! Hic mihi dixit tibi quae dixi. 
<plavt. mil. 1.366> Tun me uidisse in proxumo hic, sceleste, ais osculantem? 
<plavt. mil. 1.367> Ac cum alieno adulescentulo dixit. Dixi hercle uero. 
<plavt. mil. 1.368> Tun me uidisti? Atque his quidem hercle oculis - Carebis, credo, 
<plavt. mil. 1.369> Qui plus uident quam quod uident. Numquam hercle deterrebor 
<plavt. mil. 1.370> Quin uiderim id quod uiderim. Ego stulta et mora multum 
<plavt. mil. 1.371> Quae cum hoc insano fabuler, quem pol ego capitis perdam. 
<plavt. mil. 1.372> Noli minitari: scio crucem futuram mihi sepulcrum; 
<plavt. mil. 1.373> Ibi mei maiores sunt siti, pater, auos, proauos, abauos. 
<plavt. mil. 1.374> Non possunt mihi minaciis tuis hisce oculi ecfodiri. 
<plavt. mil. 1.375> Sed paucis uerbis te uolo, Palaestrio. Opsecro, unde 
<plavt. mil. 1.376> Exit haec huc? Vnd~ nisi domo? Domo? me uiden? Te uideo. 
<plavt. mil. 1.377> Nimi~ mirumst facinus quo modo haec hinc huc transire potuit; 
<plavt. mil. 1.378> Nam certo neque solariumst apud nos neque hortus ullus 
<plavt. mil. 1.379> Neque fenstra nisi clatrata; nam certe ego te hic intus uidi. 
<plavt. mil. 1.380> Pergin, sceleste, intendere hanc arguere? Ecastor ergo 
<plavt. mil. 1.381> Mi hau falsum euenit somnium quod noctu hac somniaui. 
<plavt. mil. 1.382> Quid somniasti? Ego eloquar. Sed amabo aduortite animum. 
<plavt. mil. 1.383> Hac nocte in somnis mea soror geminast germana uisa 
<plavt. mil. 1.384> Venisse Athenis in Ephesum cum suo amatore quodam; 
<plavt. mil. 1.385> I ambo hospitio huc in proxumum mihi deuortisse uisi. 
<plavt. mil. 1.386> Palaestrionis somnium narratur. Perge porro. 
<plavt. mil. 1.387> Ego laeta uisa quia soror uenisset, propter eandem 
<plavt. mil. 1.388> Suspicionem maxumam sum uisa sustinere. 
<plavt. mil. 1.389> Nam arguere in somnis me meus mihi familiaris uisust 
<plavt. mil. 1.390> Me cum alieno adulescentulo, quasi nunc tu, esse osculatam, 
<plavt. mil. 1.391> Quom illa osculata mea soror gemina esset suompte amicum. 
<plavt. mil. 1.392> Id me insimulatam perperam falsum esse somniaui. 
<plavt. mil. 1.393> Satin eadem uigilanti expetunt quae in somnis uisa memoras? 
<plavt. mil. 1.394> Eu hercle praesens somnium! Abi intro et comprecare. 
<plavt. mil. 1.395> Narrandum ego istuc militi censebo. Facere certumst, 
<plavt. mil. 1.396> Neque me quidem patiar probri falso inpune insimulatam. - 
<plavt. mil. 1.397> Timeo quid rerum gesserim, ita dorsus totus prurit. 
<plavt. mil. 1.398> Scin te periisse? Nunc quidem domi certost. Certa res est 
<plavt. mil. 1.399> Nunc nostrum opseruare ostium, ubi ubist. At, Sceledre, quaeso, 
<plavt. mil. 1.400> Vt ad id exemplum somnium quam simile somniauit 
<plavt. mil. 1.401> Atque ut tu suspicatus es eam uidisse osculantem! 
<plavt. mil. 1.402> Nescio quid credam egomet mihi iam, ita quod uidisse credo 
<plavt. mil. 1.403> Me id iam non uidisse arbitror. Ne tu hercle sero, opinor, 
<plavt. mil. 1.404> Resipisces: si ad erum haec res prius praeuenit, peribis pulchre. 
<plavt. mil. 1.405> Nunc demum experior mi ob oculos caliginem opstitisse. 
<plavt. mil. 1.406> Dudum edepol planumst id quidem, quae hic usque fuerit intus. 
<plavt. mil. 1.407> Nihil habeo certi quid loquar: non uidi eam, etsi uidi. 
<plavt. mil. 1.408> Ne tu edepol stultitia tua nos paene perdidisti: 
<plavt. mil. 1.409> Dum te fidelem facere ero uoluisti, apsumptu~s paene. 
<plavt. mil. 1.410> Sed fores uicini proxumi crepuerunt. Conticiscam. 
<plavt. mil. 1.411> Inde ignem in aram, ut Ephesiae Dianae laeta laudes 
<plavt. mil. 1.412> Gratisque agam eique ut Arabico fumificem odore amoene, 
<plavt. mil. 1.413> Quom me in locis Neptuniis templisque turbulentis 
<plavt. mil. 1.414> Seruauit, saeuis fluctibus ubi sum adflictata multum. 
<plavt. mil. 1.415> Palaestrio, o Palaestrio! O Sceledre, Sceledre, quid uis? 
<plavt. mil. 1.416> Haec mulier, quae hinc exit modo, estne erilis concubina 
<plavt. mil. 1.417> Philocomasium an non est ea? Hercle opinor, ea uidetur. 
<plavt. mil. 1.418> Sed facinus mirum est quo modo haec hinc huc transire potuit, 
<plavt. mil. 1.419> Si quidem east. An dubium tibi est eam esse hanc? Ea uidetur. 
<plavt. mil. 1.420> Adeamus, appellemus. Heus, quid istuc est, Philocomasium? 
<plavt. mil. 1.421> Quid tibi istic in istisce aedibus debetur, quid negotist? 
<plavt. mil. 1.422> Quid nunc taces? Tecum loquor. Immo edepol tute tecum; 
<plavt. mil. 1.423> Nam haec nihil respondet. Te adloquor, uiti probrique plena, 
<plavt. mil. 1.424> Quae circum uicinos uagas. Quicum tu fabulare? 
<plavt. mil. 1.425> Quicum nisi tecum? Quis tu homo es aut mecum quid est negoti? 
<plavt. mil. 1.426> Me rogas? Hem, qui sim? Quin ego hoc rogem quod nesciam?
<plavt. mil. 1.427> Quis ego sum igitur, si hunc ignoras? Mihi odiosus, quisquis es, 
<plavt. mil. 1.428> Et tu et hic. Non nos nouisti? Neutrum. Metuo maxume, 
<plavt. mil. 1.429> Quid metuis? Enim ne <nos> nosmet perdiderimus uspiam; 
<plavt. mil. 1.430> Nam nec te neque me nouisse ait haec. Persectari hic uolo, 
<plavt. mil. 1.431> Sceledre, nos nostri an alieni simus, ne dum quispiam 
<plavt. mil. 1.432> Nos uicinorum inprudentis aliquis immutauerit. 
<plavt. mil. 1.433> Certe equidem noster sum. Et pol ego. Quaeris tu, mulier, malum. 
<plavt. mil. 1.434> Tibi ego dico, heus, Philocomasium! Quae te intemperiae tenent 
<plavt. mil. 1.435> Qui me perperam perplexo nomine appelles? Eho! 
<plavt. mil. 1.436> Quis igitur uocare? Diceae nomen est. Iniuria~s, 
<plavt. mil. 1.437> Falsum nomen possidere, Philocomasium, postulas; 
<plavt. mil. 1.438> A)/DIKOV es tu, non
 DIKAI/A, et meo ero facis iniuriam. 
<plavt. mil. 1.439> Egone? Tune. Quae heri Athenis Ephesum adueni uesperi 
<plavt. mil. 1.440> Cum meo amatore, adulescente Atheniensi? Dic mihi, 
<plavt. mil. 1.441> Quid hic tibi in Epheso est negoti? Geminam germanam meam 
<plavt. mil. 1.442> Hic sororem esse indaudiui, eam ueni quaesitum. Mala es. 
<plavt. mil. 1.443> Immo ecastor stulta multum quae uobiscum fabuler. 
<plavt. mil. 1.444> Abeo. Abire non sinam te. Mitte. Manufestaria~s. 
<plavt. mil. 1.445> Non omitto. At iam crepabunt mihi manus, malae tibi, 
<plavt. mil. 1.446> Nisi me omittis. Quid, malum, astas? quin retines altrinsecus? 
<plavt. mil. 1.447> Nil moror negotiosum mihi esse tergum. Qui scio 
<plavt. mil. 1.448> An ista non sit Philocomasium atque alia eius similis siet? 
<plavt. mil. 1.449> Mittis me an non mittis? Immo ui atque inuitam ingratiis, 
<plavt. mil. 1.450> Nisi uoluntate ibis, rapiam te domum. Hosticum hoc mihi 
<plavt. mil. 1.451> Domicilium est, Athenis domus est atque erus; ego istam domum 
<plavt. mil. 1.452> Neque moror neque uos qui homines sitis noui neque scio. 
<plavt. mil. 1.453> Lege agito: te nusquam mittam, nisi das firmatam fidem 
<plavt. mil. 1.454> Te huc, si omisero, intro ituram. Vi me cogis, quisquis es. 
<plavt. mil. 1.455> Do fidem, si omittis, isto me intro ituram quo iubes. 
<plavt. mil. 1.456> Ecce omitto! At ego abeo missa. - muliebri fecit fide. 
<plavt. mil. 1.457> Sceledre, manibus amisisti praedam. Tam east quam potis 
<plavt. mil. 1.458> Nostra erilis concubina. Vin tu facere hoc strenue? 
<plavt. mil. 1.459> Quid faciam? Ecfer mihi machaeram huc intus. Quid facies ea? 
<plavt. mil. 1.460> Intro rumpam recta in aedis: quemque hic intus uidero 
<plavt. mil. 1.461> Cum Philocomasio osculantem, eum ego optruncabo extempulo. 
<plavt. mil. 1.462> Visanest ea esse? Immo edepol plane east. sed quo modo 
<plavt. mil. 1.463> Dissimulabat! Abi, machaeram huc ecfer. Iam faxo hic erit. - 
<plavt. mil. 1.464> Neque eques neque pedes profectost quisquam tanta audacia 
<plavt. mil. 1.465> Qui aeque faciat confidenter quicquam quam mulier facit. 
<plavt. mil. 1.466> Vt utrubique orationem docte diuisit suam, 
<plavt. mil. 1.467> Vt sublinitur os custodi cauto, conseruo meo! 
<plavt. mil. 1.468> Nimi~ beat quod commeatus transtinet trans parietem. 
<plavt. mil. 1.469> Heus, Palaestrio, machaera nihil opust. Quid iam? Aut quid est? 
<plavt. mil. 1.470> Domi eccam erilem concubinam. Quid, domi? In lecto cubat. 
<plavt. mil. 1.471> Edepol ne tu tibi malam rem repperisti, ut praedicas. 
<plavt. mil. 1.472> Quid iam? Quia hanc attingere ausu~s mulierem hinc ex proxumo. 
<plavt. mil. 1.473> Magis hercle metuo. Sed numquam quisquam faciet quin soror 
<plavt. mil. 1.474> Istaec sit gemina huius: eam pol tu osculantem hic uideras. 
<plavt. mil. 1.475> Id quidem palam est eam esse, ut dicis; quid propius fuit 
<plavt. mil. 1.476> Quam ut perirem, si elocutus essem ero? Ergo, si sapis, 
<plavt. mil. 1.477> Mussitabis: plus oportet scire seruom quam loqui. 
<plavt. mil. 1.478> Ego abeo a te, ne quid tecum consili commisceam, 
<plavt. mil. 1.479> Atque apud hunc ero uicinum; tuae mihi turbae non placent. 
<plavt. mil. 1.480> Eru~ si ueniet, si me quaeret, hic ero: hinc me arcessito. - 
<plavt. mil. 1.481> Satin abiit ille neque erili negotio
<plavt. mil. 1.482> Plus curat, quasi non seruitutem seruiat? 
<plavt. mil. 1.483> Certo illa quidem hic nunc intus est in aedibus, 
<plavt. mil. 1.484> Nam egomet cubantem eam modo offendi domi. 
<plavt. mil. 1.485> Certum est nunc opseruationi operam dare. 
<plavt. mil. 1.486> Non hercle hisce homines me marem, sed feminam 
<plavt. mil. 1.487> Vicini rentur esse serui militis: 
<plavt. mil. 1.488> Ita me ludificant. Meamne hic inuitam hospitam, 
<plavt. mil. 1.489> Quae heri huc Athenis cum hospite aduenit meo, 
<plavt. mil. 1.490> Tractatam et ludificatam, ingenuam et liberam? 
<plavt. mil. 1.491> Perii hercle! Hic ad me recta habet rectam uiam. 
<plavt. mil. 1.492> Metuo illaec mihi res ne malo magno fuat, 
<plavt. mil. 1.493> Quantum hunc audiui facere uerborum senem. 
<plavt. mil. 1.494> Accedam ad hominem. Tun, Sceledre, hic, scelerum caput, 
<plavt. mil. 1.495> Meam ludificauisti hospitam ante aedis modo? 
<plavt. mil. 1.496> Vicine, ausculta quaeso. Ego auscultem tibi? 
<plavt. mil. 1.497> Purgare uolo me. Tun ted expurges mihi, 
<plavt. mil. 1.498> Qui facinus tantum tamque indignum feceris? 
<plavt. mil. 1.499> An quia latrocinamini, arbitramini 
<plavt. mil. 1.500> Quiduis licere facere uobis, uerbero? 
<plavt. mil. 1.501> Licetne? At ita me di deaeque omnes ament 
<plavt. mil. 1.502> Nisi mihi supplicium uirgarum de <te> datur 
<plavt. mil. 1.503> Longum diutinumque, a mani ad uesperum, 
<plavt. mil. 1.504> Quod meas confregisti imbricis et tegulas, 
<plavt. mil. 1.505> Ibi dum condignam te sectatu~s simiam, 
<plavt. mil. 1.506> Quodque inde inspectauisti meum apud me hospitem 
<plavt. mil. 1.507> Amplexum amicam, quom osculabatur, suam, 
<plavt. mil. 1.508> Quodq~ concubinam erilem insimulare ausus es 
<plavt. mil. 1.509> Probri pudicam meque summi flagiti, 
<plavt. mil. 1.510> Tum quod tractauisti hospitam ante aedis meas: 
<plavt. mil. 1.511> Nisi mihi supplicium stimuleum de te datur, 
<plavt. mil. 1.512> Dedecoris pleniorem erum faciam tuom 
<plavt. mil. 1.513> Quam magno uento plenumst undarum mare. 
<plavt. mil. 1.514> Ita sum coactus, Periplectomene, ut nesciam 
<plavt. mil. 1.515> Vtrum me ex postulare priu~ tecum aequiust - 
<plavt. mil. 1.516> Nisi <si> istaec non est haec neque <haec> istast, mihi 
<plavt. mil. 1.517> Med expurgare haec tibi uidetur aequius; 
<plavt. mil. 1.518> Sicut etiam nunc nescio quid uiderim: 
<plavt. mil. 1.519> Itast ista huiius similis nostrai tua, 
<plavt. mil. 1.520> Siquidem non eadem est. Vise ad me intro, iam scies. 
<plavt. mil. 1.521> Licetne? Quin te iubeo; et placide noscita. 
<plavt. mil. 1.522> Ita facere certum est. - Heus, Philocomasium, cito 
<plavt. mil. 1.523> Transcurre curriculo ad nos, ita negotiumst. 
<plavt. mil. 1.524> Post, quando exierit Sceledrus a nobis, cito 
<plavt. mil. 1.525> Transcurrito ad uos rusum curriculo domum. 
<plavt. mil. 1.526> Nunc pol ego metuo ne quid infuscauerit. 
<plavt. mil. 1.527> Si hic non uidebit mulierem - aperitur foris. 
<plavt. mil. 1.528> Pro di inmortales! Similiorem mulierem 
<plavt. mil. 1.530_530> Magi~que eandem, ut pote quae non sit eadem, non reor
<plavt. mil. 1.531> Deos facere posse. Quid nunc? Commerui malum. 
<plavt. mil. 1.532> Quid igitur? Eanest? Etsi east, non est ea. 
<plavt. mil. 1.533> Vidistin istam? Vidi et illam et hospitem 
<plavt. mil. 1.534> Complexam atque osculantem. Eanest? Nescio. 
<plavt. mil. 1.535> Vin scire plane? Cupio. Abi intro ad uos domum. 
<plavt. mil. 1.536> Continuo, uide sitne istaec uostra intus. Licet, 
<plavt. mil. 1.537> Pulchre admonuisti. Iam ego ad te exibo foras. - 
<plavt. mil. 1.538> Numquam edepol hominem quemquam ludificarier 
<plavt. mil. 1.539> Magis facete uidi et magi~ miris modis. 
<plavt. mil. 1.540> Sed eccum egreditur. Periplectomene, te opsecro 
<plavt. mil. 1.541> Per deos atque homines perque stultitiam meam 
<plavt. mil. 1.542> Perque tua genua - Quid opsecras me? Inscitiae 
<plavt. mil. 1.543> Meae et stultitiae ignoscas. Nunc demum scio 
<plavt. mil. 1.544> Me fuisse excordem, caecum, incogitabilem. 
<plavt. mil. 1.545> Nam Philocomasium eccam intus. Quid nunc, furcifer? 
<plavt. mil. 1.546> Vidistin ambas? Vidi. Erum exhibeas uolo. 
<plavt. mil. 1.547> Meruisse equidem me maxumum fateor malum 
<plavt. mil. 1.548> Et tuae fecisse me hospitae aio iniuriam; 
<plavt. mil. 1.549> Sed meam esse erilem concubinam censui, 
<plavt. mil. 1.550> Quoi me custodem erus addidit miles meus. 
<plavt. mil. 1.551> Nam ex uno puteo similior numquam potis 
<plavt. mil. 1.552> Aqua aquai sumi quam haec est atque ista hospita. 
<plavt. mil. 1.553> Et me despexe ad te per impluuium tuom 
<plavt. mil. 1.554> Fateor. quidni fateare ego quod uiderim? 
<plavt. mil. 1.555> Et ibi osculantem meum hospitem cum ista hospita 
<plavt. mil. 1.556> Vidisti? Vidi (qur negem quod uiderim?), 
<plavt. mil. 1.557> Sed Philocomasium me uidisse censui. 
<plavt. mil. 1.558> Ratu~n istic me hominem esse omnium minimi preti, 
<plavt. mil. 1.559> Si ego me sciente paterer uicino meo 
<plavt. mil. 1.560> Eam fieri apud me tam insignite iniuriam? 
<plavt. mil. 1.561> Nunc demum a me insipienter factum esse arbitror 
<plavt. mil. 1.562> Quom rem cognosco; at non malitiose tamen 
<plavt. mil. 1.563> Feci. Immo indigne; nam hominem seruom suos 
<plavt. mil. 1.564> Domitos habere oportet oculos et manus 
<plavt. mil. 1.565> Orationemque. Ego<ne> si post hunc diem 
<plavt. mil. 1.566> Muttiuero, etiam quod egomet certo sciam, 
<plavt. mil. 1.567> Dato excruciandum me: egomet me dedam tibi; 
<plavt. mil. 1.568> Nunc hoc mi ignosce quaeso. Vincam animum meum, 
<plavt. mil. 1.569> Ne malitiose factum id esse aps te arbitrer. 
<plavt. mil. 1.570> Ignoscam tibi istuc. At tibi di faciant bene! 
<plavt. mil. 1.571> Ne tu hercle, si te di ament, linguam comprimes, 
<plavt. mil. 1.572> Posthac etiam illud quod scies nesciueris 
<plavt. mil. 1.573> Nec uideris quod uideris. Bene me mones, 
<plavt. mil. 1.574> Ita facere certum est. Sed satine oratu~s? Abi. 
<plavt. mil. 1.575> Numquid nunc aliud me uis? Ne me noueris. 
<plavt. mil. 1.576> Dedit hic mihi uerba. Quam benigne gratiam 
<plavt. mil. 1.577> Fecit ne iratus esset! Scio quam rem gerat 
<plavt. mil. 1.578> Vt, miles quom extemplo a foro adueniat domum, 
<plavt. mil. 1.579> Domi comprehendar. Vna hic et Palaestrio 
<plavt. mil. 1.580> Me habent uenalem: sensi et iam dudum scio. 
<plavt. mil. 1.581> Numquam hercle ex ista nassa ego hodie escam petam; 
<plavt. mil. 1.582> Nam iam aliquo aufugiam et me occultabo aliquot dies, 
<plavt. mil. 1.583> Dum haec consilescunt turbae atque irae leniunt. 
<plavt. mil. 1.584> Nam uni satis populo inpio merui mali. 
<plavt. mil. 1.585> Verum tamendem quidquid est, ibo hinc domum. - 
<plavt. mil. 1.586> Illic hinc apscessit. Sat edepol certo scio 
<plavt. mil. 1.587> Occisam saepe sapere plus multo suem: 
<plavt. mil. 1.588> Quoin id adimatur ne id quod uidit uiderit? 
<plavt. mil. 1.589> Nam illius oculi atque aures atque opinio 
<plavt. mil. 1.590> Transfugere ad nos. Vsque adhuc actum est probe; 
<plavt. mil. 1.591> Nimium festiuam mulier operam praehibuit. 
<plavt. mil. 1.592> Redeo in senatum rusum; nam Palaestrio 
<plavt. mil. 1.593> Domi nunc apud me est, Sceledrus nunc autemst foris: 
<plavt. mil. 1.594> Frequens senatus poterit nunc haberier. 
<plavt. mil. 1.595>+ibo intro, ne, dum apsum, multae sortitae fuant+. 
<plavt. mil. 1.596> Cohibete intra limen etiam uos parumper, Pleusicles,
<plavt. mil. 1.597> Sinite me priu~ perspectare, ne uspiam insidiae sient 
<plavt. mil. 1.598> Concilium quod habere uolumus. nam opus est nunc tuto loco 
<plavt. mil. 1.599> Vnde inimicus ne quis nostri spolia capiat consili. 
<plavt. mil. 1.600> Nam bene <consultum> inconsultumst, si id inimicis usuist, 
<plavt. mil. 1.601> Neque potest quin, si id inimicis usuist, opsit tibi; 
<plavt. mil. 1.602> Nam bene consultum consilium surrupitur saepissume, 
<plavt. mil. 1.603> Si minu~ cum cura aut cautela locu~ loquendi lectus est. 
<plavt. mil. 1.604> Quippe qui, si resciuere inimici consilium tuom, 
<plavt. mil. 1.605> Tuopte tibi consilio occludunt linguam et constringunt manus 
<plavt. mil. 1.606> Atque eadem quae illis uoluisti facere, illi faciunt tibi. 
<plavt. mil. 1.607> Sed speculabor nequis aut hinc aut ab laeua aut a dextera 
<plavt. mil. 1.608> Nostro consilio uenator adsit cum auritis plagis. 
<plavt. mil. 1.609> Sterilis hinc prospectus usque ad ultumamst plateam probe. 
<plavt. mil. 1.610> Euocabo. Heus Periplectomene et Pleusicles, progredimini! 
<plavt. mil. 1.611> Ecce nos tibi oboedientes. facilest imperium in bonis. 
<plavt. mil. 1.612> Sed uolo scire, eodem consilio quod intus meditati sumus 
<plavt. mil. 1.613> Gerimus rem? Magis non potest esse ad rem utibile. +Immo+ 
<plavt. mil. 1.614> Quid tibi, Pleusicles? quodn~ uobis placeat, displiceat mihi? 
<plavt. mil. 1.615> Quis homo sit magis meu~ quam tu es? Loquere lepide et commode. 
<plavt. mil. 1.616> Pol ita decet hunc facere. At hoc me facinus miserum macerat 
<plavt. mil. 1.617> Meumque cor corpusque cruciat. Quid id est quod cruciat? cedo. 
<plavt. mil. 1.618> Me tibi istuc aetatis homini facinora puerilia 
<plavt. mil. 1.619> Obicere neque te decora neque tuis uirtutibus; 
<plavt. mil. 1.620> Ea te expetere ex opibus summis mei honoris gratia 
<plavt. mil. 1.621> Mihique amanti ire opitulatum atque ea te facere facinora 
<plavt. mil. 1.622> Quae istaec aetas fugere facta magi~ quam sectari solet: 
<plavt. mil. 1.623> Eam pudet me tibi in senecta obicere sollicitudinem. 
<plavt. mil. 1.624> Nouo modo tu homo amas, siquidem te quicquam quod faxis pudet; 
<plavt. mil. 1.625> Nihil amas, umbra es amantis magi~ quam amator, Pleusicles. 
<plavt. mil. 1.626> Hancine aetatem exercere mei amoris gratia? 
<plavt. mil. 1.627> Quid ais tu? Itane tibi ego uideor oppido Accherunticus? 
<plavt. mil. 1.628> Tam capularis? Tamne tibi diu uideor uitam uiuere? 
<plavt. mil. 1.629> Nam equidem hau sum annos natus praeter quinquaginta et quattuor, 
<plavt. mil. 1.630> Clare oculis uideo, pernix sum pedibus, manibus mobilis. 
<plavt. mil. 1.631> Si albicapillus hic, uidetur neutiquam ab ingenio senex. 
<plavt. mil. 1.632> Inest in hoc emussitata sua sibi ingenua indoles. 
<plavt. mil. 1.633> Pol id quidem experior ita esse ut praedicas, Palaestrio; 
<plavt. mil. 1.634> Nam benignitas quidem huiius oppido adulescentulist. 
<plavt. mil. 1.635> Immo, hospes, magi~ quom periclum facies, magi~ nosces meam 
<plavt. mil. 1.636> Comitatem erga te amantem. Quid opus nota noscere? 
<plavt. mil. 1.637> Vt apud te exemplum experiundi habeas, ne +itas+ foris; 
<plavt. mil. 1.638> Nam nisi qui ipse amauit aegre amantis ingenium inspicit: 
<plavt. mil. 1.640_640> Et ego amoris aliquantum habeo umorisque etiam in corpore
<plavt. mil. 1.641> Nequedum exarui ex amoenis rebus et uoluptariis. 
<plavt. mil. 1.642> Vel cauillator facetus uel conuiua commodus 
<plavt. mil. 1.643> Item ero neque ego oblocutor sum alteri in conuiuio: 
<plavt. mil. 1.644> Incommoditate apstinere me apud conuiuas commodo 
<plavt. mil. 1.645> Commemini et meam orationis iustam partem persequi 
<plavt. mil. 1.646> Et meam partem itidem tacere, quom aliena est oratio; 
<plavt. mil. 1.647> Minime sputator, screator sum, itidem minime mucidus: 
<plavt. mil. 1.648> Post Ephesi sum natus, non enim in Apulis; non sum Animula. 
<plavt. mil. 1.649> O lepidum semisenem, si quas memorat uirtutes habet, 
<plavt. mil. 1.650> Atque equidem plane educatum in nutricatu Venerio! 
<plavt. mil. 1.651> Plus dabo quam praedicabo ex me uenustatis tibi. 
<plavt. mil. 1.652> Neque ego umquam alienum scortum subigito in conuiuio 
<plavt. mil. 1.653> Neque praeripio pulpamentum neque praeuorto poculum 
<plavt. mil. 1.654> Neque per uinum umquam ex me exoritur discidium in conuiuio: 
<plavt. mil. 1.655> Si quis ibi est odiosus, abeo domum, sermonem segrego; 
<plavt. mil. 1.656> Venerem, amorem amoenitatemque accubans exerceo. 
<plavt. mil. 1.657> Tu quidem edepol omnis moris ad uenustatem +uicet+; 
<plavt. mil. 1.658> Cedo tris mi homines aurichalco contra cum istis moribus. 
<plavt. mil. 1.659> At quidem illuc aetatis qui sit non inuenies alterum 
<plavt. mil. 1.660> Lepidiorem ad omnis res nec qui amicus amico sit magis. 
<plavt. mil. 1.661> Tute me ut fateare faciam esse adulescentem moribus, 
<plavt. mil. 1.662> Ita apud omnis comparebo tibi res benefactis frequens. 
<plavt. mil. 1.663> Opu~ne erit tibi aduocato tristi, iracundo? Ecce me! 
<plavt. mil. 1.664> Opu~ne leni? Leniorem dices quam mutum est mare 
<plavt. mil. 1.665> Liquidiusculusque ero quam uentus est fauonius. 
<plavt. mil. 1.666> Vel hilarissumum conuiuam hinc indidem expromam tibi 
<plavt. mil. 1.667> Vel primarium parasitum atque opsonatorem optumum; 
<plavt. mil. 1.668> Tum ad saltandum non cinaedus malacus aequest atque ego. 
<plavt. mil. 1.669> Quid ad illas artis optassis, si optio eueniat tibi? 
<plavt. mil. 1.670> Huius pro meritis ut referri pariter possit gratia, 
<plavt. mil. 1.671> Tibique, quibu~ nunc me esse experior summae sollicitudini. 
<plavt. mil. 1.672> At tibi tanto sumptui esse mihi molestumst. Morus es. 
<plavt. mil. 1.673> Nam in mala uxore atque inimico si quid sumas, sumptus est, 
<plavt. mil. 1.674> In bono hospite atque amico quaestus est quod sumitur: 
<plavt. mil. 1.675> Et quod in dinis rebus sumas sumpti sapienti lucrost. 
<plavt. mil. 1.676> Deum uirtute est te unde hospitio accipiam apud me comiter: 
<plavt. mil. 1.677> Es, bibe, animo opsequere mecum atque onera te hilaritudine. 
<plavt. mil. 1.678> Liberae sunt aedes, liber sum autem ego; me uolo uiuere. 
<plavt. mil. 1.679> Nam mihi, deum uirtute dicam, propter diuitias meas 
<plavt. mil. 1.680> Licuit uxorem dotatam genere summo ducere; 
<plavt. mil. 1.681> Sed nolo mi oblatratricem in aedis intro mittere. 
<plavt. mil. 1.682> Qur non uis? Nam procreare liberos lepidumst opus. 
<plavt. mil. 1.683> Hercle uero liberum esse tete, id multo lepidiust. 
<plavt. mil. 1.684> Tu homo et alteri sapienter potis es consulere et tibi. 
<plavt. mil. 1.685> Nam bona uxor suaue ductust, si sit usquam gentium 
<plavt. mil. 1.686> Vbi ea possit inueniri; uerum egone eam ducam domum 
<plavt. mil. 1.687> Quae mihi numquam hoc dicat "eme, mi uir, lanam, und~ tibi pallium 
<plavt. mil. 1.688> Malacum et calidum conficiatur tunicaeque hibernae bonae, 
<plavt. mil. 1.689> Ne algeas hac hieme" (hoc numquam uerbum ex uxore audias), 
<plavt. mil. 1.690> Verum priu~ quam galli cantent quae me e somno suscitet, 
<plavt. mil. 1.691> Dicat "da, mi uir, calendis meam qui matrem moenerem, 
<plavt. mil. 1.692> Da qui faciam condimenta, da quod dem quinquatrubus 
<plavt. mil. 1.693> Praecantrici, coniectrici, hariolae atque haruspicae; 
<plavt. mil. 1.694> Flagitiumst si nihil mittetur quae supercilio spicit; 
<plavt. mil. 1.695> Tum plicatricem clementer non potest quin moenerem; 
<plavt. mil. 1.696> Iam pridem, quia nihil apstulerit, suscenset ceriaria; 
<plavt. mil. 1.697> Tum opstetrix expostulauit mecum, parum missum sibi 
<plavt. mil. 1.698> Quid? Nutrici non missuru~s quicquam quae uernas alit?" 
<plavt. mil. 1.699> Haec atque huiius similia alia damna multa mulierum 
<plavt. mil. 1.700> Me uxore prohibent, mihi quae huius similis sermones serat. 
<plavt. mil. 1.701> Di tibi propitii sunt, nam hercle si istam semel amiseris 
<plavt. mil. 1.702> Libertatem, hau facile in eundem rusum restitues locum. 
<plavt. mil. 1.703> At illa laus est, magno in genere et in diuitiis maxumis 
<plavt. mil. 1.704> Liberos hominem educare, generi monumentum et sibi. 
<plavt. mil. 1.705> Quando habeo multos cognatos, quid opu~ sit mihi liberis? 
<plavt. mil. 1.706> Nunc bene uiuo et fortunate atque ut uolo atque animo ut lubet. 
<plavt. mil. 1.707> Mea bona mea morti cognatis didam, inter eos partiam. 
<plavt. mil. 1.708> I apud me aderunt, me curabunt, uisent quid agam, ecquid uelim. 
<plavt. mil. 1.709> Priu~ quam lucet adsunt, rogitant noctu ut somnum ceperim. 
<plavt. mil. 1.710> Eos pro liberis habebo qui mihi mittunt munera. 
<plavt. mil. 1.711> Sacruficant: dant inde partem mihi maiorem quam sibi, 
<plavt. mil. 1.712> Abducunt ad exta; me ad se ad prandium, ad cenam uocant: 
<plavt. mil. 1.713> Ille miserrumum se retur minimum qui misit mihi. 
<plavt. mil. 1.714> Illi inter se certant donis, egomet mecum mussito: 
<plavt. mil. 1.715> Bona mea inhiant, me certatim nutricant et munerant 
<plavt. mil. 1.716> Nimi~ bona ratione nimiumque ad te et tuam uitam uides: 
<plavt. mil. 1.717> Et tibi sunt gemini et trigemini, si te bene habes, filii. 
<plavt. mil. 1.718> Pol si habuissem, sati~ cepissem miseriarum e liberis: 
<plavt. mil. 1.720_720> Continuo excruciarer animi: si ei fort~ fuisset febris,
<plavt. mil. 1.721> Censerem emori; cecidissetue ebrius aut de equo uspiam, 
<plavt. mil. 1.722> Metuerem ne ibi diffregisset crura aut ceruices sibi. 
<plavt. mil. 1.723> Huic homini dignum est diuitias esse et diu uitam dari, 
<plavt. mil. 1.724> Qui et rem seruat et se bene habet suisque amicis usui est. 
<plavt. mil. 1.725> O lepidum caput! Ita me di deaeque ament, aequom fuit 
<plavt. mil. 1.726> Deos parauisse uno exemplo ne omnes uitam uiuerent; 
<plavt. mil. 1.727> Sicuti merci pretium statuit qui est probus agoranomus: 
<plavt. mil. 1.728> Quae probast mers, pretium ei statuit, pro uirtute ut ueneat, 
<plavt. mil. 1.729> Quae inprobast, pro mercis uitio dominum pretio pauperet, 
<plavt. mil. 1.730> Itidem diuos dispertisse uitam humanam aequom fuit: 
<plavt. mil. 1.731> Qui lepide ingeniatus esset, uitam ei longinquam darent, 
<plavt. mil. 1.732> Qui inprobi essent et scelesti, is adimerent animam cito. 
<plavt. mil. 1.733> Si hoc parauissent, et homines essent minu~ multi mali 
<plavt. mil. 1.734> Et minus audacter scelesta facerent facta, et postea, 
<plavt. mil. 1.735> Qui homines probi essent, esset is annona uilior. 
<plavt. mil. 1.736> Qui deorum consilia culpet stultus inscitusque sit, 
<plavt. mil. 1.737> Quique eos uituperet. Nunc istis rebus desisti decet. 
<plavt. mil. 1.738> Nunc uolo opsonare, ut, hospes, tua te ex uirtute et mea 
<plavt. mil. 1.739> Meae domi accipiam benigne, lepide et lepidis uictibus. 
<plavt. mil. 1.740> Nihil me paenitet iam quanto sumptui fuerim tibi; 
<plavt. mil. 1.741> Nam hospes nullus tam in amici hospitium deuorti potest 
<plavt. mil. 1.742> Quin, ubi triduom continuom fuerit, iam odiosus siet; 
<plavt. mil. 1.743> Verum ubi dies decem continuos sit, east odiorum Ilias: 
<plavt. mil. 1.744> Tam etsi dominus non inuitus patitur, serui murmurant. 
<plavt. mil. 1.745> Seruiendae seruituti ego seruos instruxi mihi, 
<plavt. mil. 1.746> Hospes, non qui mi imperarent quibu~ue ego essem obnoxius: 
<plavt. mil. 1.747> Si illis aegrest mihi id quod uolup est, meo remigio rem gerunt, 
<plavt. mil. 1.748> Tamen id quod odiost faciundumst cum malo atque ingratiis. 
<plavt. mil. 1.749> Nunc, quod occepi, opsonatum pergam. Si certumst tibi, 
<plavt. mil. 1.750> Commodulum opsona, ne magno sumptu: mihi quiduis sat est. 
<plavt. mil. 1.751> Quin tu istanc orationem hinc ueterem atque antiquam amoues? 
<plavt. mil. 1.752> Proletario sermone nunc quidem, hospes, utere; 
<plavt. mil. 1.753> Nam i solent, quando accubuere, ubi cena adpositast, dicere: 
<plavt. mil. 1.754>"Quid opus fuit hoc <sumpto> sumptu tanto nostra gratia? 
<plavt. mil. 1.755> Insaniuisti hercle, nam idem hoc hominibus sat erat decem." 
<plavt. mil. 1.756> Quod eorum caussa opsonatumst culpant et comedunt tamen. 
<plavt. mil. 1.757> Fit pol illud ad illud exemplum. Vt docte et perspecte sapit! 
<plavt. mil. 1.758> Sed eidem homines numquam dicunt, quamquam adpositumst ampliter: 
<plavt. mil. 1.759>"Iube illud demi; tolle hanc patinam; remoue pernam, nil moror; 
<plavt. mil. 1.760> Aufer illam offam porcinam, probus hic conger frigidust, 
<plavt. mil. 1.761> Remoue, abi aufer": neminem eorum haec adseuerare audias, 
<plavt. mil. 1.762> Sed procellunt sese in mensam dimidiati dum appetunt. 
<plavt. mil. 1.763> Bonu~ bene ut malos descripsit mores! Hau centensumam 
<plavt. mil. 1.764> Partem dixi atque, otium rei si sit, possum expromere. 
<plavt. mil. 1.765> Igitur id quod agitur, <ei> hic primum praeuorti decet. 
<plavt. mil. 1.766> Nunc hoc animum aduortite ambo. Mihi opus est opera tua, 
<plavt. mil. 1.767> Periplectomene; nam ego inueni lepidam sycophantiam 
<plavt. mil. 1.768> Qui admutiletur miles usque caesariatus, atque uti 
<plavt. mil. 1.769> Huic amanti ac Philocomasio hanc ecficiamus copiam, 
<plavt. mil. 1.770> Vt hic eam abducat habeatque. Dari istanc rationem uolo. 
<plavt. mil. 1.771> At ego mi anulum dari istunc tuom uolo. Quam ad rem usui est? 
<plavt. mil. 1.772> Quando habebo, igitur rationem mearum fabricarum dabo. 
<plavt. mil. 1.773> Vtere, accipe. Accipe a me rusum rationem doli 
<plavt. mil. 1.774> Quam institui. Perpurigatis damu~ tibi ambo operam auribus. 
<plavt. mil. 1.775> Eru~ meus ita magnus moechus mulierum est ut neminem 
<plavt. mil. 1.776> Fuisse aeque neque futurum credo. Credo ego istuc idem. 
<plavt. mil. 1.777> Isque Alexandri praestare praedicat formam suam 
<plavt. mil. 1.778> Itaque omnis se ultro sectari in Epheso memorat mulieres. 
<plavt. mil. 1.779> Edepol qui te de isto multi cupiunt nunc mentirier, 
<plavt. mil. 1.780> Sed ego ita esse ut dicis teneo pulchre. Proin, Palaestrio, 
<plavt. mil. 1.781> Quam potis tam uerba confer maxume ad compendium. 
<plavt. mil. 1.782> Ecquam tu potis reperire forma lepida mulierem 
<plavt. mil. 1.783> Quoi facetiarum cor pectusque sit plenum et doli? 
<plavt. mil. 1.784> Ingenuamne an libertinam? Aequi istuc facio, dum modo 
<plavt. mil. 1.785> Eam des quae sit quaestuosa, quae alat corpus corpore, 
<plavt. mil. 1.786> Quoique sapiat pectus; nam cor non potest quod nulla habet. 
<plavt. mil. 1.787> Lautam uis an quae nondum sit lauta? Sic consucidam, 
<plavt. mil. 1.788> Quam lepidissumam potis quamque adulescentem maxume. 
<plavt. mil. 1.789> Habeo eccillam meam clientam, meretricem adulescentulam. 
<plavt. mil. 1.790> Sed quid ea usus est? Vt ad te eam iam deducas domum 
<plavt. mil. 1.791> Itaque eam huc ornatam adducas, ex matronarum modo, 
<plavt. mil. 1.792> Capite compto, crinis uittasque habeat adsimuletque se 
<plavt. mil. 1.793> Tuam esse uxorem: ita praecipiundum est. Erro quam insistas uiam. 
<plavt. mil. 1.794> At scietis. Sed ecqua ancillast illi? Est prime cata. 
<plavt. mil. 1.795> Ea quoque opus est. Ita praecipito mulieri atque ancillulae, 
<plavt. mil. 1.796> Vt simulet se tuam esse uxorem et deperire hunc militem, 
<plavt. mil. 1.797> Quasique hunc anulum faueae suae dederit, ea porro mihi, 
<plavt. mil. 1.798> Militi ut darem, quasique ego rei sim interpres. Audio. 
<plavt. mil. 1.799> Ne me surdum uerberauit! Si audes, ego recte meis 
<plavt. mil. 1.799a_799a> Auris ut * *
<plavt. mil. 1.800> Ei dabo, <a> tua mi uxore dicam delatum et datum, 
<plavt. mil. 1.801> Vt sese ad eum conciliarem; ille eiusmodi est: cupiet miser, 
<plavt. mil. 1.802> Qui nisi adulterio studiosus rei nulli aliaest inprobus. 
<plavt. mil. 1.803> Non potuit reperire, si ipsi Soli quaerendas dares, 
<plavt. mil. 1.804> Lepidiores duas ad hanc rem quam ego. Habe animum bonum. 
<plavt. mil. 1.805> Ergo adcura, sed propere opust. Nunc tu ausculta mi, Pleusicles. 
<plavt. mil. 1.806> Tibi sum oboediens. Hoc facito, miles domum ubi aduenerit, 
<plavt. mil. 1.807> Memineris ne Philocomasium nomines. Quem nominem? 
<plavt. mil. 1.808> Diceam. Nempe eandem quae dudum constitutast. Pax! Abi. 
<plavt. mil. 1.809> Meminero. Sed quid meminisse id refert, <rogo> ego te tamen. 
<plavt. mil. 1.810> Ego enim dicam tum quando usus poscet; interea tace; 
<plavt. mil. 1.811> Vt nunc etiam hic agit, actutum partis defendas tuas. 
<plavt. mil. 1.812> Eo ego intro igitur. - Et praecepta sobrie ut cures face. 
<plavt. mil. 1.813> Quantas res turbo, quantas moueo machinas!
<plavt. mil. 1.814> Eripiam ego hodie concubinam militi, 
<plavt. mil. 1.815> Si centuriati bene sunt manuplares mei. 
<plavt. mil. 1.816> Sed illum uocabo. Heus Sceledre, nisi negotiumst, 
<plavt. mil. 1.817> Progredere ante aedis, te uocat Palaestrio. 
<plavt. mil. 1.818> Non operaest Sceledro. Quid iam? Sorbet dormiens. 
<plavt. mil. 1.819> Quid, sorbet? Illud "stertit" uolui dicere. 
<plavt. mil. 1.821_821> Sed quia consimile est, quom stertas, quasi sorbeas -
<plavt. mil. 1.822> Eho an dormit Sceledrus intus? Non naso quidem, 
<plavt. mil. 1.823> Nam eo magnum clamat. Tetigit calicem clanculum: 
<plavt. mil. 1.824>+domisit+ nardini amphoram cellarius. 
<plavt. mil. 1.825> Eho tu sceleste, qui illi subpromu~s, eho - 
<plavt. mil. 1.826> Quid uis? Qui lubitum est illi condormiscere? 
<plavt. mil. 1.827> Oculis opinor. Non te istuc rogito, scelus. 
<plavt. mil. 1.828> Procede huc. Periisti iam nisi uerum scio. 
<plavt. mil. 1.829> Prompsisti tu illi uinum? Non prompsi. Negas? 
<plavt. mil. 1.830> Nego hercle uero, nam ill~ me uotuit dicere; 
<plavt. mil. 1.831> Neque equidem heminas octo exprompsi in urceum 
<plavt. mil. 1.832> Neque illic calidum exbibit in prandium. 
<plavt. mil. 1.833> Neque tu bibisti? Di me perdant si bibi, 
<plavt. mil. 1.834> Si bibere potui! quid iam? quia enim opsorbui; 
<plavt. mil. 1.835> Nam nimi~ calebat, amburebat gutturem. 
<plavt. mil. 1.836> Alii ebrii sunt, alii poscam potitant. 
<plavt. mil. 1.837> Bono subpromo et promo cellam creditam! 
<plavt. mil. 1.838> Tu hercle idem faceres si tibi esset credita: 
<plavt. mil. 1.840_840> Quoniam aemulari non licet, nunc inuides.
<plavt. mil. 1.841> Eho an umquam prompsit antehac? Responde, scelus. 
<plavt. mil. 1.842> Atque ut tu scire possies, dico tibi: 
<plavt. mil. 1.843> Si falsa dices, Lurcio, excruciabere. 
<plavt. mil. 1.844> Ita uero? ut tu ipse me dixisse delices, 
<plavt. mil. 1.845> Post <e> sagina ego eiciar cellaria, 
<plavt. mil. 1.846> Vt tibi, si promptes, alium subpromum pares. 
<plavt. mil. 1.847> Non edepol faciam. Age eloquere audacter mihi. 
<plavt. mil. 1.848> Numquam edepol uidi promere. Verum hoc erat: 
<plavt. mil. 1.849> Mihi imperabat, ego promebam postea. 
<plavt. mil. 1.850> Hoc illi crebro capite sistebant cadi. 
<plavt. mil. 1.851> Non hercle tam istoc ualide cassabant cadi 
<plavt. mil. 1.852> Sed in cella erat paullum nimi~ loculi lubrici, 
<plavt. mil. 1.853> Ibi erat bilibris aula sic propter cados, 
<plavt. mil. 1.854> Ea saepe deciens complebatur: uidi eam 
<plavt. mil. 1.855> Plenam atque inanem fieri; opera maxuma, 
<plavt. mil. 1.856> Vbi bacchabatur aula, cassabant cadi. 
<plavt. mil. 1.857> Abi, abi intro iam. Vos in cella uinaria 
<plavt. mil. 1.858> Bacchanal facitis. Iam hercle ego illum adducam a foro. 
<plavt. mil. 1.859> Perii! Excruciabit me erus, domum si uenerit, 
<plavt. mil. 1.860> Quom haec facta scibit, quia sibi non dixerim. 
<plavt. mil. 1.861> Fugiam hercle aliquo atque hoc in diem extollam malum. 
<plavt. mil. 1.862> Ne dixeritis, opsecro, huic, uostram fidem! 
<plavt. mil. 1.863> Quo tu agis? Missus sum alio: iam huc reuenero. 
<plavt. mil. 1.864> Quis misit? Philocomasium. Abi, actutum redi. 
<plavt. mil. 1.865> Quaeso tamen tu meam partem, infortunium 
<plavt. mil. 1.866> Si diuidetur, me apsente accipito tamen. - 
<plavt. mil. 1.867> Modo intellexi quam rem mulier gesserit: 
<plavt. mil. 1.868> Quia Sceledrus dormit, hunc subcustodem suom 
<plavt. mil. 1.869> Foras ablegauit, dum ab se huc transiret. Placet 
<plavt. mil. 1.870> Sed Periplectomenus quam ei mandaui mulierem 
<plavt. mil. 1.871> Nimi~ lepida forma ducit. Di hercle hanc rem adiuuant. 
<plavt. mil. 1.872> Quam digne ornata incedit, hau meretricie! 
<plavt. mil. 1.873> Lepide hoc succedit sub manus negotium. 
<plavt. mil. 1.874> Rem omnem tibi, Acroteleutium, tibique una, Milphidippa, 
<plavt. mil. 1.875> Domi demonstraui in ordine. Hanc fabricam fallaciasque 
<plavt. mil. 1.876> Minu~ si tenetis, denuo uolo percipiatis plane; 
<plavt. mil. 1.877> Sati~ si intellegitis, aliud est quod potius fabulemur. 
<plavt. mil. 1.878> Stultitia atque insipientia mea istaec sit, mi patrone, 
<plavt. mil. 1.879> Me ire in opus alienum aut ibi meam operam pollicitari, 
<plavt. mil. 1.880> Si ea in opificina nesciam aut mala esse aut fraudulenta. 
<plavt. mil. 1.881> At meliust commonerier. Meretricem commoneri 
<plavt. mil. 1.882> Quam sane magni referat, nihil clam est. Quin egomet ultro, 
<plavt. mil. 1.883> Postquam adbibere aures meae tuam oram orationis, 
<plavt. mil. 1.884> Tibi dixi, miles quem ad modum potisset deasciarei. 
<plavt. mil. 1.885> At nemo solus sati~ sapit. Nam ego multos saepe uidi 
<plavt. mil. 1.886> Regionem fugere consili priu~ quam repertam haberent. 
<plavt. mil. 1.887> Si quid faciundum est mulieri male atque malitiose, 
<plavt. mil. 1.888> Ea sibi inmortalis memoriast meminisse et sempiterna; 
<plavt. mil. 1.889> Sin bene quid aut fideliter faciundumst, eo deueniunt 
<plavt. mil. 1.890> Obliuiosae extemplo uti fiant, meminisse nequeunt. 
<plavt. mil. 1.891> Ergo istuc metuo, quom uenit uobis faciundum utrumque: 
<plavt. mil. 1.892> Nam id proderit mihi, militi male quod facietis ambae. 
<plavt. mil. 1.893> Dum nescientes quod bonum faciamus, ne formida. 
<plavt. mil. 1.895_895> Mala mille meres. St! ne paue, peioribus conueniunt.
<plavt. mil. 1.896> Ita uos decet. Consequimini. Cesso ego illis obuiam ire. 
<plavt. mil. 1.897> Venire saluom gaudeo, lepide hercle ornatus cedis. 
<plavt. mil. 1.898> Bene opportuneque obuiam es, Palaestrio. Em tibi adsunt 
<plavt. mil. 1.899> Quas me iussisti adducere et quo ornatu. Eu! noster esto. 
<plavt. mil. 1.900> Palaestrio Acroteleutium salutat. Quis hic amabo est 
<plavt. mil. 1.901> Qui tam pro nota nominat me? Hic noster architectust. 
<plavt. mil. 1.902> Salue, architecte. Salua sis. Sed dic mihi, ecquid hic te 
<plavt. mil. 1.903> Onerauit praeceptis? Probe meditatam utramque duco. 
<plavt. mil. 1.904> Audire cupio quem ad modum; ne quid peccetis paueo. 
<plavt. mil. 1.905> Ad tua praecepta de meo nihil his nouom adposiui. 
<plavt. mil. 1.906> Nemp~ ludificari militem tuom erum uis? Exlocuta es. 
<plavt. mil. 1.907> Lepide et sapienter, commode et facete res parata est. 
<plavt. mil. 1.908> Atque huius uxorem te uolo <ted> adsimulare. fiat. 
<plavt. mil. 1.909> Quasi militi animum adieceris simulare. sic futurum est. 
<plavt. mil. 1.910> Quasique ea res per me interpretem et tuam ancillam ei curetur. 
<plavt. mil. 1.911> Bonu~ uatis poteras esse, nam quae sunt futura dicis. 
<plavt. mil. 1.912> Quasique anulum hunc ancillula tua aps te detulerit ad me 
<plavt. mil. 1.913> Quem ego militi <porro> darem tuis uerbis. Vera dicis. 
<plavt. mil. 1.914> Quid istis nunc memoratis opust quae commeminere? Meliust. 
<plavt. mil. 1.915> Nam, mi patrone, hoc cogitato, ubi probus est architectus, 
<plavt. mil. 1.916> Bene lineatam si semel carinam conlocauit, 
<plavt. mil. 1.917> Facile esse nauem facere, ubi fundata, constitutast. 
<plavt. mil. 1.918> Nunc haec carina sati~ probe fundata, bene statutast, 
<plavt. mil. 1.919> Adsunt fabri architectique <adsunt> ad eam haud inperiti. 
<plavt. mil. 1.920> Si non nos materiarius remoratur, quod opust qui det 
<plavt. mil. 1.921>(Noui indolem nostri ingeni), cito erit parata nauis. 
<plavt. mil. 1.922> Nemp~ tu nouisti militem meum erum? Rogare mirumst. 
<plavt. mil. 1.923> Populi odium quidni nouerim, magnidicum, cincinnatum, 
<plavt. mil. 1.924> Moechum unguentatum? Num ille te nam nouit? Numquam uidit: 
<plavt. mil. 1.925> Qui nouerit me quis ego sim? Nimi~ lepide fabulare; 
<plavt. mil. 1.926> Eo pote fuerit lepidius pol fieri. Potin ut hominem 
<plavt. mil. 1.927> Mihi des, quiescas cetera? Ni ludificata lepide 
<plavt. mil. 1.928> Ero, culpam omnem in me imponito. Age igitur intro abite, 
<plavt. mil. 1.929> Insistite hoc negotium sapienter. Alia cura. 
<plavt. mil. 1.930> Age, Periplectomene, has nunciam duc intro; ego ad forum illum 
<plavt. mil. 1.931> Conueniam atque illi hunc anulum dabo atque praedicabo 
<plavt. mil. 1.932> A tua uxore mihi datum esse eamque illum deperire; 
<plavt. mil. 1.933> Hanc ad nos, quom extemplo a foro ueniemus, mittitote. 
<plavt. mil. 1.934> Quasi clanculum ad <eum> missa sit. Faciemus: alia cura. 
<plavt. mil. 1.935> Vos modo curate, ego illum probe iam oneratum huc acciebo. - 
<plavt. mil. 1.936> Bene ambula, bene rem geras. Egone hoc si ecficiam plane, 
<plavt. mil. 1.937> Vt concubinam militis meus hospes habeat hodie 
<plavt. mil. 1.938> Atque hinc Athenas auehat, <si> hodie hunc dolum dolamus, 
<plavt. mil. 1.940_940> Quid tibi ego mittam muneris! Datne ab se mulier operam?
<plavt. mil. 1.941> Lepidissume et comissume - Confido confuturum. 
<plavt. mil. 1.942> Vbi facta erit conlatio nostrarum malitiarum, 
<plavt. mil. 1.943> Hau uereor ne nos subdola perfidia peruincamur. 
<plavt. mil. 1.944> Abeamus ergo intro, haec uti meditemur cogitate, 
<plavt. mil. 1.945> Vt accurate et commode hoc quod agendumst exsequamur, 
<plavt. mil. 1.946> Ne quid, ubi miles uenerit, titubetur. Tu morare. 
<plavt. mil. 1.947> Volup est, quod agas, si id procedit lepide atque ex sententia;
<plavt. mil. 1.948> Nam ego hodie ad Seleucum regem misi parasitum meum, 
<plavt. mil. 1.949> Vt latrones quos conduxi hinc ad Seleucum duceret, 
<plavt. mil. 1.950> Qui eius regnum tutarentur, mihi dum fieret otium. 
<plavt. mil. 1.951> Quin tu tuam rem cura potius quam Seleuci, quae tibi 
<plavt. mil. 1.952> Condicio noua et luculenta fertur per me interpretem. 
<plavt. mil. 1.953> Immo omnis res posteriores pono atque operam do tibi. 
<plavt. mil. 1.954> Loquere: auris meas profecto dedo in dicionem tuam. 
<plavt. mil. 1.955> Circumspicedum ne quis nostro hic auceps sermoni siet. 
<plavt. mil. 1.956> Nam hoc negoti clandestino ut agerem mandatumst mihi. 
<plavt. mil. 1.957> Nemo adest. Hunc arrabonem amoris primum a me accipe. 
<plavt. mil. 1.958> Quid hic? Vnde est? A luculenta ac festiua femina, 
<plavt. mil. 1.959> Quae te amat tuamque expetessit pulchram pulchritudinem; 
<plavt. mil. 1.960> Eius nunc mi anulum ad te ancilla porro ut deferrem dedit. 
<plavt. mil. 1.961> Quid ea? Ingenuan an festuca facta e serua liberast? Is 
<plavt. mil. 1.962> Vah! egone ut ad te ab libertina esse auderem internuntius, 
<plavt. mil. 1.963> Qui ingenuis sati~ responsare nequeas quae cupiunt tui? 
<plavt. mil. 1.965_965> Nuptanst an uidua? Et nupta et uidua. Quo pacto potis
<plavt. mil. 1.966> Nupta et uidua esse eadem? Quia adulescens nuptast cum sene. 
<plavt. mil. 1.967> Eugae! Lepida et liberali formast. Caue mendacium. 
<plavt. mil. 1.968> Ad tuam formam illa una dignast. Hercle pulchram praedicas. 
<plavt. mil. 1.969> Sed quis east? Senis huius uxor Periplectomeni e proxumo. 
<plavt. mil. 1.970> Ea demoritur te atque ab illo cupit abire: odit senem. 
<plavt. mil. 1.971> Nunc te orare atque opsecrare iussit ut eam copiam 
<plavt. mil. 1.972> Sibi potestatemque facias. Cupio hercle equidem si illa uolt. 
<plavt. mil. 1.973> Quae cupit? Quid illa faciemus concubina quae domist? 
<plavt. mil. 1.974> Quin tu illam iube aps te abire quo lubet: sicut soror 
<plavt. mil. 1.975> Eius huc gemina uenit Ephesum et mater, accersuntque eam. 
<plavt. mil. 1.976> Eho tu, aduenit Ephesum mater eiius? Aiunt qui sciunt. 
<plavt. mil. 1.977> Hercle occasionem lepidam, ut mulierem excludam foras! 
<plavt. mil. 1.978> Immo uin tu lepide facere? Loquere et consilium cedo. 
<plavt. mil. 1.979> Vin tu illam actutum amouere, a te ut abeat per gratiam? 
<plavt. mil. 1.980> Cupio. Tum te hoc facere oportet. Tibi diuitiarum adfatimst: 
<plavt. mil. 1.981> Iube sibi aurum atque ornamenta, quae illi instruxti mulieri, 
<plavt. mil. 1.982> Dono habere, <abire>, auferre aps te quo lubeat sibi. 
<plavt. mil. 1.983> Placet ut dicis; sed ne istanc amittam et haec mutet fidem 
<plavt. mil. 1.984> Vide modo. Vah! delicatu~s, quae te tamquam oculos amet. 
<plavt. mil. 1.985> Venu~ me amat. St tace! aperiuntur fores, concede huc clanculum. 
<plavt. mil. 1.986> Haec celox illiust, quae hinc egreditur, internuntia. 
<plavt. mil. 1.987> Quae haec celox? Ancillula illiust, quae hinc egreditur foras. 
<plavt. mil. 1.988> Quae anulum istunc attulit quem tibi dedi. Edepol haec quidem 
<plavt. mil. 1.989> Bellulast. Pithecium haec est prae illa et spinturnicium. 
<plavt. mil. 1.990> Viden tu illam oculis uenaturam facere atque aucupium auribus? 
<plavt. mil. 1.991> Iam est ante aedis circus ubi sunt ludi faciundi mihi. 
<plavt. mil. 1.992> Dissimulabo, hos quasi non uideam neque esse hic etiamdum sciam. 
<plavt. mil. 1.993> Tace, subauscultemus ecquid de me fiat mentio. 
<plavt. mil. 1.994> Numquis hic prope adest qui rem alienam potius curet quam suam, 
<plavt. mil. 1.995> Qui aucupet me quid agam, qui de uesperi uiuat suo? 
<plavt. mil. 1.996> Eos nunc homines metuo, mihi ne opsint neue opstent uspiam, 
<plavt. mil. 1.997> Domo si bitant, dum huc transbitat, quae huius cupiens corporist, 
<plavt. mil. 1.997a_997a> Era mea, quoius propter amorem cor nunc miserae contremit,
<plavt. mil. 1.998> Quae amat hunc hominem nimium lepidum et nimia pulchritudine, 
<plavt. mil. 1.999> Militem Pyrgopolynicem. Satin haec quoque me deperit? 
<plavt. mil. 1.1000> Meam laudat speciem. Edepol huiius sermo hau cinerem quaeritat. 
<plavt. mil. 1.1001> Quo argumento? Quia enim loquitur laute et minime sordide. 
<plavt. mil. 1.1002> Quidquid istaec de te loquitur, nihil attrectat sordidi. 
<plavt. mil. 1.1003> Tum autem illa ipsa est nimium lepida nimi~que nitida femina. 
<plavt. mil. 1.1004> Hercle uero iam adlubescit primulum, Palaestrio. 
<plavt. mil. 1.1005> Priu~ne quam illam oculis tuis - Videon id quod credo tibi? 
<plavt. mil. 1.1006> Tum haec celocla autem illa apsente subigit me ut amem. Hercle hanc quidem 
<plavt. mil. 1.1007> Nihil tu amassis; mihi haec desponsast: tibi si illa hodie nupserit, 
<plavt. mil. 1.1008> Ego hanc continuo uxorem ducam. Quid ergo hanc dubitas conloqui? 
<plavt. mil. 1.1009> Sequere hac me ergo. Pedisequos tibi sum. Vtinam, quoius caussa foras 
<plavt. mil. 1.1010> Sum egressa, <eiius> conueniundi mihi potestas euenat. 
<plavt. mil. 1.1011> Erit et tibi exoptatum optinget, bonum habe animum, ne formida;
<plavt. mil. 1.1012> Homo quidamst qui scit quod quaeris ubi sit. quem ego hic audiui? 
<plavt. mil. 1.1013> Socium tuorum conciliorum et participem consiliorum. 
<plavt. mil. 1.1014> Tum pol ego id quod celo hau celo. Immo et celas et non celas. 
<plavt. mil. 1.1015> Quo argumento? Infidos celas: ego sum tibi firme fidus. 
<plavt. mil. 1.1016> Cedo signum, si harunc Baccharum es. Amat mulier quaedam quendam. 
<plavt. mil. 1.1017> Pol istuc quidem multae. At non multae de digito donum mittunt. 
<plavt. mil. 1.1018> Enim cognoui nunc, fecisti modo mi ex procliuo planum. 
<plavt. mil. 1.1019> Sed hic numquis adest? Vel adest uel non. Cedo te mihi solae solum. 
<plavt. mil. 1.1020> Breuin an longinquo sermoni? Tribu~ uerbis. Iam ad te redeo. 
<plavt. mil. 1.1021> Quid ego? Hic astabo tantisper cum hac forma et factis frustra? 
<plavt. mil. 1.1022> Patere atque asta, tibi ego hanc operam do. Properando - excrucior. 
<plavt. mil. 1.1023> Pedetemptim (tu haec scis) tractare soles hasce huiius modi mercis. 
<plavt. mil. 1.1024> Age age ut tibi maxume concinnumst. Nullumst hoc stolidiu~ saxum. 
<plavt. mil. 1.1025> Redeo ad te. Quid me uoluisti? Quo pacto hoc Ilium appelli 
<plavt. mil. 1.1026> Velis, id fero ad te consilium. Quasi hunc depereat - Teneo istuc. 
<plavt. mil. 1.1027> Conlaudato formam et faciem et uirtutes commemorato. 
<plavt. mil. 1.1028> Ad eam rem habeo omnem aciem, tibi uti dudum iam demonstraui. 
<plavt. mil. 1.1029> Tu cetera cura et contempla et de meis uenator uerbis. 
<plavt. mil. 1.1030> Aliquam mihi partem hodie operae des denique, iam tandem ades +ilico+ 
<plavt. mil. 1.1031> Adsum, impera si quid uis. Quid illaec narrat tibi? Lamentari 
<plavt. mil. 1.1032> Ait illam, miseram cruciari et lacrumantem se adflictare, 
<plavt. mil. 1.1033> Quia tis egeat, quia te careat. Ob eam rem huc ad te missast. 
<plavt. mil. 1.1034> Iube adire. At scin quid tu facias? Facito fastidi plenum, 
<plavt. mil. 1.1035> Quasi non lubeat; me inclamato, quia sic te uolgo uolgem. 
<plavt. mil. 1.1036> Memini et praeceptis parebo. Vocon ergo hanc quae te quaerit? 
<plavt. mil. 1.1037> Adeat, si quid uolt. Si quid uis, adi, mulier. Pulcher, salue. 
<plavt. mil. 1.1038> Meum cognomentum commemorauit. Di tibi dent quaequomque optes. 
<plavt. mil. 1.1039> Tecum aetatem exigere ut liceat - Nimium optas. Non me dico, 
<plavt. mil. 1.1040> Sed eram meam quae te demoritur. Aliae multae idem istuc cupiunt 
<plavt. mil. 1.1041> Quibu~ copia non est. Ecastor hau mirum si te habes carum, 
<plavt. mil. 1.1042> Hominem tam pulchrum et praeclarum uirtute et forma, factis. 
<plavt. mil. 1.1043> Deu~ dignior fuit quisquam homo qui esset? Non hercle humanust ergo - 
<plavt. mil. 1.1044> Nam uolturio plus humani credo est. Magnum me faciam 
<plavt. mil. 1.1045> Nunc quom illaec me illi conlaudat. Viden tu ignauom ut sese infert? 
<plavt. mil. 1.1046> Quin tu huic responde, haec illaec est ab illa quam dudum <dixi>. 
<plavt. mil. 1.1047> Qua ab illarum? Nam ita me occursant multae: meminisse hau possum. 
<plavt. mil. 1.1048> Ab illa quae digitos despoliat suos et tuos digitos decorat. 
<plavt. mil. 1.1049> Nam hunc anulum ab tui cupienti huic detuli, hic porro <ad te>. 
<plavt. mil. 1.1050> Quid nunc tibi uis, mulier? Memora. Vt quae te cupit, eam ne spernas, 
<plavt. mil. 1.1051> Quae per tuam nunc uitam uiuit: sit necne sit spes in te uno est. 
<plavt. mil. 1.1052> Quid nunc uolt? Te compellare et complecti et contrectare. 
<plavt. mil. 1.1053> Nam nisi tu illi fers suppetias, iam illa animum despondebit. 
<plavt. mil. 1.1054> Age, 
<plavt. mil. 1.1054a_1054a> Mi Achilles, fiat quod te oro, serua illam pulchram pulchre,
<plavt. mil. 1.1055> Exprome benignum ex te ingenium, urbicape, occisor regum. 
<plavt. mil. 1.1056> Eu hercle odiosas res! quotiens hoc tibi, uerbero, ego interdixi, 
<plavt. mil. 1.1057> Meam ne sic uolgo pollicitere operam? audin tu, mulier? 
<plavt. mil. 1.1058> Dixi hoc tibi dudum et nunc dico: nisi huic uerri adfertur merces, 
<plavt. mil. 1.1060_1060> Non hic suo seminio quemquam proculenam impertiturust.
<plavt. mil. 1.1061> Dabitur quantum ipsus preti poscet. Talentum Philippi huic opus auri est; 
<plavt. mil. 1.1062> Minus ab nemine accipiet. Eu ecastor nimi~ uilest tandem! 
<plavt. mil. 1.1063> Non mihi auaritia umquam innatast: satis habeo diuitiarum, 
<plavt. mil. 1.1064> Plus mi auri mille est modiorum Philippi. Praeter thensauros. 
<plavt. mil. 1.1065> Tum argenti montes, non massas, habet Aetina non aeque altos. 
<plavt. mil. 1.1066> Eu ecastor 
<plavt. mil. 1.1066a_1066a> Hominem peiiurum! ut ludo? Quid ego? ut sublecto? Scite.
<plavt. mil. 1.1067> Sed amabo, mitte me actutum. Quin tu huic respondes aliquid, 
<plavt. mil. 1.1068> Aut facturum aut non facturum? Quid illam miseram animi excrucias, 
<plavt. mil. 1.1069> Quae numquam male de te meritast? Iube eampse exire huc ad nos. 
<plavt. mil. 1.1070> Dic me ei omnia quae uolt facturum. Faci~ nunc ut facere aequom, 
<plavt. mil. 1.1071> Quom, quae te uolt, eandem tu uis. Non insulsum huic ingenium. 
<plavt. mil. 1.1072> Quomq~ me oratricem hau spreuisti sistique exorare ex te. 
<plavt. mil. 1.1073> Quid est? Vt ludo? Nequeo hercle equidem risu admoderarier: hahahae! 
<plavt. mil. 1.1074> Ob eam caussam huc aps te auorti. Non edepol tu scis, mulier, 
<plavt. mil. 1.1075> Quantum ego honorem nunc illi habeo. Scio et istuc illi dicam. 
<plavt. mil. 1.1076> Contra auro alii hanc uendere potuit operam. Pol istuc tibi credo. 
<plavt. mil. 1.1077> Meri bellatores gignuntur, quas hic praegnatis fecit, 
<plavt. mil. 1.1078> Et pueri annos octingentos uiuont. Vae tibi, nugator! 
<plavt. mil. 1.1079> Quin mille annorum perpetuo uiuont ab saeclo ad saeclum. 
<plavt. mil. 1.1080> Eo minu~ dixi ne haec censeret me aduorsum se mentiri. 
<plavt. mil. 1.1081> Perii! Quot hic ipse annos uiuet, quoius filii tam diu uiuont? 
<plavt. mil. 1.1082> Postriduo natus sum ego, mulier, quam Iuppiter ex Ope natust. 
<plavt. mil. 1.1083> Si hic pridie natus foret quam ille est, hic haberet regnum in caelo. 
<plavt. mil. 1.1084> Iam iam sat, amabo, est. Sinite abeam, si possum, uiua a uobis. 
<plavt. mil. 1.1085> Quin ergo abeis, quando responsumst? Ibo atque illam huc adducam, 
<plavt. mil. 1.1086> Propter <quam> opera est mihi. Numquid uis? Ne magi~ sim pulcher quam sum, 
<plavt. mil. 1.1087> Ita me mea forma habet sollicitum. Quid hic nunc stas? quin abis? Abeo. 
<plavt. mil. 1.1088> Atque adeo (audin?) dicito docte et cordate, ut cor ei saliat - 
<plavt. mil. 1.1089> Philocomasio dic, sist istic, domum ut transeat: hunc hic esse. 
<plavt. mil. 1.1090>+Hic cum era est, clam nostrum hunc+ sermonem sublegerunt. 
<plavt. mil. 1.1091> Lepide factumst: iam ex sermone hoc gubernabunt doctiu~ porro. 
<plavt. mil. 1.1092> Remorare, abeo. - Neque te remoror neque tango neque te - taceo. 
<plavt. mil. 1.1093> Iube maturare illam exire huc. Iam istic rei praeuortemur. 
<plavt. mil. 1.1094> Quid nunc mihi es auctor ut faciam, Palaestrio,
<plavt. mil. 1.1095> De concubina? nam nullo pacto potest 
<plavt. mil. 1.1096> Prius haec in aedis recipi quam illam amiserim. 
<plavt. mil. 1.1097> Quid me consultas quid agas? Dixi equidem tibi 
<plavt. mil. 1.1098> Quo id pacto fieri possit clementissume. 
<plavt. mil. 1.1099> Aurum atque uestem muliebrem omnem habeat sibi 
<plavt. mil. 1.1100> Quae illi instruxisti: sumat, habeat, auferat; 
<plavt. mil. 1.1101> Dicasque tempus maxume esse ut eat domum: 
<plavt. mil. 1.1102> Sororem geminam adesse et matrem dicito, 
<plavt. mil. 1.1103> Quibu~ concomitata recte deueniat domum. 
<plavt. mil. 1.1104> Qui tu scis eas adesse? Quia oculis meis 
<plavt. mil. 1.1105> Vidi hic sororem esse eiius. Conuenitne eam? 
<plavt. mil. 1.1106> Conuenit. Ecquid fortis uisast? Omnia 
<plavt. mil. 1.1107> Vis optinere. Vbi matrem esse aiebat soror? 
<plavt. mil. 1.1108> Cubare in naui lippam atque oculis turgidis 
<plavt. mil. 1.1109> Nauclerus dixit, qui illas aduexit, mihi. 
<plavt. mil. 1.1110> Is ad hos nauclerus hospitio deuortitur. 
<plavt. mil. 1.1111> Quid is? Ecquid fortis? Abi sis hinc, nam tu quidem 
<plavt. mil. 1.1112> Ad equas fuisti scitus admissarius, 
<plavt. mil. 1.1113> Qui consectare qua maris qua feminas. 
<plavt. mil. 1.1114> Hoc age nunc. Istuc quod das consilium mihi, 
<plavt. mil. 1.1115> Te cum illa uerba facere de ista re uolo; 
<plavt. mil. 1.1116> Nam cum illa sane congruos sermo tibi. 
<plavt. mil. 1.1117> Qui potius quam tute adeas, tuam rem tute agas? 
<plavt. mil. 1.1118> Dicas uxorem tibi necessum ducere 
<plavt. mil. 1.1119> Cognatos persuadere, amicos cogere. 
<plavt. mil. 1.1120> Itan tu censes? Quid ego ni ita censeam? 
<plavt. mil. 1.1121> Ibo igitur intro. Tu hic ante aedis interim 
<plavt. mil. 1.1122> Speculare, ut, ubi illaec prodeat, me prouoces. 
<plavt. mil. 1.1123> Tu modo istuc cura quod agis. Curatum id quidemst. 
<plavt. mil. 1.1124> Quin si uoluntate nolet, ui extrudam foras. 
<plavt. mil. 1.1125> Istuc caue faxis; quin potius per gratiam 
<plavt. mil. 1.1126> Bonam abeat aps te. Atque illaec quae dixi dato, 
<plavt. mil. 1.1127> Aurum, ornamenta quae illi instruxisti ferat. 
<plavt. mil. 1.1128> Cupio hercle. Credo te facile impetrassere. 
<plavt. mil. 1.1129> Sed abi intro. Noli stare. Tibi sum oboediens. - 
<plavt. mil. 1.1130> Numquid uidetur demutare +aut utique+ 
<plavt. mil. 1.1131> Dixi esse uobis dudum hunc moechum militem? 
<plavt. mil. 1.1132> Nunc ad me ut ueniat usust Acroteleutium aut 
<plavt. mil. 1.1133> Ancillula eius aut Pleusicles. Pro Iuppiter, 
<plavt. mil. 1.1134> Satine ut Commoditas usquequaque me adiuuat! 
<plavt. mil. 1.1135> Nam quos uidere exoptabam me maxume, 
<plavt. mil. 1.1136> Vna exeuntis uideo hinc e proxumo. 
<plavt. mil. 1.1137> Sequimini, simul circumspicite ne quis adsit arbiter.
<plavt. mil. 1.1138> Neminem pol uideo, nisi hunc quem uolumus conuentum. Et ego uos. 
<plavt. mil. 1.1139> Quid agis, noster architecte? Egone architectus? Vah! Quid est? 
<plavt. mil. 1.1140> Quia enim non sum dignus prae te palum ut figam in parietem. 
<plavt. mil. 1.1141> Heia uero! Nimi~ facete nimi~que facunde mala es. 
<plavt. mil. 1.1142> Vt lepide deruncinauit militem! At etiam parum. 
<plavt. mil. 1.1143> Bono animo es: negotium omne iam succedit sub manus; 
<plavt. mil. 1.1144> Vos modo porro, ut occepistis, date operam adiutabilem. 
<plavt. mil. 1.1145> Nam ipse miles concubinam intro abiit oratum suam 
<plavt. mil. 1.1146> Ab se ut abeat cum sorore et matre Athenas. Eu, probe! 
<plavt. mil. 1.1147> Quin etiam aurum atque ornamenta quae ipse instruxit mulieri 
<plavt. mil. 1.1148> Omnia dat dono, a se ut abeat: ita ego consilium dedi. 
<plavt. mil. 1.1149> Facile istuc quidemst, si et illa uolt et ille autem cupit. 
<plavt. mil. 1.1150> Non tu scis, quom ex alto puteo susum ad summum escenderis, 
<plavt. mil. 1.1151> Maxumum periclum inde esse ab summo ne rusum cadas? 
<plavt. mil. 1.1152> Nunc haec res apud summum puteum geritur: si prosenserit 
<plavt. mil. 1.1153> Miles, nihil ecferri poterit huiius: nunc quom maxume 
<plavt. mil. 1.1154> Opust dolis. Domi esse ad eam rem uideo siluai satis: 
<plavt. mil. 1.1155> Mulieres tres, quartus tute es, quintus ego, sextus senex. 
<plavt. mil. 1.1156> Quod apud nos fallaciarum sex situmst, certo scio, 
<plavt. mil. 1.1157> Oppidum quoduis uidetur posse expugnari dolis. 
<plavt. mil. 1.1158> Date modo operam. Id nos ad te, si quid uelles, uenimus. 
<plavt. mil. 1.1159> Lepide facitis. Nunc hanc tibi ego impero prouinciam. 
<plavt. mil. 1.1160> Impetrabis, imperator, quod ego potero, quod uoles. 
<plavt. mil. 1.1161> Militem lepide et facete, laute ludificarier 
<plavt. mil. 1.1162> Volo. Voluptatem mecastor mi imperas. Scin quem ad modum? 
<plavt. mil. 1.1163> Nempe ut adsimulem me amore istius differri. tenes. 
<plavt. mil. 1.1164> Quasique istius caussa amoris ex hoc matrimonio 
<plavt. mil. 1.1165> Abierim, cupiens istius nuptiarum. Omne ordine. 
<plavt. mil. 1.1166> Nisi modo unum hoc: hasce esse aedis dicas dotalis tuas, 
<plavt. mil. 1.1167> Hinc senem aps te abiisse, postquam feceris diuortium: 
<plavt. mil. 1.1168> Ne ille mox uereatur introire in alienam domum. 
<plavt. mil. 1.1169> Bene mones. Sed ubi ille exierit intus, istinc te procul 
<plavt. mil. 1.1170> Ita uolo adsimulare, prae illius forma quasi spernas tuam 
<plavt. mil. 1.1171> Quasique eius opulentitatem reuerearis, et simul 
<plavt. mil. 1.1172> Formam, amoenitatem illius, faciem, pulchritudinem 
<plavt. mil. 1.1173> Conlaudato. Satin praeceptumst? Teneo. Satinest, si tibi 
<plavt. mil. 1.1174> Meum opus ita dabo expolitum ut inprobare non queas? 
<plavt. mil. 1.1175> Sat habeo. Nunc tibi uicissim quae imperabo ea discito. 
<plavt. mil. 1.1176> Quom extemplo hoc erit factum, ubi intro haec abierit, ibi tu ilico 
<plavt. mil. 1.1177> Facito uti uenias ornatu hoc ad nos nauclerico; 
<plavt. mil. 1.1178> Causeam habeas ferrugineam, scutulam ob oculos laneam, 
<plavt. mil. 1.1179> Palliolum habeas ferrugineum (nam is colos thalassicust), 
<plavt. mil. 1.1180> Id conexum in umero laeuo, exfafillato bracchio, 
<plavt. mil. 1.1181> Praecinctus aliqui: adsimulato quasi gubernator sies; 
<plavt. mil. 1.1182> Atque apud hunc senem omnia haec sunt, nam is piscatores habet. 
<plavt. mil. 1.1183> Quid? Vbi ero exornatus quin tu dicis quid facturu~ sim? 
<plavt. mil. 1.1185_1185> Huc uenito et matris uerbis Philocomasium arcessito,
<plavt. mil. 1.1186> Vt, si itura siet Athenas, eat tecum ad portum cito 
<plavt. mil. 1.1187> Atque ut iubeat ferri in nauim si quid imponi uelit. 
<plavt. mil. 1.1188> Nisi eat, te soluturum esse nauim: uentum operam dare. 
<plavt. mil. 1.1189> Sati~ placet pictura. Perge. Ille extemplo illam hortabitur 
<plavt. mil. 1.1190> Vt eat, ut properet, ne sit matri morae. Multimodis sapis. 
<plavt. mil. 1.1191> Ego illi dicam, ut me adiutorem, qui onu~ feram ad portum, roget. 
<plavt. mil. 1.1192> Ille iubebit me ire cum illa ad portum. Ego adeo, ut tu scias, 
<plavt. mil. 1.1193> Prorsum Athenas protinam abibo tecum. Atque ubi illo ueneris, 
<plavt. mil. 1.1194> Triduom seruire numquam te quin liber sis sinam. 
<plavt. mil. 1.1195> Abi cito atque orna te. Numquid aliud? Haec ut memineris. 
<plavt. mil. 1.1196> Abeo. - Et uos abite hinc intro actutum; nam illum huc sat scio 
<plavt. mil. 1.1197> Iam exiturum esse intus. Celebre apud nos imperium tuomst. - 
<plavt. mil. 1.1198> Agite apscedite ergo. Ecce autem commodum aperitur foris. 
<plavt. mil. 1.1199> Hilarus exit: impetrauit. Inhiat quod nusquam est miser. 
<plavt. mil. 1.1200> Quod uolui ut uolui impetraui, per amicitiam et gratiam, 
<plavt. mil. 1.1201> A Philocomasio. Quid tam intus fuisse te dicam diu? 
<plavt. mil. 1.1202> Numquam ego me tam sensi amari quam nunc ab illa muliere. 
<plavt. mil. 1.1203> Quid iam? Vt multa uerba feci, ut lenta materies fuit 
<plavt. mil. 1.1204> Verum postremo impetraui ut uolui: donaui, dedi 
<plavt. mil. 1.1205> Quae uoluit, quae postulauit; <te> quoque <ei> dono dedi. 
<plavt. mil. 1.1206> Etiam me? Quo modo ego uiuam sine te? Age, animo bono es, 
<plavt. mil. 1.1207> Idem ego te liberabo. Nam si possem ullo modo 
<plavt. mil. 1.1208> Impetrare ut abiret, ne te abduceret, operam dedi 
<plavt. mil. 1.1209> Verum oppressit. Deos sperabo teque. Postremo tamen 
<plavt. mil. 1.1210> Etsi istuc mi acerbumst, quia ero te carendum est optumo, 
<plavt. mil. 1.1211> Saltem id uolup est quom ex uirtute formai euenit tibi 
<plavt. mil. 1.1212> Mea opera super hac uicina, quam ego nunc concilio tibi. 
<plavt. mil. 1.1213> Quid opust uerbis? Libertatem tibi ego et diuitias dabo, 
<plavt. mil. 1.1214> Si impetras. Reddam impetratum. At gestio. At modice decet: 
<plavt. mil. 1.1215> Moderare animo, ne sis cupidus. Sed eccam ipsam, egreditur foras. 
<plavt. mil. 1.1216> Era, eccum praesto militem. Vbi est? Ad laeuam. Video.
<plavt. mil. 1.1217> Aspicito limis, ne ille nos se sentiat uidere. 
<plavt. mil. 1.1218> Video. edepol nunc nos tempus est malas peiores fieri. 
<plavt. mil. 1.1219> Tuomst principium. Opsecro, tute ipsum conuenisti? 
<plavt. mil. 1.1220> Ne parce uocem, ut audiat. Cum ipso pol sum locuta, 
<plavt. mil. 1.1221> Placide, ipsae dum lubitum est mihi, otiose, meo arbitratu. 
<plavt. mil. 1.1222> Audin quae loquitur? Audio. Quam laeta est quia ted adiit! 
<plavt. mil. 1.1223> O, fortunata mulier es! Vt amari uideor! dignu~s. 
<plavt. mil. 1.1224> Permirum ecastor praedicas te adiisse atque exorasse; 
<plavt. mil. 1.1225> Per epistulam aut per nuntium, quasi regem, adiri eum aiunt. 
<plavt. mil. 1.1226> Namque edepol uix fuit copia adeundi atque impetrandi. 
<plavt. mil. 1.1227> Vt tu inclutu~s apud mulieres! Patiar, quando ita Venus uolt. 
<plavt. mil. 1.1228> Veneri pol habeo gratiam, eandemque et oro et quaeso 
<plavt. mil. 1.1229> Vt eiius mihi sit copia quem amo quemque expetesso 
<plavt. mil. 1.1230> Benignusque erga me siet, quod cupiam ne grauetur. 
<plavt. mil. 1.1231> Spero ita futurum, quamquam multae illum sibi expetessunt 
<plavt. mil. 1.1232> Ille illas spernit, segregat hasce omnis, extra te unam. 
<plavt. mil. 1.1233> Ergo iste metus me macerat, quod ille fastidiosust, 
<plavt. mil. 1.1234> Ne oculi eiius sententiam mutent, ubi uiderit me, 
<plavt. mil. 1.1235> Atque eiius elegantia meam extemplo speciem spernat. 
<plavt. mil. 1.1236> Non faciet, <modo> bonum animum habe. Vt ipsa se contemnit! 
<plavt. mil. 1.1237> Metuo ne praedicatio tua nunc meam formam exsuperet. 
<plavt. mil. 1.1238> Istuc curaui, ut opinione illius pulchrior sis. 
<plavt. mil. 1.1239> Si pol me nolet ducere uxorem, genua amplectar 
<plavt. mil. 1.1240> Atque opsecrabo; alio modo, si non quibo impetrare, 
<plavt. mil. 1.1241> Consciscam letum: uiuere sine illo scio me non posse. 
<plavt. mil. 1.1242> Prohibendam mortem mulieri uideo. Adibon? Minime; 
<plavt. mil. 1.1243> Nam tu te uilem feceris, si te ultro largiere: 
<plavt. mil. 1.1244> Sine ultro ueniat; quaeritet, desideret, exspectet 
<plavt. mil. 1.1245> Sine: perdere istam gloriam uis quam habes? Caue sis faxis. 
<plavt. mil. 1.1246> Nam nulli mortali scio optigisse hoc nisi duobus, 
<plavt. mil. 1.1247> Tibi et Phaoni Lesbio, tam mulier se ut amaret. 
<plavt. mil. 1.1248> Eo intro, an tu illunc euocas foras, mea Milphidippa? 
<plavt. mil. 1.1249> Immo opperiamur dum exeat aliquis. Durare nequeo 
<plavt. mil. 1.1250> Quin eam intro. Occlusae sunt fores. Ecfringam. Sana non es. 
<plavt. mil. 1.1251> Si amauit umquam aut si parem sapientiam habet ac formam, 
<plavt. mil. 1.1252> Per amorem si quid fecero, clementi <hic> animo ignoscet. 
<plavt. mil. 1.1253> Vt, quaeso, amore perditast te misera! Mutuom fit. 
<plavt. mil. 1.1254> Tace, ne audiat. Quid astitisti opstupida? Qur non pultas? 
<plavt. mil. 1.1255> Quia non est intus quem ego uolo. Qui scis? scio de olefactu; 
<plavt. mil. 1.1256> Nam odore nasum sentiat, si intus sit. Hariolatur. 
<plavt. mil. 1.1257> Quia me amat, propterea Venus fecit eam ut diuinaret. 
<plavt. mil. 1.1258> Nescio ubi hic prope adest quem expeto uidere: olet profecto. 
<plavt. mil. 1.1259> Naso pol iam haec quidem plus uidet quam oculis. Caeca amore est. 
<plavt. mil. 1.1260> Tene me opsecro. Qur? Ne cadam. quid ita? Quia stare nequeo 
<plavt. mil. 1.1261> Ita animus per oculos meos <meu~> defit. Militem pol 
<plavt. mil. 1.1262> Tu aspexisti. Ita. Non uideo. Vbi est? uideres pol, si amares. 
<plavt. mil. 1.1263> Non edepol tu illum magis amas quam ego, mea, si per te liceat. 
<plavt. mil. 1.1264> Omnes profecto mulieres te amant, ut quaeque aspexit. 
<plavt. mil. 1.1265> Nescio tu ex me hoc audiueris an non: nepos sum Veneris. 
<plavt. mil. 1.1266> Mea Milphidippa, adi opsecro et congredere. Vt me ueretur! 
<plavt. mil. 1.1267> Illa ad nos pergit. Vos uolo. Et nos te. Vt iussisti, 
<plavt. mil. 1.1268> Eram meam eduxi foras. Video. Iube ergo adire. 
<plavt. mil. 1.1269> Induxi in animum ne oderim item ut alias, quando orasti. 
<plavt. mil. 1.1270> Verbum edepol facere non potis, si accesserit prope ad te. 
<plavt. mil. 1.1271> Dum te optuetur, interim linguam oculi praeciderunt. 
<plavt. mil. 1.1272> Leuandum morbum mulieri uideo. Vt tremit! Atque extimuit, 
<plavt. mil. 1.1273> Postquam te aspexit. Viri quoque armati idem istuc faciunt, 
<plavt. mil. 1.1274> Ne tu mirere mulierem. Sed quid <est quod> uolt me facere? 
<plavt. mil. 1.1275> Ad se ut eas: tecum uiuere uolt atque aetatem exigere. 
<plavt. mil. 1.1276> Egon ad illam eam quae nupta sit? Vir eius me deprehendat. 
<plavt. mil. 1.1277> Quin tua caussa exegit uirum ab se. Qui id facere potuit? 
<plavt. mil. 1.1278> Aedes dotalis huiiu~ sunt. Itane? Ita pol. Iube domum ire. 
<plavt. mil. 1.1279> Iam ego illi ero. Vide ne sies in exspectatione, 
<plavt. mil. 1.1280> Ne illam animi excrucies. Non ero profecto. Abite. Abimus. - 
<plavt. mil. 1.1281> Sed quid ego uideo? Quid uides? Nescioquis eccum incedit 
<plavt. mil. 1.1282> Ornatu quidem thalassico. It ad nos, uolt te profecto. 
<plavt. mil. 1.1283> Nauclerus hicquidem est. Videlicet accersit hanc iam. Credo. 
<plavt. mil. 1.1284> Alium alio pacto propter amorem ni sciam 
<plavt. mil. 1.1285> Fecisse multa nequiter, uerear magis 
<plavt. mil. 1.1286> Me amoris caussa <huc> hoc ornatu incedere. 
<plavt. mil. 1.1287> Verum quom multos multa admisse acceperim 
<plavt. mil. 1.1288> Inhonesta propter amorem atque aliena a bonis: 
<plavt. mil. 1.1289> Mitto iam, ut occidi Achilles ciuis passus est - 
<plavt. mil. 1.1290> Sed eccum Palaestrionem, stat cum militi: 
<plavt. mil. 1.1291> Oratio alio mihi demutandast mea. 
<plavt. mil. 1.1292> Mulier profecto natast ex ipsa Mora; 
<plavt. mil. 1.1293> Nam quaeuis alia, quae morast aeque, mora 
<plavt. mil. 1.1294> Minor ea uidetur quam quae propter mulieremst. 
<plavt. mil. 1.1295> Hoc adeo fieri credo consuetudine. 
<plavt. mil. 1.1296> Nam ego hanc accerso Philocomasium. Sed fores 
<plavt. mil. 1.1297> Pultabo. Heus, ecquis hic est? Adulescens, quid est? 
<plavt. mil. 1.1298> Quid ueis? Quid pultas? Philocomasium quaerito. 
<plavt. mil. 1.1299> A matre illius uenio. Si iturast, eat. 
<plavt. mil. 1.1300> Omnis moratur: nauim cupimus soluere. 
<plavt. mil. 1.1301> Iam dudum res paratast. I, Palaestrio, 
<plavt. mil. 1.1302> Aurum, ornamenta, uestem, pretiosa omnia 
<plavt. mil. 1.1303> Duc adiutores tecum ad nauim qui ferant. 
<plavt. mil. 1.1304> Omnia composita sunt quae donaui: auferat. 
<plavt. mil. 1.1305> Eo. - quaeso hercle propera. Non morabitur. 
<plavt. mil. 1.1306> Quid istuc, quaeso? Quid oculo factumst tuo? 
<plavt. mil. 1.1307> Habeo equidem hercle oculum. At laeuom dico. Eloquar. 
<plavt. mil. 1.1308> Amoris caussa hercle hoc ego oculo utor minus, 
<plavt. mil. 1.1309> Nam si apstinuissem amorem, tamquam hoc uterer. 
<plavt. mil. 1.1310> Sed nimi~ morantur me diu. Eccos exeunt. 
<plavt. mil. 1.1311> Quid modi flendo quaeso hodie facies? Quid ego ni fleam?
<plavt. mil. 1.1312> Vbi pulcherrume egi aetatem, inde abeo. Em hominem tibi 
<plavt. mil. 1.1313> Qui a matre et sorore uenit. Video. Audin, Palaestrio? 
<plavt. mil. 1.1314> Quid uis? Quin tu iubes ecferri omnia quae isti dedi? 
<plavt. mil. 1.1315> Philocomasium, salue. Et tu salue. Materque et soror 
<plavt. mil. 1.1316> Tibi salutem me iusserunt dicere. Saluae sient. 
<plavt. mil. 1.1317> Orant te ut eas, uentus operam dum dat, ut uelum explicent 
<plavt. mil. 1.1318> Nam matri oculi si ualerent, mecum uenissent simul. 
<plavt. mil. 1.1319> Ibo; quamquam inuita facio: homini pietas - scio; sapis. 
<plavt. mil. 1.1320> Si non mecum aetatem egisset, hodie stulta uiueret. 
<plavt. mil. 1.1321> Istuc crucior, a uiro me tali abalienarier, 
<plavt. mil. 1.1322> Nam tu quemuis potis es facere ut afluat facetiis; 
<plavt. mil. 1.1323> Et quia tecum eram, propterea animo eram ferocior: 
<plavt. mil. 1.1324> Eam nobilitatem amittendam uideo. A! ne fle. Non queo, 
<plavt. mil. 1.1325> Quom te uideo. Habe bonum animum. Scio ego quid doleat mihi. 
<plavt. mil. 1.1326> Nam nil miror, si lubenter, Philocomasium, hic eras, 
<plavt. mil. 1.1327><Si> forma huiius, mores, uirtus, attinere animum hic tuom, 
<plavt. mil. 1.1328> Quom ego seruos quando aspicio hunc, lacrumo quia diiungimur. 
<plavt. mil. 1.1329> Opsecro licet complecti priu~ quam proficisco? Licet. 
<plavt. mil. 1.1330> O mi ocule, o mi anime. Opsecro, tene mulierem, 
<plavt. mil. 1.1331> Ne adfligatur. Quid istuc quaesost? Quia aps te abit, animo male 
<plavt. mil. 1.1332> Factum est huic repente miserae. Curre intro atque ecferto aquam. 
<plavt. mil. 1.1333> Nil aquam moror, quiescat malo. Ne interueneris, 
<plavt. mil. 1.1334> Quaeso, dum resipiscit. Capita inter se nimi~ nexa hisce habent. 
<plavt. mil. 1.1335> Non placet. Labra ab labellis aufer, nauta, caue malum. 
<plavt. mil. 1.1336> Temptabam spirarent an non. Aurem admotam oportuit. 
<plavt. mil. 1.1337> Si magi~ uis, eam omittam. Nolo: retineas. fio miser. 
<plavt. mil. 1.1338> Exite atque ecferte huc intus omnia quae isti dedi. 
<plavt. mil. 1.1339> Etiam nunc saluto te, <Lar> familiaris, priu~ quam eo. 
<plavt. mil. 1.1340> Conserui conseruaeque omnes, bene ualete et uiuite, 
<plavt. mil. 1.1341> Bene quaeso inter uos dicatis +et me+ apsenti tamen. 
<plavt. mil. 1.1342> Age, Palaestrio, bono animo es. Eheu! Nequeo quin fleam, 
<plavt. mil. 1.1343> Quom aps te abeam. Fer aequo animo. Scio ego quid doleat mihi. 
<plavt. mil. 1.1344> Sed quid hoc? Quae res? Quid uideo? Lux, salue * * * 
<plavt. mil. 1.1345>* <salue.> Iam resipisti? Opsecro, quem amplexa sum 
<plavt. mil. 1.1346> Hominem? Perii! Sumne ego apud me? Ne time, uoluptas mea. 
<plavt. mil. 1.1347> Quid istuc est negoti? Animus hanc modo hic reliquerat. 
<plavt. mil. 1.1348> Metuoque et timeo ne hoc tandem propalam fiat nimis. 
<plavt. mil. 1.1349> Quid id est? Nos secundum ferri nunc per urbem haec omnia, 
<plavt. mil. 1.1350> Ne quis tibi hoc uitio uortat. Mea, non illorum dedi: 
<plavt. mil. 1.1351> Parui ego illos facio. Agite, ite cum dis beneuolentibus. 
<plavt. mil. 1.1352> Tua ego hoc caussa dico. Credo. Iam uale. Et tu bene uale. 
<plavt. mil. 1.1353> Ite cito, iam ego adsequar uos: cum ero pauca uolo loqui. - 
<plavt. mil. 1.1354> Quamquam alios fideliores semper habuisti tibi 
<plavt. mil. 1.1355> Quam me, tamen tibi habeo magnam gratiam rerum omnium; 
<plavt. mil. 1.1356> Et, si ita sententia esset, tibi seruire malui 
<plavt. mil. 1.1357> Multo quam alii libertus esse. Habe animum bonum. 
<plavt. mil. 1.1358> Eheu, quom uenit mi in mentem ut mores mutandi sient, 
<plavt. mil. 1.1359> Muliebres mores discendi, obliuiscendi stratiotici! 
<plavt. mil. 1.1360> Fac sis frugi. Iam non possum, amisi omnem lubidinem. 
<plavt. mil. 1.1361> I, sequere illos, ne morere. Bene uale. Et tu bene uale. 
<plavt. mil. 1.1362> Quaeso memineris, si forte liber fieri occeperim 
<plavt. mil. 1.1363>(Mittam nuntium ad te), ne me deseras. Non est meum. 
<plavt. mil. 1.1364> Cogitato identidem tibi quam fidelis fuerim. 
<plavt. mil. 1.1365> Si id facies, tum demum scibis tibi qui bonu~ sit, qui malus. 
<plavt. mil. 1.1366> Scio et perspexi saepe. Verum quom antehac, hodie maxume 
<plavt. mil. 1.1367> Scies: immo hodie +meorum+ factum faxo post dices magis. 
<plavt. mil. 1.1368> Vix reprimor quin te manere iubeam. Caue istuc feceris: 
<plavt. mil. 1.1369> Dicant te mendacem nec uerum esse, fide nulla esse te, 
<plavt. mil. 1.1370> Dicant seruorum praeter me esse fidelem neminem. 
<plavt. mil. 1.1371> Nam si honeste censeam te facere posse, suadeam; 
<plavt. mil. 1.1372> Verum non potest. Caue faxis. Abi iam. Patiar quidquid est. 
<plavt. mil. 1.1373> Bene uale igitur. Ire meliust strenue. - Etiam nunc uale. 
<plavt. mil. 1.1374> Ante hoc factum hunc sum arbitratus semper seruom pessumum: 
<plavt. mil. 1.1375> Eum fidelem mihi esse inuenio. Quom egomet mecum cogito, 
<plavt. mil. 1.1376> Stulte feci qui hunc amisi. Ibo hinc intro nunciam 
<plavt. mil. 1.1377> Ad amores meos. Sed, sensi, hinc sonitum fecerunt fores. 
<plavt. mil. 1.1378> Ne me moneatis, memini ego officium meum,
<plavt. mil. 1.1379> Ego +nam+ conueniam illum, ubi ubi est gentium; 
<plavt. mil. 1.1380> Inuestigabo, operae non parco meae. 
<plavt. mil. 1.1381> Me quaerit illic. Ibo huic puero obuiam. 
<plavt. mil. 1.1382> Ehem, te quaero. Salue, uir lepidissume, 
<plavt. mil. 1.1383> Cumulate commoditate, praeter ceteros 
<plavt. mil. 1.1384> Duo di quem curant. Qui duo? Mars et Venus. 
<plavt. mil. 1.1385> Facetum puerum! Intro te ut eas opsecrat, 
<plavt. mil. 1.1386> Te uolt, te quaerit, teque exspectans expetit. 
<plavt. mil. 1.1387> Amanti fer opem. Quid stas? Quin intro is? Eo. - 
<plavt. mil. 1.1388> Ipsus illic sese iam impediuit in plagas; 
<plavt. mil. 1.1389> Paratae insidiae sunt: in statu stat senex, 
<plavt. mil. 1.1390> Vt adoriatur moechum, qui formast ferox, 
<plavt. mil. 1.1391> Qui omnis se amare credit, quaeque aspexerit 
<plavt. mil. 1.1392> Mulier: eum oderunt qua uiri qua mulieres. 
<plavt. mil. 1.1393> Nunc in tumultum ibo: intus clamorem audio. - 
<plavt. mil. 1.1394> Ducite istum; si non sequitur, rapite sublimem foras,
<plavt. mil. 1.1395> Facite inter terram atque caelum ut siet, discindite. 
<plavt. mil. 1.1396> Opsecro hercle, Periplectomene, te. Nequiquam hercle opsecras. 
<plavt. mil. 1.1397> Vide ut istic tibi sit acutus, Cario, culter probe. 
<plavt. mil. 1.1398> Quin iamdudum gestit moecho hoc abdomen adimere, 
<plavt. mil. 1.1399> Vt faciam quasi puero in collo pendeant crepundia. 
<plavt. mil. 1.1400> Perii! Haud etiam, numero hoc dicis. Iamne <ego> in hominem inuolo? 
<plavt. mil. 1.1401> Immo etiam priu~ uerberetur fustibus. Multum quidem. 
<plavt. mil. 1.1401a_1401a>* * *
<plavt. mil. 1.1402> Qur es ausus subigitare alienam uxorem, inpudens? 
<plavt. mil. 1.1403> Ita me di ament, ultro uentumst ad me. Mentitur, feri. 
<plavt. mil. 1.1404> Mane dum narro. Quid cessatis? Non licet mi dicere? 
<plavt. mil. 1.1405> Dice. Oratus sum ad eam ut irem. Qur ire ausu~s? Em tibi! 
<plavt. mil. 1.1406> Oiei! Sati~ sum uerberatus. Opsecro. Quam mox seco? 
<plavt. mil. 1.1407> Vbi lubet: dispennite hominem diuorsum et distendite. 
<plavt. mil. 1.1408> Opsecro hercle te ut mea uerba audias priu~ quam secat. 
<plavt. mil. 1.1409> Loquere. Non de nihilo factumst: uiduam hercle esse censui, 
<plavt. mil. 1.1410> Itaque ancilla, conciliatrix quae erat, dicebat mihi. 
<plavt. mil. 1.1411> Iura te non nociturum esse homini de hac re nemini, 
<plavt. mil. 1.1412> Quod tu hodie hic uerberatu~s aut quod uerberabere, 
<plavt. mil. 1.1413> Si te saluom hinc amittemus Venerium nepotulum. 
<plavt. mil. 1.1414> Iuro per Iouem et Mauortem me nociturum nemini, 
<plavt. mil. 1.1415> Quod ego hic hodie uapularim, iureque id factum arbitror; 
<plavt. mil. 1.1416> Et si intestatus non abeo hinc, bene agitur pro noxia. 
<plavt. mil. 1.1417> Quid si id non faxis? Vt uiuam semper intestabilis. 
<plavt. mil. 1.1418> Verberetur etiam, postibi amittendum censeo. 
<plavt. mil. 1.1419> Di tibi bene faciant semper, quom aduocatus mihi bene es. 
<plavt. mil. 1.1420> Ergo des minam auri nobis. Quam ob rem? saluis testibus 
<plavt. mil. 1.1421> Vt ted hodie hinc amittamus Venerium nepotulum; 
<plavt. mil. 1.1422> Aliter hinc non eibis, ne sis frustra. Dabitur. Magi~ sapis. 
<plavt. mil. 1.1423> De tunica et chlamyde et machaera ne quid speres, non feres. 
<plavt. mil. 1.1424> Verberon etiam, an iam mittis? Mitis sum equidem fustibus. 
<plavt. mil. 1.1425> Opsecro uos. Soluite istunc. Gratiam habeo tibi. 
<plavt. mil. 1.1426> Si posthac prehendero ego te hic, carebis testibus. 
<plavt. mil. 1.1427> Caussam hau dico. Eamus intro, Cario. - Seruos meos 
<plavt. mil. 1.1428> Eccos uideo. Philocomasium iam profecta est? Dic mihi. 
<plavt. mil. 1.1429> Iam dudum. Ei mihi! Magi~ dicas, si scias quod ego scio. 
<plavt. mil. 1.1430> Nam illic qui ob oculum habebat lanam nauta non erat. 
<plavt. mil. 1.1431> Quis erat igitur? Philocomasio amator. Qui tu scis? Scio. 
<plavt. mil. 1.1432> Nam postquam porta exierunt, nihil cessarunt ilico 
<plavt. mil. 1.1433> Osculari atque amplexari inter se. Vae misero mihi! 
<plavt. mil. 1.1434> Verba mihi data esse uideo. Scelu~ uiri Palaestrio 
<plavt. mil. 1.1435> Is me in hanc inlexit fraudem. Iure factum iudico; 
<plavt. mil. 1.1436> Si sic aliis moechis fiat, minus hic moechorum siet, 
<plavt. mil. 1.1437> Magi~ metuant, minus has res studeant. Eamus ad me. Plaudite. 
