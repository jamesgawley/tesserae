<pavl. petric. mart. 1.1> Sparserat in toto lumen uenerabile mundo 
<pavl. petric. mart. 1.2> Christus, euangelici reserans mysteria regni. 
<pavl. petric. mart. 1.3> Sed quia non omnes uirtutum operatio gentes 
<pavl. petric. mart. 1.4> Mouerat, et fragili dubitabant credere sensu 
<pavl. petric. mart. 1.5> Quidquid ab externis uulgasset nuntius oris 
<pavl. petric. mart. 1.6>(Nam uerbis comperta mouent, praesentia rebus: 
<pavl. petric. mart. 1.7> Suadentur non uisa quidem, sed uisa probantur) 
<pavl. petric. mart. 1.8> Ille ergo, in totum cui par miseratio mundum, 
<pavl. petric. mart. 1.9> Seuit et in nostris miracula plurima terris, 
<pavl. petric. mart. 1.10> Donans extremis Martini insignia Gallis. 
<pavl. petric. mart. 1.11> Quem procul in nostram misit fecunda salutem 
<pavl. petric. mart. 1.12> Pannonia, haut humili generatum stirpe tribuni. 
<pavl. petric. mart. 1.13> Nam genitor clarus meritorum laude: sed iste 
<pavl. petric. mart. 1.14> Nobilior patribus tam claris, qui patre Christo 
<pavl. petric. mart. 1.15> Spreuit sacrilegos bene degener in patre ritus. 
<pavl. petric. mart. 1.16> Vix etenim decimo, senior iam moribus, anno 
<pavl. petric. mart. 1.17> Transiit ad sacram constanti pectore legem 
<pavl. petric. mart. 1.18> Signauitque crucis sanctam munimine frontem. 
<pavl. petric. mart. 1.19> Non illi in tenero mens lubrica pectore: tota 
<pavl. petric. mart. 1.20> Praeceptum seruare dei uel nosse uoluntas, 
<pavl. petric. mart. 1.21> Conuentus uitare hominum, secreta beati 
<pavl. petric. mart. 1.22> Scire heremi spretoque deum cognoscere mundo, 
<pavl. petric. mart. 1.23> Linquere terrenas sublimi pectore curas. 
<pavl. petric. mart. 1.24> Haec uix bis senis cum moliretur in annis, 
<pavl. petric. mart. 1.25> Praeclusa est tanti sublimis gloria facti, 
<pavl. petric. mart. 1.26> Sed meritum numerante deo, qui uelle probauit. 
<pavl. petric. mart. 1.27> Praecipit Augustus dilectu ad bella parando 
<pavl. petric. mart. 1.28> Accingi cunctam ueterano e germine prolem. 
<pavl. petric. mart. 1.29> Quid non liuor agat? prodit pater armaque nato 
<pavl. petric. mart. 1.30> Ingerit. heu tanti pietas oblita pericli! 
<pavl. petric. mart. 1.31> Quin potius, si quem recipit mens saxea sensum, 
<pavl. petric. mart. 1.32> Cresce tuis titulis: mage laus est nam tua uinci. 
<pavl. petric. mart. 1.33> Cerne pio tantum quae gesserit omnia uoto: 
<pavl. petric. mart. 1.34> Si bona sunt, imitare libens: sin ardua, gaude. 
<pavl. petric. mart. 1.35> Vincitur Christi miles pro milite saecli, 
<pavl. petric. mart. 1.36> Sed mens non trahitur nec cor cum carne ligatur. 
<pavl. petric. mart. 1.37> Vana tyrocinii sunt nomina: militat olim, 
<pavl. petric. mart. 1.38> Qui captus proprii per proelia plurima regis 
<pavl. petric. mart. 1.39> Vicit auaritiam debellauitque superbam 
<pavl. petric. mart. 1.40> Luxuriem: prostrata iacet iam uiribus huius 
<pavl. petric. mart. 1.41> Ambitio, et firmam fugit furor iraque mentem 
<pavl. petric. mart. 1.42> Excedensque omnes funesta superbia culpas. 
<pavl. petric. mart. 1.43> Vnum progressus socium sibi uix sinit ire 
<pavl. petric. mart. 1.44> Non opere astrictum, sed solum nomine seruum. 
<pavl. petric. mart. 1.45> O felix, cui tale iugum tam grata parauit 
<pavl. petric. mart. 1.46> Condicio, ut de sorte tua contendere tecum 
<pavl. petric. mart. 1.47> Nobilium possint certantia uota uirorum, 
<pavl. petric. mart. 1.48> Si liceat seruire tamen. sed tu quoque duram 
<pavl. petric. mart. 1.49> Cogeris ad legem nascendi lege solutus: 
<pavl. petric. mart. 1.50> Nam tibi subiecti seruit(==SERVIT) deuotio sancti. 
<pavl. petric. mart. 1.51> Idem habitus, parcae communis copia mensae, 
<pavl. petric. mart. 1.52> Hic prior obsequiis, ne saltim noscere possit 
<pavl. petric. mart. 1.53> Praelatum domino quaeuis sollertia seruum. 
<pavl. petric. mart. 1.54> Hic iam cum paribus quae gratia, quamque modeste 
<pavl. petric. mart. 1.55> Ipsos subdiderat dilectio uera priores: 
<pavl. petric. mart. 1.56> Tum sumendorum districtio quanta ciborum, 
<pavl. petric. mart. 1.57> Ne distenta citum uitiarent uiscera sensum 
<pavl. petric. mart. 1.58> Nec premeret uigilem membrorum sarcina mentem, 
<pavl. petric. mart. 1.59> Vt diuisa inopi praeberet copia partem 
<pavl. petric. mart. 1.60> Quaeque unum obrueret, melius refoueret utrumque. 
<pavl. petric. mart. 1.61> Nam sic supplicibus diuiserat omnia egenis, 
<pavl. petric. mart. 1.62> Vt sola exesis superessent tegmina membris: 
<pavl. petric. mart. 1.63> Cum subito horrentis glaciali frigore brumae 
<pavl. petric. mart. 1.64> Nudus in occursum properat, uix uerba frementi 
<pavl. petric. mart. 1.65> Dimidians praefracta sono: sed causa loquellam 
<pavl. petric. mart. 1.66> Expedit et linguae partes proclamat aerumna(==A:ERUMNA). 
<pavl. petric. mart. 1.67> Praetereunt cuncti, fastiditamque querellam 
<pavl. petric. mart. 1.68> Despexit misero locupletum insania risu. 
<pavl. petric. mart. 1.69> Substitit incertus confuso pectore sanctus 
<pavl. petric. mart. 1.70> Quid faceret: nam uotum aderat, substantia derat. 
<pavl. petric. mart. 1.71> Si tegeret, nudandus erat. nec sic quoque clarum 
<pavl. petric. mart. 1.72> Suspendit saltim cunctantis uel mora factum. 
<pavl. petric. mart. 1.73> Sola superfuerat corpus tectura beatum, 
<pavl. petric. mart. 1.74> Vt semper, duplicata clamis, quae frigus et imbrem 
<pavl. petric. mart. 1.75> Ventorum et rabiem geminato arceret amictu. 
<pavl. petric. mart. 1.76> Nam sic truncatam compensat pendula partem, 
<pavl. petric. mart. 1.77> Si, quod defuerit capiti, creuisse calori 
<pavl. petric. mart. 1.78> Sentiat adiecto tepefactum uellere corpus. 
<pavl. petric. mart. 1.79> Verum haec districti felix sententia uoti 
<pavl. petric. mart. 1.80> Amouet et tamquam cordis dispendia damnat, 
<pavl. petric. mart. 1.81> Quod sic maluerit trepidae cautella fidei 
<pavl. petric. mart. 1.82> Adiectam membris duplicato tegmine partem 
<pavl. petric. mart. 1.83> Concessisse uni quam diuisisse duobus. 
<pavl. petric. mart. 1.84> Nec mora tardat opus, sed transit dextera uotum: 
<pavl. petric. mart. 1.85> Expediit factum, quidquid mens uidit agendum. 
<pavl. petric. mart. 1.86> Stringitur inuictus sine crimine uulneris ensis 
<pavl. petric. mart. 1.87> Et mediam resecat miseratio prodiga partem, 
<pavl. petric. mart. 1.88> Peiorem sibi credo legens. tum membra trementis 
<pavl. petric. mart. 1.89> Obtegit, et tradens aliquem de ueste teporem 
<pavl. petric. mart. 1.90> Iam leuiore habitu recipit de frigore partem. 
<pavl. petric. mart. 1.91> O felix, uirtute tua miracula uincens 
<pavl. petric. mart. 1.92> Omnia et excedens domini praecepta iubentis. 
<pavl. petric. mart. 1.93> Ille etenim modico contentos nos iubet esse 
<pavl. petric. mart. 1.94> Nec seruare duas uestes: tu diuidis unam. 
<pavl. petric. mart. 1.95> Aspiciunt omnes. alii deformia rident 
<pavl. petric. mart. 1.96> Tegmina nec cernunt mage uerum in corde decorem. 
<pavl. petric. mart. 1.97> Ast alii secum compuncto corde queruntur 
<pavl. petric. mart. 1.98> Iustitiam potuisse inopis decernere egenti, 
<pavl. petric. mart. 1.99> Diuite quod censu substantia larga negasset. 
<pavl. petric. mart. 1.100> Nec mora quin tanto reddatur palma triumpho. 
<pavl. petric. mart. 1.101> Nam uix defessos stratis reiecerat artus 
<pavl. petric. mart. 1.102> Admittens tenuem, uigili sed corde, soporem 
<pavl. petric. mart. 1.103>(Nec sopor illud erat, quia mens adtenta uigebat): 
<pavl. petric. mart. 1.104> Cum subito ante oculos larga mercede benignus 
<pavl. petric. mart. 1.105> Astitit inque suo uestitus paupere Christus 
<pavl. petric. mart. 1.106> Aptauit propriis felicia tegmina membris. 
<pavl. petric. mart. 1.107> O uere pretiosa clamis! quid tale uel ostro 
<pavl. petric. mart. 1.108> Vel ducto in filum pensis rutilantibus auro 
<pavl. petric. mart. 1.109> Insignes meruere habitus? quid serica tactu 
<pavl. petric. mart. 1.110> Leuia uel docte expressis uiuentia signis? 
<pavl. petric. mart. 1.111> Ille hominum terraeque deus pontique polique, 
<pavl. petric. mart. 1.112> Omnia qui tribuit, sine quo nihil, ipsaque cuius 
<pavl. petric. mart. 1.113> Quae dedimus uel qui dedimus, donumque datorque, 
<pavl. petric. mart. 1.114> Hac ope ditatur, numeret si lucra salutis. 
<pavl. petric. mart. 1.115> Nec tamen hinc saltim stabilem iactantia mentem 
<pavl. petric. mart. 1.116> Concutit, aut uanum persensit corde tumorem. 
<pavl. petric. mart. 1.117> O uirtus uicina deo, nil ducere laudi, 
<pavl. petric. mart. 1.118> Cum laudanda geras, nec nostro adscribere facto, 
<pavl. petric. mart. 1.119> Quae facimus, cunctoque deum laudarier actu. 
<pavl. petric. mart. 1.120> Iam certe securus erat de iudice tanto, 
<pavl. petric. mart. 1.121> Sed non erigitur uel per consortia Christi: 
<pavl. petric. mart. 1.122> Augent uisa fidem, sancto renouata lauacro 
<pavl. petric. mart. 1.123> Membra nitent sumuntque parem cum corde decorem, 
<pavl. petric. mart. 1.124> Atque nouum pariunt fontis mysteria corpus. 
<pavl. petric. mart. 1.125> Et tamen hoc senio morum carnisque refulgens 
<pavl. petric. mart. 1.126> Quattuor a lustris geminos minus egerat annos, 
<pavl. petric. mart. 1.127> Credo equidem, quod tota prius praecordia sanctus 
<pavl. petric. mart. 1.128> Spiritus irrigui ditarit flumine doni: 
<pavl. petric. mart. 1.129> Vt quondam sanctus felicia munera Petrus 
<pavl. petric. mart. 1.130> Praemissa a domino iam tali in milite uidit. 
<pavl. petric. mart. 1.131> Quisnam, quaeso, bonus sic consummare ualebit, 
<pavl. petric. mart. 1.132> Vt coepit teneris felix Martinus in annis? 
<pavl. petric. mart. 1.133> Et tamen ista gerens se nec coepisse putabat, 
<pavl. petric. mart. 1.134> Quod uixdum geminis paulum tardauerat annis, 
<pavl. petric. mart. 1.135> Iam meritis monachus, sed solo nomine miles, 
<pavl. petric. mart. 1.136> Rumpere calcati iam uana uocabula mundi, 
<pavl. petric. mart. 1.137> Spondentis spectans consortia sancta tribuni, 
<pavl. petric. mart. 1.138> Vt paruam iustamque moram mox iudice Christo 
<pavl. petric. mart. 1.139> Pensaret geminata salus per uota duorum. 
<pavl. petric. mart. 1.140> Interea effractis irrupto limite claustris 
<pavl. petric. mart. 1.141> Gallica rura ferus populari coeperat hostis. 
<pavl. petric. mart. 1.142> Obuius ire parat princeps cunctosque maniplos 
<pavl. petric. mart. 1.143> Imperio, hortatu, prece, largitione uocatos 
<pavl. petric. mart. 1.144> In bellum cogit. nam quos formido retentat, 
<pavl. petric. mart. 1.145> Munera sollicitant et uincunt dona timorem. 
<pavl. petric. mart. 1.146> Sed mens plena deo metuit nihil, omnia temnit, 
<pavl. petric. mart. 1.147> Terrorem irridet, terrena et munera calcat. 
<pavl. petric. mart. 1.148> Ergo ubi praegressi donum sumpsere priores, 
<pavl. petric. mart. 1.149> Ordine transcurso sanctus de more citatur. 
<pavl. petric. mart. 1.150> Respuit instantis praesentia munera regis, 
<pavl. petric. mart. 1.151> Talibus et dictis it contra dicta tyranni. 
<pavl. petric. mart. 1.152>"Trade alii, princeps, terrena haec munera nummos: 
<pavl. petric. mart. 1.153> Me maiora manent maioris praemia regis. 
<pavl. petric. mart. 1.154> Haec merces belli est: sumant pugnare uolentes." 
<pavl. petric. mart. 1.155> His igitur dictis saeuas flammatur in iras 
<pavl. petric. mart. 1.156> Princeps, ignauum causatus tempore belli 
<pavl. petric. mart. 1.157> Immemorem laudis causas finxisse timoris. 
<pavl. petric. mart. 1.158> Ille autem: "nulla instantis formido pericli est 
<pavl. petric. mart. 1.159> Nec metuunt facilem constantia pectora mortem. 
<pavl. petric. mart. 1.160> Denique, quod uerba expediunt, et facta probabunt. 
<pavl. petric. mart. 1.161> Primus ego abiectis praecedens agmina telis, 
<pavl. petric. mart. 1.162> Non arma arripiens hominis, sed signa salutis, 
<pavl. petric. mart. 1.163> Tegmine nec fidens clipei, sed nomine Christi, 
<pavl. petric. mart. 1.164> Atque crucem fronti auxilium pro casside ponens, 
<pavl. petric. mart. 1.165> Intrepido cunctis occurram corde periclis. 
<pavl. petric. mart. 1.166> Adnuit, utque fidem dicti documenta probarent, 
<pavl. petric. mart. 1.167> Adseruare pium custodia dira iubetur. 
<pavl. petric. mart. 1.168> Et iam prima nouo spargebat lampade terras 
<pavl. petric. mart. 1.169> Orta dies: uenii, ad regem legatio supplex 
<pavl. petric. mart. 1.170> Subdita submittens dicioni colla iubentis. 
<pavl. petric. mart. 1.171> Quidnam hic, quaeso, uiris, quid gestum cernimus armis? 
<pavl. petric. mart. 1.172> Quid ferrata acies ualuit, quid terror et ensis? 
<pavl. petric. mart. 1.173> Quis pilis cecidit cuneus, quae turma sagittis? 
<pavl. petric. mart. 1.174> Vnus homo et sola aeterni fiducia regis 
<pavl. petric. mart. 1.175> Innumeras uicit sine caedis uulnere gentes. 
<pavl. petric. mart. 1.176> Hic, Martine, tuus Christo pugnante triumphus, 
<pavl. petric. mart. 1.177> Ne saltim sanctum uiolares sanguine uultum 
<pavl. petric. mart. 1.178> Neue piam afficerent morientum funera mentem. 
<pavl. petric. mart. 1.179> Ergo alacer merito successuque acrior ipso 
<pavl. petric. mart. 1.180> Hostibus oppressis festinat uincere mundum. 
<pavl. petric. mart. 1.181> Doctorem fidei per tot documenta probatum 
<pavl. petric. mart. 1.182> Expetit Hilarium. ne quod iactantia uulnus 
<pavl. petric. mart. 1.183> Inferat aut proprii extollat sententia cordis, 
<pavl. petric. mart. 1.184> Discipulum iam doctor agit maiorque probatur, 
<pavl. petric. mart. 1.185> Dum cupit esse minor: nam laudem temnere laus est. 
<pavl. petric. mart. 1.186> Sic et praecipuae iam dignus honore cathedrae 
<pavl. petric. mart. 1.187> Abnuit ut saltim diaconi clarescat honore, 
<pavl. petric. mart. 1.188> Vixque locum, sancto quem dudum excesserat actu, 
<pavl. petric. mart. 1.189> Inferiora sibi deposcens moenia, sumpsit, 
<pavl. petric. mart. 1.190> Exorcista gradu, sed iam uirtute sacerdos. 
<pavl. petric. mart. 1.191> Exim ne pietas saltim terrena notaret, 
<pavl. petric. mart. 1.192> Quem tam praecipue pietas diuina regebat, 
<pavl. petric. mart. 1.193> Auctores generis festino uisere uoto 
<pavl. petric. mart. 1.194> Optat et auersas melius conuertere mentes. 
<pavl. petric. mart. 1.195> Namque patrem ac matrem praeceps ac deuius error 
<pavl. petric. mart. 1.196> Sacrilegos ritus et saxa uel aera colentes 
<pavl. petric. mart. 1.197> Praeualida nimium uiuentes morte premebat. 
<pavl. petric. mart. 1.198> Ergo iter aggresso pietas comes ibat et omnes 
<pavl. petric. mart. 1.199> A domino missus praestrauerat angelus oras, 
<pavl. petric. mart. 1.200> Mollis ut ascensus demerso colle pateret 
<pavl. petric. mart. 1.201> Nec traherent pronos praerupta et concaua lapsus. 
<pavl. petric. mart. 1.202> Ac dum nubiferas propere transcenderet Alpes, 
<pavl. petric. mart. 1.203> Saeuorum insidiis exceptus forte latronum 
<pavl. petric. mart. 1.204> Instantes gladios manibus post terga reuinctis 
<pavl. petric. mart. 1.205> Risit et immoto tempsit discrimina uultu. 
<pavl. petric. mart. 1.206> Quin etiam, ut tanti recolam miracula facti, 
<pavl. petric. mart. 1.207> Custodem fertur monitis seruasse salutis, 
<pavl. petric. mart. 1.208> Verior hic custos animi, quam corporis ille. 
<pavl. petric. mart. 1.209> Alter enim nec membra suae dicionis habebat, 
<pavl. petric. mart. 1.210> Alter et auersae uinxit penetralia mentis. 
<pavl. petric. mart. 1.211> Sed tamen ambo uiam scite docuere sequendam: 
<pavl. petric. mart. 1.212> Aggeris hic monstrauit iter didicitque salutis. 
<pavl. petric. mart. 1.213> Ergo iter inceptum peragit patriaeque propinquat, 
<pavl. petric. mart. 1.214> Hesperia ingressus transcursis Alpibus arua. 
<pavl. petric. mart. 1.215> Hic rursum iugis sanctis conatibus hostis 
<pavl. petric. mart. 1.216> Humanam speciem mentito corpore fingens 
<pavl. petric. mart. 1.217> Obuius aduerso sese obtulit, ausus ab ipso 
<pavl. petric. mart. 1.218> Quaerere quo tendat quidue haec properatio poscat. 
<pavl. petric. mart. 1.219> Ille sub haec: "mihi sola uia et dux Christus: in illo 
<pavl. petric. mart. 1.220> Effectus uoti est, a quo donata uoluntas." 
<pavl. petric. mart. 1.221> Ast ille infrendens cunctis conatibus iuit 
<pavl. petric. mart. 1.222> Obuius offensus tanto molimine daemon. 
<pavl. petric. mart. 1.223> Cui sanctus: "dominus defendit, non nocet hostis: 
<pavl. petric. mart. 1.224> Adiutore deo uirtus aduersa timeri 
<pavl. petric. mart. 1.225> Nulla potest. metuens dominum contemno periclum. 
<pavl. petric. mart. 1.226> Ne timeam, timor ille facit." quae talia postquam 
<pavl. petric. mart. 1.227> Effatus, pulsa es oculis euanuit umbra. 
<pavl. petric. mart. 1.228> Ast ille ut domino duce contigit ora parentum, 
<pavl. petric. mart. 1.229> Cumque patrem durata usu suadente teneret 
<pavl. petric. mart. 1.230> Perditio, ingestae renuentem uerba salutis, 
<pavl. petric. mart. 1.231> Tum saltim matrem Christo donante recepit. 
<pavl. petric. mart. 1.232> O tanto partu felix enixaque natum, 
<pavl. petric. mart. 1.233> Per quem nata deo est, unoque et mater et infans 
<pavl. petric. mart. 1.234> Facta puerperio! genetrix generanda beato 
<pavl. petric. mart. 1.235> Ante utero peperit, per quem nunc orta lauacro est. 
<pavl. petric. mart. 1.236> Attamen exemplo plures cessere salubri, 
<pavl. petric. mart. 1.237> Mirantes recte tantorum insignia morum. 
<pavl. petric. mart. 1.238> Ac tum forte malus funesti dogmatis error 
<pavl. petric. mart. 1.239> Sparserat in populos incauto corde sequaces 
<pavl. petric. mart. 1.240> Virus, ab insano quod fuderat Arrius ore. 
<pavl. petric. mart. 1.241> Praecipue tamen infectum lues ista tenebat 
<pavl. petric. mart. 1.242> Illyricum, toto penitus grassata ueneno. 
<pavl. petric. mart. 1.243> Hic stabili uirtute potens dum tendere contra 
<pavl. petric. mart. 1.244> Audet et opposito fluctus dum pectore frangit, 
<pavl. petric. mart. 1.245> Saepe sacerdotes, populum dum saepe cohercet, 
<pavl. petric. mart. 1.246> Cunctorum insidiis oppressus, uerbera passus, 
<pavl. petric. mart. 1.247> Pulsus ad extremum terrena habitacula liquit: 
<pavl. petric. mart. 1.248> Attamen ore fidem tenuit uel corde salutem. 
<pavl. petric. mart. 1.249> Ergo ut cedendum ratus est, ne forte morantem 
<pavl. petric. mart. 1.250> Obrueret sanctum subuersi insania mundi, 
<pavl. petric. mart. 1.251> Gallica rura petit rursum et uestigia retro 
<pavl. petric. mart. 1.252> Obseruata legit non immemor ille fidei. 
<pavl. petric. mart. 1.253> Sed cum funestus toto saeuiret in orbe 
<pavl. petric. mart. 1.254> Error et extremos premerent haec crimina Gallos, 
<pavl. petric. mart. 1.255> Cumque ipsum murum fidei ualidamque columnam 
<pavl. petric. mart. 1.256> Hilarium insani trusisset factio mundi, 
<pavl. petric. mart. 1.257> Paulum constructa statuit requiescere cella 
<pavl. petric. mart. 1.258> Hic, ubi gaudentem nemoris uel palmitis umbris 
<pavl. petric. mart. 1.259> Italiam pingit pulcherrima Mediolanus. 
<pavl. petric. mart. 1.260> Hinc quoque pulsus abit, terras et moenia linquens 
<pavl. petric. mart. 1.261> Et pelagus fluctusque petens, quia fidior unda 
<pavl. petric. mart. 1.262> Hospitio, magis et populi uulgique procella 
<pavl. petric. mart. 1.263> Quam ponti metuenda fuit. comitatur euntem 
<pavl. petric. mart. 1.264> Presbyter eiusdem meriti similisque pericli. 
<pavl. petric. mart. 1.265> Insula in hospitium legitur procul hospite ab omni. 
<pavl. petric. mart. 1.266> Herba cibo satis est. cuius radicibus usi 
<pavl. petric. mart. 1.267> Tam sterili uictu duplicant ieiunia sancti. 
<pavl. petric. mart. 1.268> Dumque indiscrete tenuem rimantur in escam 
<pavl. petric. mart. 1.269> Quidquid inexpertae praebebant uiscera terrae, 
<pavl. petric. mart. 1.270> Ellebori gramen subito sensere ueneno 
<pavl. petric. mart. 1.271> Mortiferum totis uirus diffundere membris. 
<pavl. petric. mart. 1.272> Pergitur ad dominum tota uirtute precandi, 
<pavl. petric. mart. 1.273> Sed praegressa preces pietas. nil artibus actum, 
<pavl. petric. mart. 1.274> Sed praesens medicina fuit spes sola salutis. 
<pavl. petric. mart. 1.275> Cernamus, toto qui uitam quaerere censu 
<pavl. petric. mart. 1.276> Effusa in medicos pretii mercede solemus, 
<pavl. petric. mart. 1.277> Vt crescant nostris uiuendi tempora nummis, 
<pavl. petric. mart. 1.278> Quidnam hic electis egerunt pocula sucis 
<pavl. petric. mart. 1.279> Lectaque in antiquis quondam medicamina libris. 
<pavl. petric. mart. 1.280> Hic certe celerem sine sumptu aut arte salutem 
<pavl. petric. mart. 1.281> Cor meruit uerbumque dedit: miremur ouantes. 
<pavl. petric. mart. 1.282> Vox silet et causa adstruitur clamore tacentum. 
<pavl. petric. mart. 1.283> Sentitur medicus nec cernitur: omnia clausis 
<pavl. petric. mart. 1.284> Membra poris totam admittunt ad uiscera curam. 
<pavl. petric. mart. 1.285> Interea iniusto tandem remeare refertur 
<pavl. petric. mart. 1.286> Sanctus ab exilio per regis iussa sacerdos, 
<pavl. petric. mart. 1.287> Cum quo praeclarae fuerant consortia uitae, 
<pavl. petric. mart. 1.288> Dum Pictauorum doctor floreret in oris 
<pavl. petric. mart. 1.289> Indomitis tradens populis praecepta salutis. 
<pavl. petric. mart. 1.290> Et quamquam propere sanctum rapuisset ouantem 
<pavl. petric. mart. 1.291> Velox affectu pietas, tamen ille morarum 
<pavl. petric. mart. 1.292> Impatiens celsae iam liquerat ardua Romae 
<pavl. petric. mart. 1.293> Moenia, Pictonicas citius reuehendus ad oras. 
<pavl. petric. mart. 1.294> Ergo legens praegressa pio uestigia cursu 
<pavl. petric. mart. 1.295> Promeruit uotum cordis finemque laboris. 
<pavl. petric. mart. 1.296> Construit hic cellam fessis solacia membris: 
<pavl. petric. mart. 1.297> Nam mens plena deo caelesti in sede manebat. 
<pavl. petric. mart. 1.298> Hic modo si ueterum recolamus carmina uatum, 
<pavl. petric. mart. 1.299> Cum subito adtonitos quaterent miracula sensus, 
<pavl. petric. mart. 1.300> Clamaret miserum uecors insania Phoebum 
<pavl. petric. mart. 1.301> Nec sineret falsas saltim requiescere Musas, 
<pavl. petric. mart. 1.302> Delfica mentito quaterentur Apolline templa 
<pavl. petric. mart. 1.303> Cunctaque surdarum raperetur turba sororum, 
<pavl. petric. mart. 1.304> Excita uel totum complerent monstra furorem: 
<pavl. petric. mart. 1.305> Nos, quibus a Christo sensus uel uerba petuntur, 
<pavl. petric. mart. 1.306> Christicola inspires paulum Martine, precamur. 
<pavl. petric. mart. 1.307> Tu, qui defunctis potuisti reddere uitam 
<pavl. petric. mart. 1.308> Auxilio domini fultus, mihi redde salutem: 
<pavl. petric. mart. 1.309> Primus ego indultae faciam miracula uitae, 
<pavl. petric. mart. 1.310> Primus faetentis disrumpam claustra sepulchri. 
<pavl. petric. mart. 1.311> Iusta precor toto defunctus corde patronum, 
<pavl. petric. mart. 1.312> Vt tantae laudis titulos mens uiua loquatur. 
<pavl. petric. mart. 1.313> Ergo, licet fandi uires sublimia uincant 
<pavl. petric. mart. 1.314> Gesta nec orandi modulus se laudibus aequet, 
<pavl. petric. mart. 1.315> Aggrediar. tu, quisque legens tam uilia temnis 
<pavl. petric. mart. 1.316> Carmina, dum uerba irrides, mirabere facta 
<pavl. petric. mart. 1.317> Quidam tam clarae cernens miracula uitae 
<pavl. petric. mart. 1.318> Elegit tanto semet sociare magistro, 
<pavl. petric. mart. 1.319> Mystica quem nondum fontis renouauerat unda. 
<pavl. petric. mart. 1.320> Huic febris totas penitus depasta medullas 
<pavl. petric. mart. 1.321> Extorsit tenuem consumpto corpore uitam. 
<pavl. petric. mart. 1.322> Ac tum forte absens doctor: sed sedula fratrum 
<pavl. petric. mart. 1.323> Religio exanimum plangebat maesta cadauer, 
<pavl. petric. mart. 1.324> Maerens supplicio fratris, non funere carnis. 
<pavl. petric. mart. 1.325> Adueniens sanctus fletu rigat ubere uultum, 
<pavl. petric. mart. 1.326> Defuncti tristem casum miseratus, et omnem 
<pavl. petric. mart. 1.327> Impleuit clamore locum. mox teste remoto 
<pavl. petric. mart. 1.328> Irrupit maestam tam tristi funere cellam. 
<pavl. petric. mart. 1.329> Tum super exanimum sese proiecit amicum, 
<pavl. petric. mart. 1.330> Cunctis frigentes membris complectitur artus 
<pavl. petric. mart. 1.331> Aspirans tenuem super ora rigentia flatum. 
<pavl. petric. mart. 1.332> Attamen ad dominum penitus spes tota refertur: 
<pavl. petric. mart. 1.333> Adsueta oratur pietas, miseratio nota 
<pavl. petric. mart. 1.334> Poscitur et meritum fidei credendo meretur. 
<pavl. petric. mart. 1.335> Vidit adesse deum puri fiducia cordis, 
<pavl. petric. mart. 1.336> Effectumque piis senserunt uiscera flabris. 
<pavl. petric. mart. 1.337> Nec mora uix geminis uotum suspenditur horis: 
<pavl. petric. mart. 1.338> Paulatim incussis motantur lintea membris 
<pavl. petric. mart. 1.339> Arentesque artus uenarum umore rigantur 
<pavl. petric. mart. 1.340> Afflatuque animae pectus glaciale tepescit, 
<pavl. petric. mart. 1.341> Obducti infuso reserantur lumine uisus, 
<pavl. petric. mart. 1.342> Felices, quibus indulti sub luminis ortu 
<pavl. petric. mart. 1.343> Contigit in primo Martinum cernere mundo. 
<pavl. petric. mart. 1.344> Erigitur totum subito molimine corpus 
<pavl. petric. mart. 1.345> Et cutis exesis dudum iam lurida membris 
<pavl. petric. mart. 1.346> Purpureum recipit suco meliore ruborem. 
<pavl. petric. mart. 1.347> Vox facilis, gressus stabilis, manus apta, uigens cor: 
<pavl. petric. mart. 1.348> Totus homo es uariis conflato corpore causis 
<pavl. petric. mart. 1.349> Vnam suscepit diuerso in munere uitam. 
<pavl. petric. mart. 1.350> Eliciunt magnam mox gaudia maxima uocem: 
<pavl. petric. mart. 1.351> Laudes lingua sonat gratantis nuntia mentis, 
<pavl. petric. mart. 1.352> Affectum cordis clamor pronuntiat oris. 
<pavl. petric. mart. 1.353> Irrupit mox turba fores cellamque repleuit, 
<pavl. petric. mart. 1.354> Et sancti cecinit concors symphonia laudes. 
<pavl. petric. mart. 1.355> Ille autem ut penitus uitam post fata nouaret, 
<pavl. petric. mart. 1.356> Confestim aeterna nituit renouatus ab unda 
<pavl. petric. mart. 1.357> Et multos felix senium protraxit in annos, 
<pavl. petric. mart. 1.358> Tam clari testis non paruo tempore facti. 
<pavl. petric. mart. 1.359> Saepe etenim multis idem narrare solebat 
<pavl. petric. mart. 1.360> Iudicis aeterni semet tremuisse tribunal 
<pavl. petric. mart. 1.361> Vilibus addictum turbis mersumque tenebris, 
<pavl. petric. mart. 1.362> Angelicis donec prolata oratio uerbis 
<pavl. petric. mart. 1.363> Offerret uotum domino uitamque referret. 
<pavl. petric. mart. 1.364> Hic primus nostris Martinum prodidit oris, 
<pavl. petric. mart. 1.365> Hoc aditu ad reliquas peruenit gloria laudes. 
<pavl. petric. mart. 1.366> Nec multum sane post haec miracula tempus 
<pavl. petric. mart. 1.367> Fluxerat: accelerat clarum noua gloria factum. 
<pavl. petric. mart. 1.368> Nam dum contiguum Lupicini praeterit agrum, 
<pavl. petric. mart. 1.369> Non humilis paruique hominis, sed paene per orbem 
<pavl. petric. mart. 1.370> Insignis uirtute uiri, quo clarior inde 
<pavl. petric. mart. 1.371> Gloria per tantum testem firmata pateret 
<pavl. petric. mart. 1.372> Indoctam illiciens tot per miracula plebem, 
<pavl. petric. mart. 1.373> Audito clamore procul miserabile flentum 
<pavl. petric. mart. 1.374> Substitit: inquirit causam discitque uicissim, 
<pavl. petric. mart. 1.375> Exciuitque pium miseratio iusta dolorem. 
<pavl. petric. mart. 1.376> Vnus enim laqueo fauces stringente minister 
<pavl. petric. mart. 1.377> Ruperat extortae demens confinia uitae. 
<pavl. petric. mart. 1.378> Accurrit propere complexus triste cadauer, 
<pavl. petric. mart. 1.379> Elisos oculos et siccas sanguine fauces, 
<pavl. petric. mart. 1.380> Lumina torua nimis uultumque in morte minacem. 
<pavl. petric. mart. 1.381> Ad dominum rursus fletus, suspiria rursum 
<pavl. petric. mart. 1.382> Et gemitus, clamor cordis, uos magna tacentis: 
<pavl. petric. mart. 1.383> Vna fides meriti nec dispar gratia doni. 
<pavl. petric. mart. 1.384> Excipitur gratante choro, stipante caterua: 
<pavl. petric. mart. 1.385> Ostentant cunctis domini miracula Christi 
<pavl. petric. mart. 1.386> Atque hostis spolium credentis gaudia plebis. 
<pavl. petric. mart. 2.1> Panditur ecce nouum pelagus flatusque benigni 
<pavl. petric. mart. 2.2> Rimosam in medios fluctus traxere carinam, 
<pavl. petric. mart. 2.3> Ac dum placati rapiunt me gaudia ponti, 
<pavl. petric. mart. 2.4> Irrupit uastum temeraria cumba profundum 
<pavl. petric. mart. 2.5> Vix uel uicinis bene radens litora terris. 
<pavl. petric. mart. 2.6> Nunc quid ago et dubiam trepidus quo dirigo proram? 
<pavl. petric. mart. 2.7> Flamina sollicitant cursum, formido regressum. 
<pavl. petric. mart. 2.8> Pergamus, quia terra procul, quo traxerit unda: 
<pavl. petric. mart. 2.9> Tantum ut placatam Martini spiritus auram 
<pavl. petric. mart. 2.10> Diffundat flatumque leuem sic praestet eunti, 
<pavl. petric. mart. 2.11> Vt putre sustineat felicia flamina uelum. 
<pavl. petric. mart. 2.12> Hactenus, ut mores monachi uel gesta referrem, 
<pavl. petric. mart. 2.13> Ripa fuit: nunc pontus erit doctrina cathedrae. 
<pavl. petric. mart. 2.14> Clara sacerdotis magni nunc gesta retexam. 
<pavl. petric. mart. 2.15> Gallorum quondam ualde florebat in oris 
<pavl. petric. mart. 2.16> Vrbs Turonum distenta agris populisque referta. 
<pavl. petric. mart. 2.17> Sed pollere magis cupiens antistite tali 
<pavl. petric. mart. 2.18> Ardebat totis Martinum asciscere uotis. 
<pavl. petric. mart. 2.19> Sed penitus sancto depellens corde tumorem 
<pavl. petric. mart. 2.20> Mens humilis crebris precibus immota manebat, 
<pavl. petric. mart. 2.21> Donec compositis uerbis lacrimisque coactis 
<pavl. petric. mart. 2.22> Vicerunt nimium mendacia iusta rigorem. 
<pavl. petric. mart. 2.23> Nam quidam tantae pietatis conscius orat, 
<pavl. petric. mart. 2.24> Coniugis infirmae tristem miseratus erumnam 
<pavl. petric. mart. 2.25> Dignetur sancto poscentem uisere uoto: 
<pavl. petric. mart. 2.26> Se fore uel causam propere ueniendo salutis, 
<pavl. petric. mart. 2.27> Vel mortis, si dura preces sententia tardet. 
<pavl. petric. mart. 2.28> Iunguntur fictis simul et suspiria uerbis 
<pavl. petric. mart. 2.29> Et singultantes praeciso murmure uoces. 
<pavl. petric. mart. 2.30> Oscula dat genibus, uestigia colligat ulnis 
<pavl. petric. mart. 2.31> Excedens uerum per tot figmenta dolorem. 
<pavl. petric. mart. 2.32> Quid mirum simplex animus, mens sancta uocantem 
<pavl. petric. mart. 2.33> Si sequitur cogente deo: namque ipse dolosum 
<pavl. petric. mart. 2.34> Proderet ingenium mage, ni facienda probaret. 
<pavl. petric. mart. 2.35> Excipit egressum populorum turba, benignam 
<pavl. petric. mart. 2.36> Vim faciens, stipatque uiam numerosa precantum 
<pavl. petric. mart. 2.37> Seditio, motus placidi, sine felle tumultus, 
<pavl. petric. mart. 2.38> Disponitque etiam uigiles custodia pernox 
<pavl. petric. mart. 2.39> Excubias seruatque suum seruanda magistrum. 
<pavl. petric. mart. 2.40> Exsultant paribus concordia gaudia uotis. 
<pavl. petric. mart. 2.41> Itur in occursum, portis ruit obuia totis 
<pavl. petric. mart. 2.42> Ambitio et certans populi fauor: una uoluntas 
<pavl. petric. mart. 2.43> Omnibus et nulla in studiis diuortia mentis. 
<pavl. petric. mart. 2.44> Quosdam liuor edax nigrantis felle ueneni 
<pavl. petric. mart. 2.45> Inficit, et stimulis miserorum corda perurens 
<pavl. petric. mart. 2.46> Carnea ad aduersam retrahit sententia partem. 
<pavl. petric. mart. 2.47> Quosdam etiam perhibent, nefas est quod credere, docta 
<pavl. petric. mart. 2.48> Mente sacerdotes similem traxisse furorem 
<pavl. petric. mart. 2.49> Ridentes gaudenda sibi, quod nulla uerendam 
<pavl. petric. mart. 2.50> Gratia compsisset faciem, quod crine reciso 
<pavl. petric. mart. 2.51> Praeferret totum domini frons libera signum, 
<pavl. petric. mart. 2.52> Lumina nec premeret tremularum nube comarum, 
<pavl. petric. mart. 2.53> Sordida quod uestis cordis testata nitorem 
<pavl. petric. mart. 2.54> Proderet orantis studium, quia saepe uolutis 
<pavl. petric. mart. 2.55> Ad terram membris prostrato corpore pressus 
<pavl. petric. mart. 2.56> Haeserat horridulus sordenti in uellere puluis. 
<pavl. petric. mart. 2.57> Recte igitur cessit populo tam praua uoluntas, 
<pavl. petric. mart. 2.58> Sanior et proceres uicit sententia uulgi. 
<pavl. petric. mart. 2.59> Nam uere nulli licuit nescire uocantis 
<pavl. petric. mart. 2.60> Iudicium Christi per tot documenta probatum. 
<pavl. petric. mart. 2.61> Nam reliquis, quos saeua sibi sociarat inique 
<pavl. petric. mart. 2.62> Factio diuersum cupiens, uiolentior unus 
<pavl. petric. mart. 2.63> Antistes Defensor erat: quo nomine falsi 
<pavl. petric. mart. 2.64> Defendenda sui molimina forte putabant 
<pavl. petric. mart. 2.65> Consilii, renuente deo, qui iusta probabat. 
<pavl. petric. mart. 2.66> Nam solitum sancto coetu celebrabat honorem 
<pavl. petric. mart. 2.67> Plebs pia, conuentu celebri mysteria uisens, 
<pavl. petric. mart. 2.68> Dum mage condensae stipant altaria turbae 
<pavl. petric. mart. 2.69> Ac sua fautores pendent in uota frequentes, 
<pavl. petric. mart. 2.70> Nec praetenta potest transire obstacula lector. 
<pavl. petric. mart. 2.71> Sed diaconus, qui forte aderat, uis codice rapto 
<pavl. petric. mart. 2.72> Quem primum propere reserati pagina psalmi 
<pavl. petric. mart. 2.73> Obtulerat, subito festinus tempore uersum 
<pavl. petric. mart. 2.74> Arripit, haec prisci decantans uerba prophetae: 
<pavl. petric. mart. 2.75>"Ex ore infantum paruoque ex murmure laudem 
<pavl. petric. mart. 2.76> Lactantum teneras fecisti euoluere linguas 
<pavl. petric. mart. 2.77> Exosos propter, peruersum ut destruat ista 
<pavl. petric. mart. 2.78> Prolata a paruis laudatio defensorem. 
<pavl. petric. mart. 2.79> Tollitur in caelum clamor praesensque probatur 
<pavl. petric. mart. 2.80> Iudicium clamante deo: sententia Christi 
<pavl. petric. mart. 2.81> Obruit aduersam uerborum fulmine partem. 
<pavl. petric. mart. 2.82> Namque idem uersus laudantum uota probauit 
<pavl. petric. mart. 2.83> Atque obsistentum liuentia corda repressit. 
<pavl. petric. mart. 2.84> Nec minor inde labor monachi, quia gloria creuit 
<pavl. petric. mart. 2.85> Iure sacerdotis. factis facienda docentur: 
<pavl. petric. mart. 2.86> Exempli mage suadet opus quam gratia uerbi. 
<pavl. petric. mart. 2.87> Sic illi attrito uilissima uestis amictu, 
<pavl. petric. mart. 2.88> Sic humilis sancti pretiosa modestia cordis, 
<pavl. petric. mart. 2.89> Sic manet assiduae felix sententia uitae. 
<pavl. petric. mart. 2.90> Primum igitur coniuncta sacris altaribus illi 
<pavl. petric. mart. 2.91> Cella fuit. mos, ut populos uitare frequentes 
<pavl. petric. mart. 2.92> Posset ab assiduis secreta oratio turbis, 
<pavl. petric. mart. 2.93> Milibus egressus discessit ab urbe duobus. 
<pavl. petric. mart. 2.94> Nec nocuit cellae uicinia tanta remotae: 
<pavl. petric. mart. 2.95> Secretum hospitium monacho, uia parua magistro, 
<pavl. petric. mart. 2.96> Doctori uicina domus, longinqua uacanti. 
<pavl. petric. mart. 2.97> Hinc naturalis praecisi margine saxi 
<pavl. petric. mart. 2.98> Ambierat modico rupis curuata recessu, 
<pavl. petric. mart. 2.99> Hinc Liger inflexis paruo sinuamine ripis 
<pavl. petric. mart. 2.100> Saepserat inclusam praetento gurgite terram, 
<pavl. petric. mart. 2.101> Vnus et angustus patuit rupem inter et amnem 
<pavl. petric. mart. 2.102> Ingressus, paulum artato qua limite distans 
<pavl. petric. mart. 2.103> Fluminis allapsus tangit confinia montis. 
<pavl. petric. mart. 2.104> Hic strue lignorum paruam contexere cellam 
<pavl. petric. mart. 2.105> Maluit, agnoscens sancti mysteria ligni, 
<pavl. petric. mart. 2.106> Succedens humili tecto celsissimus hospes, 
<pavl. petric. mart. 2.107> Vt collectorum sic docta modestia fratrum 
<pavl. petric. mart. 2.108> Disceret exiguo pompam contemnere sumptu, 
<pavl. petric. mart. 2.109> Praegressum exemplis certatim imitata magistrum. 
<pavl. petric. mart. 2.110> Ast aliis nec ligna placent, sed monte cauato 
<pavl. petric. mart. 2.111> Praebet defossos rupis uicina recessus. 
<pavl. petric. mart. 2.112> Octoginta illuc iusta admiratio fratres 
<pavl. petric. mart. 2.113> Traxerat ad tantae speculum uirtutis, ut inde 
<pavl. petric. mart. 2.114> Sumeret inspectos felix imitatio mores. 
<pavl. petric. mart. 2.115> Nil cuiquam speciale fuit, communia cunctis 
<pavl. petric. mart. 2.116> Omnia: de medio sumpsit dilectio censu. 
<pavl. petric. mart. 2.117> Nulli uendendi quicquam concessa facultas, 
<pavl. petric. mart. 2.118> Ne degustati famis improba cresceret auri. 
<pavl. petric. mart. 2.119> Exercere artem prohibet. conceditur unum 
<pavl. petric. mart. 2.120> Scribendi studium, quod mentem oculosque manusque 
<pavl. petric. mart. 2.121> Occupet atque uno teneat simul omnia puncto, 
<pavl. petric. mart. 2.122> Aspectum uisu, cor sensibus, ordine dextram. 
<pavl. petric. mart. 2.123> Attamen his rebus minor aetas sola tenetur. 
<pavl. petric. mart. 2.124> Nam iam maturae satis est oratio menti, 
<pavl. petric. mart. 2.125> Vt, cuius sensum senior sententia firmat, 
<pavl. petric. mart. 2.126> Munditiis cordis studeat uigiletque remotum 
<pavl. petric. mart. 2.127> Interius purgare oculum, ne nube latentis 
<pavl. petric. mart. 2.128> Peccati obductus priuetur lumine Christi. 
<pavl. petric. mart. 2.129> Nulli progressus facilis: sua quemque tenebat 
<pavl. petric. mart. 2.130> Cellula. tum solum sociandi causa dabatur 
<pavl. petric. mart. 2.131> Agminis, ascisset cunctos cum sueta precandi 
<pavl. petric. mart. 2.132> Hora et corde deo referens symphonia laudem: 
<pavl. petric. mart. 2.133> Vel cum soluentes fessis ieiunia membris 
<pavl. petric. mart. 2.134> Communes certo repetebant tempore mensas, 
<pavl. petric. mart. 2.135> Vt finem exacti, domita iam carne, diei 
<pavl. petric. mart. 2.136> Et succedentem uigilanda in nocte laborem 
<pavl. petric. mart. 2.137> Diuiderent modicae parcissima tempora cenae. 
<pavl. petric. mart. 2.138> Infirmis tantum laxato iure licebat 
<pavl. petric. mart. 2.139> Degustare merum, quo tabem corporis aegri 
<pavl. petric. mart. 2.140> Sustentaret odor respersi in pocula uini. 
<pavl. petric. mart. 2.141> Multis uestis erat saetis contexta cameli, 
<pavl. petric. mart. 2.142> Quae leuibus stimulis uigiles contingeret artus, 
<pavl. petric. mart. 2.143> Excludens tenuem compuncta carne soporem, 
<pavl. petric. mart. 2.144> Mollia ne fluxum nutrirent uellera corpus 
<pavl. petric. mart. 2.145> Lasciua et tenui uestis fluitaret amictu, 
<pavl. petric. mart. 2.146> Qualia praeteritae consuerat copia uitae. 
<pavl. petric. mart. 2.147> Nam multos illuc prisco de sanguine claros 
<pavl. petric. mart. 2.148> Traxerat ad talem prudens sententia uitam. 
<pavl. petric. mart. 2.149> Quo mage mirandum est post serica fulchra torosque 
<pavl. petric. mart. 2.150> Hanc uestem et talem ingressis placuisse rigorem. 
<pavl. petric. mart. 2.151> Denique mirati tantorum insignia morum 
<pavl. petric. mart. 2.152> Confines populi uicinaque moenia sanctos 
<pavl. petric. mart. 2.153> Hinc sibi rectores studio certante petebant, 
<pavl. petric. mart. 2.154> Vt doctrina dei tali de fonte fluentes 
<pavl. petric. mart. 2.155> Spargeret irriguos sitientum in uiscera riuos. 
<pavl. petric. mart. 2.156> Sed iam tempus adest tanta de mole potentum 
<pavl. petric. mart. 2.157> Virtutum exiguam saltim contingere partem. 
<pavl. petric. mart. 2.158> Et quamquam recti titulos uirtutis adornent 
<pavl. petric. mart. 2.159> Discipuli et facti sit praemonstrare gerendum, 
<pavl. petric. mart. 2.160> Attamen e propriis tangam paucissima gestis, 
<pavl. petric. mart. 2.161> Ostendens breuibus praeconia maxima signis. 
<pavl. petric. mart. 2.162> Forte fuit iuxta tumulus, quem saepe colentum 
<pavl. petric. mart. 2.163> Vana superstitio falso decepta sacrarat 
<pavl. petric. mart. 2.164> Martyrio, celebrem dependens semper honorem. 
<pavl. petric. mart. 2.165> Quin et praegressi uenerandum altare dicarant 
<pavl. petric. mart. 2.166> Ante sacerdotes, magis ut fundata maneret 
<pavl. petric. mart. 2.167> Religio, adiecto cultu firmata sacrorum. 
<pavl. petric. mart. 2.168> Sed postquam impositas Martinus sumpsit habenas 
<pavl. petric. mart. 2.169> Commissae et plebis moderamina sancta recepit, 
<pavl. petric. mart. 2.170> Protinus inquirit nomen titulosque colendi 
<pavl. petric. mart. 2.171> Martyris, et quonam tam clarae stemmata palmae 
<pavl. petric. mart. 2.172> Tempore uel quali sub iudice promeruisset. 
<pavl. petric. mart. 2.173> Verum ubi nulla patet quae possit prodere uerum 
<pavl. petric. mart. 2.174> Historia atque omnis renuit hoc scire uetustas, 
<pavl. petric. mart. 2.175> Detrectat dubiis tam grandia credere uerbis 
<pavl. petric. mart. 2.176> Nec satis est fidei mendacis fabula uulgi. 
<pavl. petric. mart. 2.177> Ergo placet dubiis sine testis pondere rebus 
<pavl. petric. mart. 2.178> A domino consulta peti, cui subdita semper 
<pavl. petric. mart. 2.179> Tempora transcursis adstant praesentia saeclis. 
<pavl. petric. mart. 2.180> Ad tumulum properat paucis comitatus, ut illis 
<pavl. petric. mart. 2.181> Attestata fidem faciant miracula multis. 
<pavl. petric. mart. 2.182> Ergo ut contigui molis contacta sepulchri est, 
<pavl. petric. mart. 2.183> Propter frigentes resoluta carne fauillas 
<pavl. petric. mart. 2.184> Ad caelum rediere preces: uestigia carnis 
<pavl. petric. mart. 2.185> Iunguntur tumulo, sed mens et sidera transit. 
<pavl. petric. mart. 2.186> Tum dominum tota fidei uirtute precatus, 
<pavl. petric. mart. 2.187> Proderet ut meritum ignaris nomenque sepulti: 
<pavl. petric. mart. 2.188> Cum subito ad laeuam sordentem respicit umbram, 
<pavl. petric. mart. 2.189> Nigrantem maesto speciem quae proderet ore 
<pavl. petric. mart. 2.190> Et punitorum tristissima fata reorum 
<pavl. petric. mart. 2.191> Praeferret, trepido confusa et conscia uultu. 
<pavl. petric. mart. 2.192> Vox quoque flebilibus maerentis reddita uerbis 
<pavl. petric. mart. 2.193> Talibus expressit suspiria crebra querellis: 
<pavl. petric. mart. 2.194>"Desinat antiquus plangendis manibus error 
<pavl. petric. mart. 2.195> Addere supplicium, titulum reddendo alienum, 
<pavl. petric. mart. 2.196> Ne, cui poenarum satis est de crimine solo, 
<pavl. petric. mart. 2.197> Hoc onus adiecto duplicato crescat honore. 
<pavl. petric. mart. 2.198> Atque utinam sancti, quibus hoc pro iure refertur 
<pavl. petric. mart. 2.199> Obsequium, nostras tenui respergere gutta 
<pavl. petric. mart. 2.200> Dignentur iuges miserorum incendia flammas. 
<pavl. petric. mart. 2.201> Illi perpetua gaudentes luce fruuntur, 
<pavl. petric. mart. 2.202> Nos chaos aeterna horrendum caligine saepsit. 
<pavl. petric. mart. 2.203> Longe est a meritis lucis confusio noctis." 
<pavl. petric. mart. 2.204> Haec uox multorum late peruenit ad aures, 
<pavl. petric. mart. 2.205> Sed species soli Martino est prodita, cuius 
<pavl. petric. mart. 2.206> Mens leuior fragilis transibat pondera carnis, 
<pavl. petric. mart. 2.207> Corpoream molem transmittens lumine cordis. 
<pavl. petric. mart. 2.208> Protinus amoto altari depellitur omnis 
<pavl. petric. mart. 2.209> Vana superstitio ritus mentita sacrorum. 
<pavl. petric. mart. 2.210> Translata ad ueros migrant mysteria cultus. 
<pavl. petric. mart. 2.211> Quid simile his titulis tandem conferre ualebit 
<pavl. petric. mart. 2.212> Ars magicis infecta dolis uel tincta uenenis, 
<pavl. petric. mart. 2.213> Carmina compositis texens mendacia uerbis 
<pavl. petric. mart. 2.214> Extaque perspectis rimans faetentia uenis, 
<pavl. petric. mart. 2.215> Vt per tartareae quaesita silentia noctis 
<pavl. petric. mart. 2.216> Mugiat insanus fallaci murmure daemon, 
<pavl. petric. mart. 2.217> Assumens fictum tenui sub imagine uultum? 
<pavl. petric. mart. 2.218> Hic certe simplex animus et sola precantis 
<pavl. petric. mart. 2.219> Religio infernae dissoluit uincula legis, 
<pavl. petric. mart. 2.220> Et quamuis artus premerentur mole sepulchri, 
<pavl. petric. mart. 2.221> Attamen ad praesens tempus confessio uixit. 
<pavl. petric. mart. 2.222> Nec uero hic finis titulis, nec tempore saltim 
<pavl. petric. mart. 2.223> Intercisa breui uirtutum stemmata cessant. 
<pavl. petric. mart. 2.224> Nam semper sancto comes indiscreta cohaeret 
<pavl. petric. mart. 2.225> Gratia nec certo cohibetur fine locorum. 
<pavl. petric. mart. 2.226> Progressum sequitur, manet indiuulsa manenti, 
<pavl. petric. mart. 2.227> Si sit causa uiae, gaudens comitatur euntem. 
<pavl. petric. mart. 2.228> Nam dum distenti propere legit auia ruris, 
<pavl. petric. mart. 2.229> Qua diffusa patet latis fera Gallia campis, 
<pavl. petric. mart. 2.230> Dum sequitur miserum gentilis turba cadauer 
<pavl. petric. mart. 2.231> Et tremefacta leui motantur lintea uento, 
<pavl. petric. mart. 2.232> Porrecto in longum per plana patentia uisu 
<pavl. petric. mart. 2.233> Funeris obsequium cultum putat esse nefandi 
<pavl. petric. mart. 2.234> Daemonis, et ritus miserorum ferre sacrorum 
<pavl. petric. mart. 2.235> Submissa idolicis bacchantum colla figuris. 
<pavl. petric. mart. 2.236> Protinus attollit sanctum et uenerabile signum, 
<pavl. petric. mart. 2.237> Et crucis obiectu propere uenientibus obstat, 
<pavl. petric. mart. 2.238> Gressus instabiles uexilli pondere sistit. 
<pavl. petric. mart. 2.239> Tum uero imposito miseros torpore teneri 
<pavl. petric. mart. 2.240> Cernere erat neruisque artus riguisse ligatis, 
<pavl. petric. mart. 2.241> Frustrata innexis conamina plurima membris, 
<pavl. petric. mart. 2.242> Tardata immoto uestigia sidere gressu, 
<pavl. petric. mart. 2.243> Concludi saeptas mandato limite turbas, 
<pavl. petric. mart. 2.244> Nec transcendendi praetenta obstacula muri 
<pavl. petric. mart. 2.245> Partibus e cunctis immensum opponere claustrum, 
<pavl. petric. mart. 2.246> Donec paulatim uisu propiore pateret 
<pavl. petric. mart. 2.247> Exequiis delatus honor. tum rursus eodem 
<pavl. petric. mart. 2.248> Vexillo atque ipso libertas reddita signo. 
<pavl. petric. mart. 2.249> Sic crucis imperio simul et uirtute fidei 
<pavl. petric. mart. 2.250> Ius habuit uincire uagos, dissoluere uinctos. 
<pavl. petric. mart. 2.251> Haec raptim contacta legens, quia copia suadet 
<pavl. petric. mart. 2.252> Virtutum breuibus laudanda attingere signis, 
<pavl. petric. mart. 2.253> Ne festinantes tanta ad miracula mentes 
<pavl. petric. mart. 2.254> Tardet prolixis uilissima pagina uerbis, 
<pavl. petric. mart. 2.255> Excipior rursus maiorum pondere rerum. 
<pavl. petric. mart. 2.256> Sacrilegum quondam deiecto culmine templum 
<pavl. petric. mart. 2.257> Strauerat ad terram, perfractis idola tignis 
<pavl. petric. mart. 2.258> Comminuens totisque premens simulacra ruinis. 
<pavl. petric. mart. 2.259> Huic pinus uicina loco distenta uirentes 
<pavl. petric. mart. 2.260> Pandebat ramos, annosa et bracchia late 
<pavl. petric. mart. 2.261> Nexuerant uiridem frondenti in uertice siluam, 
<pavl. petric. mart. 2.262> Arcebatque omnem foliorum crate calorem 
<pavl. petric. mart. 2.263> Arboris unius densum nemus: umbra perennis 
<pavl. petric. mart. 2.264> Iugem temperiem mentito uere tegebat. 
<pavl. petric. mart. 2.265> Hanc etiam pinum templi sociare ruinis 
<pavl. petric. mart. 2.266> Aggreditur, parili cupiens conuoluere busto, 
<pavl. petric. mart. 2.267> Quidquid in errorem miserorum corda trahebat. 
<pavl. petric. mart. 2.268> Tum uero accensi uecors insania uulgi 
<pavl. petric. mart. 2.269> Certat dilecto raptim succurrere ligno 
<pavl. petric. mart. 2.270> Et prohibere pium toto molimine uotum. 
<pavl. petric. mart. 2.271> Nil ratio insanis, nil prosunt sancta profanis 
<pavl. petric. mart. 2.272> Verba animis, non uox surdis, non lumina caecis. 
<pavl. petric. mart. 2.273> Clamatur non quire homini conferre salutem, 
<pavl. petric. mart. 2.274> Quae sibi non ualeant, lignis non posse iuuari 
<pavl. petric. mart. 2.275> Lignorum dominos: seruire haec nutibus eius, 
<pavl. petric. mart. 2.276> Qui seruire uelit, subiectis subditus, idem 
<pavl. petric. mart. 2.277> De siluis urenda legens, ueneranda relinquens. 
<pavl. petric. mart. 2.278> Haec contra exclamant longe diuersa uolantes, 
<pavl. petric. mart. 2.279> Idolico et multum perfusi corda ueneno: 
<pavl. petric. mart. 2.280>"Desine prolixis renuentes cogere uerbis. 
<pavl. petric. mart. 2.281> Si rebus suadenda probas, haec iure placebit 
<pavl. petric. mart. 2.282> Condicio allatura fidem: nos protinus ipsi 
<pavl. petric. mart. 2.283> Aggredimur nostram propere succidere pinum. 
<pavl. petric. mart. 2.284> Tu si uera adhibes fidei documenta, cadentem 
<pavl. petric. mart. 2.285> Excipe et optatae gaudens occurre ruinae, 
<pavl. petric. mart. 2.286> Nil graue confisus domino." tam dura probatur 
<pavl. petric. mart. 2.287> Causa nec iniusto renuit iustissimus ori, 
<pavl. petric. mart. 2.288> Confidens uirtute dei, cui prona facultas 
<pavl. petric. mart. 2.289> Quamquam praesentem uerbo prohibere ruinam. 
<pavl. petric. mart. 2.290> Nec mora et astrictis nectuntur uincula membris 
<pavl. petric. mart. 2.291> Atque elidendus iam parte locatur in illa, 
<pavl. petric. mart. 2.292> Qua pronus toto pendebat stipite truncus, 
<pavl. petric. mart. 2.293> Iamque inclinatis nutanti pondere ramis 
<pavl. petric. mart. 2.294> Subiecta haut dubiae terrebat mole ruinae. 
<pavl. petric. mart. 2.295> Insistunt totis certantia gaudia uotis. 
<pavl. petric. mart. 2.296> Ictibus assiduis crebrisque bipennibus instant. 
<pavl. petric. mart. 2.297> Spes uicini animos fessis uiresque ministrat. 
<pavl. petric. mart. 2.298> Vindicta affectum excludit, fugat ira dolorem. 
<pavl. petric. mart. 2.299> Exanimes pallent monachi maiusque periclum est 
<pavl. petric. mart. 2.300> Confusae nimium tanto terrore fidei, 
<pavl. petric. mart. 2.301> Vulneribus donec paulatim euicta fragorem 
<pavl. petric. mart. 2.302> Prona dedit totoque in sanctum concita saltu 
<pavl. petric. mart. 2.303> Praecessit celeres properantia uota furores, 
<pavl. petric. mart. 2.304> Iam prope contiguo perfractis turbine membris. 
<pavl. petric. mart. 2.305> Ille, metum prohibente fide, formidine pulsa 
<pavl. petric. mart. 2.306> Vicinam opperiens constanti corde ruinam, 
<pavl. petric. mart. 2.307> Ne cito conuersam cernens perfidia(==PE+RFIDIA) pinum 
<pavl. petric. mart. 2.308> Ad casum reuocaret opus meritumque negaret, 
<pavl. petric. mart. 2.309> Dum putat euentum: sed iam propiore periclo 
<pavl. petric. mart. 2.310> Erigit armatam signi munimine dextram 
<pavl. petric. mart. 2.311> Opponitque crucem. qua protinus impetus omnis 
<pavl. petric. mart. 2.312> Frangitur et celeri propere reuocata rotatu 
<pavl. petric. mart. 2.313> Diuersam in partem pernici turbine pinus 
<pavl. petric. mart. 2.314> Fertur in auctores sceleris. iam propter ouantes 
<pavl. petric. mart. 2.315> In se conuersam trepidi timuere ruinam: 
<pavl. petric. mart. 2.316> Qui tutum semet tanta ad spectacula caute 
<pavl. petric. mart. 2.317> Credebant legisse locum, uix mente recepta 
<pavl. petric. mart. 2.318> Perfractis cernunt confossa sedilia ramis. 
<pavl. petric. mart. 2.319> Tollitur in caelum clamor partesque resultant 
<pavl. petric. mart. 2.320> Attonitae et uoces coetu referuntur ab omni: 
<pavl. petric. mart. 2.321> Gaudia testantur monachi, miracula uicti. 
<pavl. petric. mart. 2.322> Christum lingua sonat, Christum simul ore benigno 
<pavl. petric. mart. 2.323> Ignari gnarique canunt: pars ista fauorem 
<pavl. petric. mart. 2.324> Agnoscit, petit illa fidem. sic consona raptim 
<pavl. petric. mart. 2.325> Inter discordes Christo sociante uoluntas 
<pavl. petric. mart. 2.326> Cum fidei donum meruit, tum credere suasit. 
<pavl. petric. mart. 2.327> Nam certe nullus penitus fuit agmine in illo, 
<pavl. petric. mart. 2.328> Qui non rettulerit speratae dona salutis 
<pavl. petric. mart. 2.329> Adiectus gregibus domini munimine signi, 
<pavl. petric. mart. 2.330> Et loca, quae taetris faetebant obsita fanis, 
<pavl. petric. mart. 2.331> Obtexit ueris mox mater eclesia templis. 
<pavl. petric. mart. 2.332> Sic uincis, Martine, tuos sic obruis hostes, 
<pavl. petric. mart. 2.333> Sic grauis oppressos sententia proterit: illos 
<pavl. petric. mart. 2.334> Immites fecit clemens uictoria fratres. 
<pavl. petric. mart. 2.335> Ergo acuit mentem euentus studiumque rebelles 
<pavl. petric. mart. 2.336> Vincendi assidue felix uictoria nutrit. 
<pavl. petric. mart. 2.337> Nam uix collapsis fumabant idola flammis, 
<pavl. petric. mart. 2.338> Vicino et tenues uolitabant igne fauillae, 
<pavl. petric. mart. 2.339> Cum renouat similis repetita incendia templi 
<pavl. petric. mart. 2.340> Exultans crebris iustissima dextera flammis. 
<pavl. petric. mart. 2.341> Sed dum flagrantes longe lateque uapores 
<pavl. petric. mart. 2.342> Turbo serit, crebrisque ferox exaestuat undis 
<pavl. petric. mart. 2.343> Eructans rapidam flammarum insania nubem, 
<pavl. petric. mart. 2.344> Augens collectum uicina strage furorem, 
<pavl. petric. mart. 2.345> Haut procul amotum toto petit agmine tectum, 
<pavl. petric. mart. 2.346> Vicina allambens funestis culmina flammis. 
<pavl. petric. mart. 2.347> Quod postquam sanctus trepidans instare periclum 
<pavl. petric. mart. 2.348> Vidit et afflatis iam mixta incendia tignis 
<pavl. petric. mart. 2.349> Saepsisse implicitum flammarum gurgite tectum, 
<pavl. petric. mart. 2.350> Pernici properans conscendit culmina saltu, 
<pavl. petric. mart. 2.351> Qua globus igne domum nimio densissimus urguet, 
<pavl. petric. mart. 2.352> Artusque oppositos flammis uenientibus offert. 
<pavl. petric. mart. 2.353> Tum uero aduerso sinuata incendia flatu 
<pavl. petric. mart. 2.354> Ad uentum redeunt, et quamquam urguente procella 
<pavl. petric. mart. 2.355> Praecepti uis maior agit cogitque reuersis 
<pavl. petric. mart. 2.356> Ignibus insanum confestim cedere uentum. 
<pavl. petric. mart. 2.357> Sic paret meritis natura oppressa iubentis. 
<pavl. petric. mart. 2.358> Non flammae urguentur flabris, sed flamina flammis, 
<pavl. petric. mart. 2.359> Atque ignis praecepta sequens sic gessit utrumque, 
<pavl. petric. mart. 2.360> Arripiens decreta sibi, defensa relinquens. 
<pavl. petric. mart. 2.361> Sic debellato per iusta incendia templo 
<pavl. petric. mart. 2.362> Itur in excidium alterius, quod forte Leprosus 
<pavl. petric. mart. 2.363> Quondam opulens uicus peruersa mente colebat. 
<pavl. petric. mart. 2.364> Sed postquam crebri demens insania uulgi 
<pavl. petric. mart. 2.365> Temptatum reuocauit opus totumque furorem 
<pavl. petric. mart. 2.366> Opposuit coeptis uiolenti turbo tumultus, 
<pavl. petric. mart. 2.367> Auia solorum repetit secreta locorum, 
<pavl. petric. mart. 2.368> Atque ibidem sanctis precibus uiolentius instat 
<pavl. petric. mart. 2.369> Trinas continuans orandi intentio luces 
<pavl. petric. mart. 2.370> Et totidem iungens uigilatis noctibus horas. 
<pavl. petric. mart. 2.371> Quin et contexto saetis coopertus amictu 
<pavl. petric. mart. 2.372> Exesa assiduo compunxit acumine membra, 
<pavl. petric. mart. 2.373> Vt tereret tenuem uestis nimis aspera pellem 
<pavl. petric. mart. 2.374> Et cutis extantes stimulos attacta paueret, 
<pavl. petric. mart. 2.375> Saxea collidens mage duris ossibus arua, 
<pavl. petric. mart. 2.376> Producens tardos sera in ieiunia soles, 
<pavl. petric. mart. 2.377> Perfundens totum lacrimarum flumine uultum, 
<pavl. petric. mart. 2.378> Vt domini iugis semper clementia Christi 
<pavl. petric. mart. 2.379> Insontis famuli nimium miserata laborem 
<pavl. petric. mart. 2.380> Traderet effectum uoto et temptata patraret, 
<pavl. petric. mart. 2.381> Aduersae penitus remouens molimina partis. 
<pavl. petric. mart. 2.382> Interea armatos propter consistere cernit 
<pavl. petric. mart. 2.383> Angelico fulgore uiros, nec tarda patescit 
<pavl. petric. mart. 2.384> Agnitio: assueti prompta est fiducia uultus, 
<pavl. petric. mart. 2.385> Insuper et uerbis ueniendi causa docetur, 
<pavl. petric. mart. 2.386> Ne trepidet, ne uim timeat neue arma pauescat, 
<pavl. petric. mart. 2.387> Praesentem agnoscens per talia signa fauorem: 
<pavl. petric. mart. 2.388> Quaelibet opposito consurgat turba tumultu, 
<pavl. petric. mart. 2.389> Auxilium satis esse dei, qui protinus omnes 
<pavl. petric. mart. 2.390> Debellare queat uerbi uirtute cateruas: 
<pavl. petric. mart. 2.391> Sufficere ad bellum credens haec arma duorum, 
<pavl. petric. mart. 2.392> Se simul auxilium ferre et mandata referre. 
<pavl. petric. mart. 2.393> Acrior ergo animus penitus uirtute recepta, 
<pavl. petric. mart. 2.394> Ad coeptum reualescit opus, mediasque cateruas 
<pavl. petric. mart. 2.395> Irrupit trepido constantia reddita cordi. 
<pavl. petric. mart. 2.396> Funditus euersis sternuntur templa ruinis: 
<pavl. petric. mart. 2.397> Excipiunt totas simulacra iacentia moles 
<pavl. petric. mart. 2.398> Fractaque deiectis succumbunt idola tectis. 
<pavl. petric. mart. 2.399> Inuoluit mixtus pariter simul omnia puluis, 
<pavl. petric. mart. 2.400> Tigna, aras, statuas, caementum, saxa, metallum. 
<pavl. petric. mart. 2.401> Nec sane tanto progressus ab agmine quisquam 
<pavl. petric. mart. 2.402> Obuius ire parat. manet imperterritus ille, 
<pavl. petric. mart. 2.403> Debellata uidens trepidantum corda uirorum. 
<pavl. petric. mart. 2.404> Immoti spectant populi. riguere minantum 
<pavl. petric. mart. 2.405> Pectora et attonitis stupuerunt uiscera fibris. 
<pavl. petric. mart. 2.406> Non membra expediunt motum, non uerba tumultum: 
<pavl. petric. mart. 2.407> Diriguere artus miseris, uox faucibus haesit, 
<pavl. petric. mart. 2.408> Temptantum cecidere manus et clamor hiantum. 
<pavl. petric. mart. 2.409> Vt mare, quod fundo conuulsum mouerit imo 
<pavl. petric. mart. 2.410> Fluctibus insistens uehementis turbo procellae, 
<pavl. petric. mart. 2.411> Illidit totas spumanti aspergine cautes 
<pavl. petric. mart. 2.412> Et rauco oppositas transcendit murmure ripas, 
<pavl. petric. mart. 2.413> Pulsant perfractae dum concaua litora moles 
<pavl. petric. mart. 2.414> Et uada permiscent totum uicina profundum: 
<pavl. petric. mart. 2.415> Mox, ubi deposito siluerunt flamina motu, 
<pavl. petric. mart. 2.416> Sternitur immensus placidarum campus aquarum, 
<pavl. petric. mart. 2.417> Lenia deposito considunt marmora uento, 
<pavl. petric. mart. 2.418> Et iacet immoti species mutata elementi, 
<pavl. petric. mart. 2.419> Sollicitans tenues constrato gurgite cumbas: 
<pavl. petric. mart. 2.420> Haut aliter siluit furiosi insania uulgi 
<pavl. petric. mart. 2.421> Et tempestatem posuit flatusque remisit, 
<pavl. petric. mart. 2.422> Hoc tantum et ueris clamauit subdita uerbis, 
<pavl. petric. mart. 2.423> Martini dominum toto simul orbe colendum, 
<pavl. petric. mart. 2.424> Hunc solum se nosse deum. nam surda salutem 
<pavl. petric. mart. 2.425> Idola si possent umquam conferre petenti, 
<pavl. petric. mart. 2.426> Allatura sibi, nec quemquam tradere donum, 
<pavl. petric. mart. 2.427> Quo careat: magis esse inopem qui poscat egentem. 
<pavl. petric. mart. 2.428> Sic uerae penitus lucis fulgore recepto 
<pavl. petric. mart. 2.429> Haec quoque turba piis accreuit dedita castris. 
<pavl. petric. mart. 2.430> Talibus assidue uegetato corde triumphis 
<pavl. petric. mart. 2.431> Rursum bella cupit: remouet fides aucta pauorem, 
<pavl. petric. mart. 2.432> Spes animat meriti, cedit formido pericli. 
<pavl. petric. mart. 2.433> Nam similem mouit similis mox causa tumultum, 
<pavl. petric. mart. 2.434> Dum subuertendo properat succurrere templo 
<pavl. petric. mart. 2.435> Rusticitas uesana nimis solitumque rigorem 
<pavl. petric. mart. 2.436> Augens praecipitis immensa mole furoris. 
<pavl. petric. mart. 2.437> Denique sic totum obruerat dementia sensum, 
<pavl. petric. mart. 2.438> Vt stricto quidam minitans accurreret ense, 
<pavl. petric. mart. 2.439> Ausus sacrilegum uibrare in uulnera ferrum. 
<pavl. petric. mart. 2.440> Et cum reiecto nudatam tegmine gaudens 
<pavl. petric. mart. 2.441> Ceruicem offerret sanctus, nihil ille retractans 
<pavl. petric. mart. 2.442> Alte sublatum surgit furiosus in ensem. 
<pavl. petric. mart. 2.443> Celsius insanam dextram suspendit in altum, 
<pavl. petric. mart. 2.444> Attollens totum celeri conamine corpus, 
<pavl. petric. mart. 2.445> Concita praecipiti tendens uestigia nisu, 
<pavl. petric. mart. 2.446> Altius ut ueniens caderet uehementior ictus: 
<pavl. petric. mart. 2.447> Cum subito astrictis riguerunt uiscera neruis, 
<pavl. petric. mart. 2.448> Atque haesit tenui consumptus in aere motus, 
<pavl. petric. mart. 2.449> Porrecta et cassum suspendit dextera ferrum, 
<pavl. petric. mart. 2.450> Et periit totus membris torpentibus ictus, 
<pavl. petric. mart. 2.451> Ac manus irriso conamine fixa remansit. 
<pavl. petric. mart. 2.452> Sic artus tota collapsi mole retrorsum 
<pavl. petric. mart. 2.453> Praecipiti ad terram proni cecidere ruina, 
<pavl. petric. mart. 2.454> Ossaque collisis sonuerunt obruta membris, 
<pavl. petric. mart. 2.455> Prona et saxosae iacuerunt aggere terrae. 
<pavl. petric. mart. 2.456> Tum demum extorti gemitus lacrimaeque coactae, 
<pavl. petric. mart. 2.457> Depositisque minis nimium miseranda precantis 
<pavl. petric. mart. 2.458> Ambitio ad ueniam rediit conuersa salubrem. 
<pavl. petric. mart. 2.459> Quidnam, quaeso, auidam reuocasti a sanguine dextram? 
<pavl. petric. mart. 2.460> Cur parcis, quem nemo rogat? quid detinet ictum, 
<pavl. petric. mart. 2.461> Si manet ira, tuum? tu certe ignoscere non uis: 
<pavl. petric. mart. 2.462> Cur ferrum retines? patet ecce innoxia ceruix 
<pavl. petric. mart. 2.463> Vulneribus nudata tuis: quid uota moraris, 
<pavl. petric. mart. 2.464> Qui mentem ferientis habes? cur crimine saluo 
<pavl. petric. mart. 2.465> Vltio differtur? facis, etsi dextera cesset, 
<pavl. petric. mart. 2.466> Quod fecisse cupis. si non mutata uoluntas, 
<pavl. petric. mart. 2.467> Culpa manet: satis est meritis sententia cordis. 
<pavl. petric. mart. 2.468> Nec sane hinc solum seruatae dona salutis 
<pavl. petric. mart. 2.469> Videre attonitae trepidantia pectora plebis. 
<pavl. petric. mart. 2.470> Nam mos cum similem similis uesania mortem 
<pavl. petric. mart. 2.471> Destricto inferret telo, discussa repente 
<pavl. petric. mart. 2.472> Ferri acies casso ferientem deserit ictu, 
<pavl. petric. mart. 2.473> Extortum et demens quaesiuit dextera telum, 
<pavl. petric. mart. 2.474> Totaque collecti uanescere uota furoris 
<pavl. petric. mart. 2.475> Decepta amisso uiderunt lumina ferro. 
<pavl. petric. mart. 2.476> Attamen interdum alloquio suadere salubri 
<pavl. petric. mart. 2.477> Sueuerat et uerbis mentes mutare feroces 
<pavl. petric. mart. 2.478> Et corda affatu mollire rigentia sancto, 
<pavl. petric. mart. 2.479> Illustrans ueterem doctrinae lumine noctem. 
<pavl. petric. mart. 2.480> Praeterea procliue fuit redhibere salutem 
<pavl. petric. mart. 2.481> Infirmis, gressum claudis et lumina caecis. 
<pavl. petric. mart. 2.482> Nam certe nullum tanti uiolentia morbi 
<pavl. petric. mart. 2.483> Obruerat, quin uotiuae fomenta salutis 
<pavl. petric. mart. 2.484> Rettulerit, uiso gaudens reualescere sancto. 
<pavl. petric. mart. 2.485> Quod uel praesenti poterit clarescere facto. 
<pavl. petric. mart. 2.486> Quondam Treuericis in moenibus innuba uirgo 
<pavl. petric. mart. 2.487> Tabuerat consumpta graui paralytica morbo, 
<pavl. petric. mart. 2.488> Atque omni motu torpentia membra carebant 
<pavl. petric. mart. 2.489> Officiis priuata suis. iam carne relicta 
<pavl. petric. mart. 2.490> Spirabat tenuis frigenti in pectore flatus. 
<pavl. petric. mart. 2.491> Pallebant pauidi uicina morte propinqui 
<pavl. petric. mart. 2.492> Arentesque artus lacrimarum fonte rigabant, 
<pavl. petric. mart. 2.493> Tristis et obsequii maestum contraxerat agmen 
<pavl. petric. mart. 2.494> Exequiis praebendus honor: cum murmura flentum 
<pavl. petric. mart. 2.495> Concitus irrumpit reserato nuntius ore, 
<pavl. petric. mart. 2.496> Martinum uenisse ferens, cui prona facultas 
<pavl. petric. mart. 2.497> Optatam sanctis precibus praestare medellam. 
<pavl. petric. mart. 2.498> Quae uox ut maestas uenit genitoris ad aures, 
<pavl. petric. mart. 2.499> Aduolat exanimis genibusque aduoluitur, orans 
<pavl. petric. mart. 2.500> Auxilium, et largo spargit uestigia fletu, 
<pavl. petric. mart. 2.501> Ac singultantes rumpunt suspiria uoces, 
<pavl. petric. mart. 2.502> Et plus de precibus lacrimae quam uerba loquuntur. 
<pavl. petric. mart. 2.503> At contra sanctus pollens pietate modesta 
<pavl. petric. mart. 2.504> Affectum sociat, meritum negat. abnuit esse 
<pavl. petric. mart. 2.505> Virtutem qua praestet opem, sed corde dolorem 
<pavl. petric. mart. 2.506> Participat. refugit pompam, sed deflet erumnam, 
<pavl. petric. mart. 2.507> Et meritum uitando probat. sic celsior extat 
<pavl. petric. mart. 2.508> Corde humili. confert laudi, quod demit honori. 
<pavl. petric. mart. 2.509> Haec cernens genitor tanto uehementior instat. 
<pavl. petric. mart. 2.510> Donec permota assiduo iustoque rogatu 
<pavl. petric. mart. 2.511> Sancta sacerdotum precibus coniuncta paternis 
<pavl. petric. mart. 2.512> Ambitio blando renuentem iure coegit 
<pavl. petric. mart. 2.513> Visere lugentis penetralia maesta parentis. 
<pavl. petric. mart. 2.514> Astant pro foribus populi: miracula Christi 
<pavl. petric. mart. 2.515> Attonitae expectant pendentia pectora plebis. 
<pavl. petric. mart. 2.516> Ille ubi seminecis miseratus tabida uidit 
<pavl. petric. mart. 2.517> Membra et consumptis languentia lumina malis, 
<pavl. petric. mart. 2.518> Ossibus haerentem siccato corpore pellem 
<pavl. petric. mart. 2.519> Et cutis infuso uitiatum felle colorem, 
<pavl. petric. mart. 2.520> Subtracto et penitus constrictae murmure linguae 
<pavl. petric. mart. 2.521> Spirare exiguum glaciali a pectore flatum, 
<pavl. petric. mart. 2.522> Filaque uenarum rupto pereuntia pulsu 
<pavl. petric. mart. 2.523> Ordine praeciso quaerentem linquere dextram: 
<pavl. petric. mart. 2.524> Ad terram toto confestim corpore pronus 
<pavl. petric. mart. 2.525> Sternitur; a domino uerbi medicamina poscens, 
<pavl. petric. mart. 2.526> Cui iussisse sat est atque artem uincere nutu. 
<pavl. petric. mart. 2.527> Sensit adesse deum. promi deposcit oliuum. 
<pavl. petric. mart. 2.528> Oblato accedit benedictio sancta liquori. 
<pavl. petric. mart. 2.529> Exim mutati congaudens unguine suci 
<pavl. petric. mart. 2.530> Singula contingit medicato chrismate membra. 
<pavl. petric. mart. 2.531> Admota expellit ueterem pia dextra dolorem, 
<pavl. petric. mart. 2.532> Atque impetratae felicia dona salutis 
<pavl. petric. mart. 2.533> Ad tactum medici paulatim infusa recurrunt. 
<pavl. petric. mart. 2.534> Sic morbis cuncta membrorum a parte fugatis 
<pavl. petric. mart. 2.535> Reddita succedit uegetato corpore uirtus; 
<pavl. petric. mart. 2.536> Mox ualida exsurgit populo mirante puella, 
<pavl. petric. mart. 2.537> Et stabiles gressus diuino munere sistens 
<pavl. petric. mart. 2.538> Dat laudem domino per sancta altaria Christo. 
<pavl. petric. mart. 2.539> Quod postquam uirtutis opus celeberrima coetu 
<pavl. petric. mart. 2.540> Moenia compleuit, certatim accurrere cuncti, 
<pavl. petric. mart. 2.541> Quorum uel mentes daemon uel corpora morbus 
<pavl. petric. mart. 2.542> Obruerat, cordi orantes membrisque medellam. 
<pavl. petric. mart. 2.543> Hi gressu stabiles, hi sensu abiere ualentes. 
<pavl. petric. mart. 2.544> Praecipue tamen e cunctis, quae gratia Christi 
<pavl. petric. mart. 2.545> Per famulum dignata suum miracula fecit, 
<pavl. petric. mart. 2.546> Vnius eminuit praesens curatio serui(==SERVI), 
<pavl. petric. mart. 2.547> Quem daemon toto captiuum iure tenebat. 
<pavl. petric. mart. 2.548> Denique cum sanctus, grandi ambitione rogantum 
<pavl. petric. mart. 2.549> Permotus, miserum deduci ad sancta iuberet 
<pavl. petric. mart. 2.550> Limina, non potuit quisquam uincire furentem. 
<pavl. petric. mart. 2.551> Sic cunctos rabido debacchans ore fugabat 
<pavl. petric. mart. 2.552> Dentibus infrendens: lacerum cruor undique corpus 
<pavl. petric. mart. 2.553> Texerat et nudis horrebant uulnera membris. 
<pavl. petric. mart. 2.554> Tum dominus, claro nimium sublimis honore, 
<pavl. petric. mart. 2.555> Fascibus ornatus proconsulis, immemor huius 
<pavl. petric. mart. 2.556> Ambitionis adest genibusque aduoluitur almis, 
<pavl. petric. mart. 2.557> Ac pronus pedibus blandas circumligat ulnas 
<pavl. petric. mart. 2.558> Orans ut, quoniam nec uis nec uincla ualerent 
<pavl. petric. mart. 2.559> Attrahere insano bacchantem corde ministrum, 
<pavl. petric. mart. 2.560> Ipse adeat tectum, sub quo iam tempore multo 
<pavl. petric. mart. 2.561> Seruabat clausum iugis custodia seruum. 
<pavl. petric. mart. 2.562> Sed renuit sanctus limen calcare profani 
<pavl. petric. mart. 2.563> Nec uult idolicis iustus succedere tignis, 
<pavl. petric. mart. 2.564> Discernens templi faetorem chrismate Christi. 
<pavl. petric. mart. 2.565> Ille autem sanctis genibus uiolenter inhaerens 
<pavl. petric. mart. 2.566> Spondet sanato se credere uelle ministro, 
<pavl. petric. mart. 2.567> Quidquid tradiderit tanti doctrina magistri. 
<pavl. petric. mart. 2.568> Tum demum motus tam iusta uoce rogantis 
<pavl. petric. mart. 2.569> Intulit optatos saluanda ad limina gressus, 
<pavl. petric. mart. 2.570> Atque eadem domino auxilium tam iusta precanti, 
<pavl. petric. mart. 2.571> Quae seruo, medicina tulit. gratantur uterque, 
<pavl. petric. mart. 2.572> Ille fide accepta gaudens, hic mente recepta. 
<pavl. petric. mart. 2.573> Confestimque nouum post haec miracula factum 
<pavl. petric. mart. 2.574> Attonitam erexit tanta ad praeconia plebem. 
<pavl. petric. mart. 2.575> Nam forte ingrediens uicini limina tecti 
<pavl. petric. mart. 2.576> Exclamat taetram foribus se cernere in ipsis 
<pavl. petric. mart. 2.577> Horribilem et uisu furiosi daemonis umbram. 
<pavl. petric. mart. 2.578> Nec mora continuo coepit iam proditus hostis 
<pavl. petric. mart. 2.579> Arrepto saeuire coco, miscere tumultu 
<pavl. petric. mart. 2.580> Interiora domus penetralia, frendere malis, 
<pavl. petric. mart. 2.581> Captiuique oris dentes nudare minaces, 
<pavl. petric. mart. 2.582> Ingenitam exercens alienis morsibus iram, 
<pavl. petric. mart. 2.583> Dum quatit obsessum permixta insania corpus 
<pavl. petric. mart. 2.584> Daemonis, ut rabies humano saeuiat ore 
<pavl. petric. mart. 2.585> Armata ad proprios alieno dente furores. 
<pavl. petric. mart. 2.586> Diffugiunt trepidi nec quisquam obsistere contra 
<pavl. petric. mart. 2.587> Audet et extremos acuunt exempla timores. 
<pavl. petric. mart. 2.588> Sed fidens domino sanctus palantia ridet 
<pavl. petric. mart. 2.589> Agmina et occursu rapido sese obuius offert. 
<pavl. petric. mart. 2.590> Quin et cum quateret tremulos dementia rictus, 
<pavl. petric. mart. 2.591> Collidens miseros ferali murmure dentes 
<pavl. petric. mart. 2.592> Et repetens crebros nutanti uertice morsus, 
<pavl. petric. mart. 2.593> Constanter digitis fauces penetrauit hiantis, 
<pavl. petric. mart. 2.594> Sistens aduersi saeuissima iura latronis. 
<pavl. petric. mart. 2.595> Haeserunt auidae dilato uulnere malae, 
<pavl. petric. mart. 2.596> Suspensus riguit patuli furor improbus oris, 
<pavl. petric. mart. 2.597> Subdita contactu gauisa est lingua salubri 
<pavl. petric. mart. 2.598> Molliaque insertam presserunt oscula dextram. 
<pavl. petric. mart. 2.599> Tum, quia praestructo fuga nulla pateret ab ore, 
<pavl. petric. mart. 2.600> Egestus fluxu uentris uacuata reliquit 
<pavl. petric. mart. 2.601> Viscera, faetorem solum de corpore traxit. 
<pavl. petric. mart. 2.602> Interea subito turbantur cuncta tumultu 
<pavl. petric. mart. 2.603> Moenia. barbaricos affert fama improba motus, 
<pavl. petric. mart. 2.604> Spargens innumeros per credula corda pauores. 
<pavl. petric. mart. 2.605> Nec tamen extabat rumoris nuntius huius, 
<pavl. petric. mart. 2.606> Vt prolata fides manifesto auctore pateret. 
<pavl. petric. mart. 2.607> Ergo ubi tam dubiis motari incendia rebus 
<pavl. petric. mart. 2.608> Vidit et incerto populos terrore teneri, 
<pavl. petric. mart. 2.609> Imperat ut clausus captiuo in corpore daemon 
<pavl. petric. mart. 2.610> Proderet, unde nouam sparsisset fabula famam. 
<pavl. petric. mart. 2.611> Protinus impulsus uerbo tortore fateri 
<pavl. petric. mart. 2.612> Se causam clamat crimenque caputque malorum: 
<pavl. petric. mart. 2.613> Semet cum sociis istaec mendacia laruis 
<pavl. petric. mart. 2.614> Seuisse, ut trepidam premerent formidine plebem. 
<pavl. petric. mart. 2.615> Ergo haec fallacis confessio uera latronis 
<pavl. petric. mart. 2.616> Absoluit maestas cruciato daemone mentes. 
<pavl. petric. mart. 2.617> Iam uero ut tantae pietatis gesta retexam, 
<pavl. petric. mart. 2.618> Nec mens sufficiet sterilis nec pagina uilis. 
<pavl. petric. mart. 2.619> O uere confine bonum miseratio prompta, 
<pavl. petric. mart. 2.620> Mens humilis! nullum spernit qui diligit omnes. 
<pavl. petric. mart. 2.621> Nam quendam horrendo lepra texerat improba morbo, 
<pavl. petric. mart. 2.622> Inficiens cunctam macularum tegmine carnem 
<pavl. petric. mart. 2.623> Et spargens densas uitiato in corpore guttas. 
<pavl. petric. mart. 2.624> Quem cum sanorum fastidia crebra notarent, 
<pavl. petric. mart. 2.625> Ignara et proprii mens iniustissima casus 
<pavl. petric. mart. 2.626> Despiceret tristes alieno in corpore morbos, 
<pavl. petric. mart. 2.627> Ingrediens portam sanctus praeeunte caterua, 
<pavl. petric. mart. 2.628> Qualis in obsequium tanti collecta patroni 
<pavl. petric. mart. 2.629> Stipabat densis murorum limina turbis, 
<pavl. petric. mart. 2.630> Oscula dat misero, uultu conexus et ore, 
<pavl. petric. mart. 2.631> Nec metuens tali faciem sordescere tactu 
<pavl. petric. mart. 2.632> Impressit iunctis pacis signacula labris. 
<pavl. petric. mart. 2.633> Obstipuere aliis animi. gauisus at ille 
<pavl. petric. mart. 2.634> Sensit in attactu diuini munera doni, 
<pavl. petric. mart. 2.635> Et remeare citam raptim per membra salutem, 
<pavl. petric. mart. 2.636> Dispergi et celerem renouata in carne nitorem. 
<pavl. petric. mart. 2.637> O uere pretiosa tuae dignatio pacis 
<pavl. petric. mart. 2.638> Et medicina, pio quae semper manat ab ore. 
<pavl. petric. mart. 2.639> Seu membra attingas labiis seu corda loquellis, 
<pavl. petric. mart. 2.640> Oscula sanabunt aegros et uerba docendos. 
<pavl. petric. mart. 2.641> Atque utinam nostros similis clementia morbos 
<pavl. petric. mart. 2.642> Tangeret, et miseri maculas depellere cordis 
<pavl. petric. mart. 2.643> Orans tam sancto Martinus uellet ab ore. 
<pavl. petric. mart. 2.644> Tum credo ad uerae reuocarer gaudia pacis, 
<pavl. petric. mart. 2.645> Sanatum attollens sancta ad mysteria uultum, 
<pavl. petric. mart. 2.646> Et post euersum, dederat quem portio, censum 
<pavl. petric. mart. 2.647> Spes mea clementis domini penderet ab ore, 
<pavl. petric. mart. 2.648> Porcorumque escas linquens uel gaudia carnis 
<pavl. petric. mart. 2.649> Acciperem uerae signacula certa fidei. 
<pavl. petric. mart. 2.650> Quin et contactus tantum uel fimbria uestis 
<pavl. petric. mart. 2.651> Raptaque certatim disrupto uellere fila 
<pavl. petric. mart. 2.652> Omnibus in causis celeres habuere medellas. 
<pavl. petric. mart. 2.653> Namque ut praeteream quae non obscurius acta 
<pavl. petric. mart. 2.654> Erga humiles latuere homines, num, quaeso, latebit 
<pavl. petric. mart. 2.655> Arborius, mundi eximio perfunctus honore, 
<pavl. petric. mart. 2.656> Clarus praecelsae qui culmine praefecturae 
<pavl. petric. mart. 2.657> Romana indultis moderamina rexit habenis 
<pavl. petric. mart. 2.658> Nec minus excellens morum probitate piorum? 
<pavl. petric. mart. 2.659> Huius consumptis penitus iam tabida membris 
<pavl. petric. mart. 2.660> Vnica languidulos stratis reiecerat artus 
<pavl. petric. mart. 2.661> Filia, quam febris, iugi cum lege recursus 
<pavl. petric. mart. 2.662> Ad quartum reditura diem, sic carnis amictu 
<pavl. petric. mart. 2.663> Exuerat crebras semper repetendo ruinas, 
<pavl. petric. mart. 2.664> Vt nihil afflictum corpus sentire medellae 
<pavl. petric. mart. 2.665> Posset uel mediis uicina febre diebus, 
<pavl. petric. mart. 2.666> Dum transcursa sibi iactatio uindicat unum, 
<pavl. petric. mart. 2.667> Alter uenturam patitur trepidando ruinam. 
<pavl. petric. mart. 2.668> Talem igitur tristi genitor pietate puellam 
<pavl. petric. mart. 2.669> Dum fouet, et flatu glacialia membra tepenti 
<pavl. petric. mart. 2.670> Percurrit patrii dum creber anhelitus oris, 
<pavl. petric. mart. 2.671> Oblata ad trepidam peruenit epistula dextram, 
<pavl. petric. mart. 2.672> Quam pius antistes maesto mittebat amico. 
<pavl. petric. mart. 2.673> Ille ubi perlectae gauisus munere chartae 
<pavl. petric. mart. 2.674> Pressit in absentem congaudens oscula dextram, 
<pavl. petric. mart. 2.675> Conclusit celeri ueneranda uolumina motu 
<pavl. petric. mart. 2.676> Et stomacho raptim properans admouit anhelo. 
<pavl. petric. mart. 2.677> O uere pretiosa fides! depulsa fugatur 
<pavl. petric. mart. 2.678> Febris et igniti remouetur flamma caloris. 
<pavl. petric. mart. 2.679> Arentes penetrat praesens benedictio uenas 
<pavl. petric. mart. 2.680> Et rigat exhaustas uerborum rore medullas, 
<pavl. petric. mart. 2.681> Restituens celerem domini pietate salutem: 
<pavl. petric. mart. 2.682> Ad cuius laudem recte referemus ouantes, 
<pavl. petric. mart. 2.683> Quae nunc miramur seruos potuisse fideles. 
<pavl. petric. mart. 2.684> Nec solam haec membris tribuit medicina medellam, 
<pavl. petric. mart. 2.685> Sed cordi adiecit ueram fides aucta salutem. 
<pavl. petric. mart. 2.686> Confestim nam nota deo sacra uirgo per illum 
<pavl. petric. mart. 2.687> Offertur domino, per quem ualet eruta morbo. 
<pavl. petric. mart. 2.688> Sic tribus indulta est simul huius gratia doni: 
<pavl. petric. mart. 2.689> Consecrat antistes, pater offert, uirgo sacratur. 
<pavl. petric. mart. 2.690> Quin et Paulino similis medicina salutem 
<pavl. petric. mart. 2.691> Reddidit, insignis fidei quem gloria late 
<pavl. petric. mart. 2.692> Extulit obducta cuius tum nube latebat 
<pavl. petric. mart. 2.693> Visus, et infusis caligo extenta tenebris 
<pavl. petric. mart. 2.694> Arcebat cunctam macularum tegmine lucem. 
<pavl. petric. mart. 2.695> Quam leuis et tenui tactu suspensa fugauit 
<pavl. petric. mart. 2.696> Spongia, uicino benedictae munere dextrae 
<pavl. petric. mart. 2.697> Vix admota oculo. didicit iam reddita lucem 
<pavl. petric. mart. 2.698> Ferre acies lumenque nouum mirata recepit. 
<pavl. petric. mart. 2.699> Atque utinam nostri tenebras contingere cordis 
<pavl. petric. mart. 2.700> Tali luce uelit sancti medicina patroni, 
<pavl. petric. mart. 2.701> Reddat ut antiqui rursum mysteria facti 
<pavl. petric. mart. 2.702> Nomen idem medicusque idem, par causa medellae. 
<pavl. petric. mart. 2.703> Miramur certe tam multa et magna uidentes 
<pavl. petric. mart. 2.704> Archiatri fomenta pii. miremur et illam 
<pavl. petric. mart. 2.705> Quam meruit medicus Christo medicante medellam, 
<pavl. petric. mart. 2.706> Per quem munificus simul et de munere gratus 
<pavl. petric. mart. 2.707> Expensis gaudet donis bonus atque retentis. 
<pavl. petric. mart. 2.708> Namque ad sublimem nitens conscendere partem, 
<pavl. petric. mart. 2.709> Qua domus excelsis pendebat fulta columnis, 
<pavl. petric. mart. 2.710> Lubrica dum scalis figit uestigia, pronus 
<pavl. petric. mart. 2.711> Corruit et crebram gradibus renouando ruinam 
<pavl. petric. mart. 2.712> Colliso terram collapsus corpore pressit. 
<pavl. petric. mart. 2.713> Ecce autem praefracta trucem dum membra dolorem 
<pavl. petric. mart. 2.714> Fessa gemunt, subita afflicto solacia portans 
<pavl. petric. mart. 2.715> Angelus assistit sancto uenerabilis ore, 
<pavl. petric. mart. 2.716> Abluere infusis festinans uulnera lymphis, 
<pavl. petric. mart. 2.717> Paulatim ignoti contingens unguine suci, 
<pavl. petric. mart. 2.718> Perducens tenuem tactu leuiore liquorem. 
<pavl. petric. mart. 2.719> Vnde rigata citam propere sensere medellam 
<pavl. petric. mart. 2.720> Membra, simul madidis mollito corpore uellis, 
<pavl. petric. mart. 2.721> Confestimque artus stabiles uiguere, fugati 
<pavl. petric. mart. 2.722> Vndique mandato domini cessere dolores. 
<pavl. petric. mart. 2.723> Pernices gressus, mens uiuida, cordis et oris 
<pavl. petric. mart. 2.724> Gaudia, gratifico concors cum pectore uultus. 
<pavl. petric. mart. 2.725> Dum dominum laudat, sibimet nil arrogat inde, 
<pavl. petric. mart. 2.726> Prodidit et meritum, quia se meruisse negauit. 
<pavl. petric. mart. 3.1> Quo rursus sterilis calamus et sibila ruptis 
<pavl. petric. mart. 3.2> Vox stipulis emissa uocas? haec gloria certe 
<pavl. petric. mart. 3.3> Maiorum uoces digna est augere tubarum, 
<pavl. petric. mart. 3.4> Nec poterit paruis uox tanta erumpere culmis, 
<pavl. petric. mart. 3.5> Quanta et sublimes lituos implere ualeret. 
<pavl. petric. mart. 3.6> Sed si uel tenui flatu tam angusta iuuetur 
<pavl. petric. mart. 3.7> Tibia, quem sancti benedictio miserit oris, 
<pavl. petric. mart. 3.8> Grandia si nequit effari, uel suauia dicet. 
<pavl. petric. mart. 3.9> Primam igitur libri partem deuicta tenebit 
<pavl. petric. mart. 3.10> Ambitio. haec reliquas reserabit ianua laudes, 
<pavl. petric. mart. 3.11> Qua post degeneres per saecula multa pauores 
<pavl. petric. mart. 3.12> Corrupto emicuit libertas perdita mundo. 
<pavl. petric. mart. 3.13> Elatus quondam bellis feliciter actis 
<pavl. petric. mart. 3.14> Maximus, et domini unius iam morte superbus, 
<pavl. petric. mart. 3.15> Exilio alterius, crimen male moribus haerens 
<pavl. petric. mart. 3.16> Auxerat euentu, naturae et uulnera prauae 
<pavl. petric. mart. 3.17> Resciderat saepe infelix mage corde superbo 
<pavl. petric. mart. 3.18> Prosperitas, rebus grauius ruitura secundis. 
<pavl. petric. mart. 3.19> Hunc igitur regem diuersa ex parte frequentes 
<pavl. petric. mart. 3.20> Pastores adiere dei, quis cura perennis 
<pavl. petric. mart. 3.21> Vel seruare piam domini uel pascere plebem, 
<pavl. petric. mart. 3.22> Certantes laxare reos, dissoluere uinctos, 
<pavl. petric. mart. 3.23> Reddere defessis requiem, solacia maestis, 
<pavl. petric. mart. 3.24> Orare exulibus patrium ueniamque precari, 
<pavl. petric. mart. 3.25> Proscriptis censum miseris uitamque mereri. 
<pavl. petric. mart. 3.26> Dumque haec nituntur studio celerare benigno, 
<pavl. petric. mart. 3.27> Paulatim assensu trepido subiecta tumenti 
<pavl. petric. mart. 3.28> Sancta patrum grauitas nimium uilescere coepit, 
<pavl. petric. mart. 3.29> Dedita blanditiis, non quas dependere suerat(==SVERAT) 
<pavl. petric. mart. 3.30> Prisca sacerdotum grauitas, sed foeda clientum 
<pavl. petric. mart. 3.31> Ambitio, ad nutum tumidi deiecta patroni. 
<pavl. petric. mart. 3.32> Inter quos solus constanti corde uel ore 
<pavl. petric. mart. 3.33> Martinus nullo infecit pia uiscera fuco, 
<pavl. petric. mart. 3.34> Nec trepida oppressit deformi ignauia naeuo 
<pavl. petric. mart. 3.35> Mentem Christo humilem, celsam ad fastigia mundi. 
<pavl. petric. mart. 3.36> Quin et constanter precibus conisus in ipsis, 
<pavl. petric. mart. 3.37> Si qua fuit regem tumidum tum causa rogandi, 
<pavl. petric. mart. 3.38> Optantis uotum expediit quasi iure iubentis. 
<pavl. petric. mart. 3.39> Saepe etiam sanctum crebro mouere precatu 
<pavl. petric. mart. 3.40> Ambitio est aggressa uirum, ut uel sero ueniret 
<pavl. petric. mart. 3.41> Oratus totiens spreta ad conuiuia regis. 
<pavl. petric. mart. 3.42> Ille etenim fastus temnens et facta reuoluens 
<pavl. petric. mart. 3.43> Eius se penitus renuebat iungere mensae, 
<pavl. petric. mart. 3.44> Cuius criminibus sanctam conectere mentem 
<pavl. petric. mart. 3.45> Assensu saltim tenui nefas esse putabat, 
<pavl. petric. mart. 3.46> Obiectans caedem dominorum et sanguine partum 
<pavl. petric. mart. 3.47> Imperium, mortem regis regnumque tyranni. 
<pavl. petric. mart. 3.48> Sed cum continuis precibus pia corda fatigans 
<pavl. petric. mart. 3.49> Dilueret culpas, obiecta et crimina purgans 
<pavl. petric. mart. 3.50> Diceret impositum sibimet terrore iubentum 
<pavl. petric. mart. 3.51> Imperii regimen, nefas esse ut mole prematur 
<pavl. petric. mart. 3.52> Inuidiae ferro atque armis extorta potestas, 
<pavl. petric. mart. 3.53> Ambitione uacans: nec sane parua fauoris 
<pavl. petric. mart. 3.54> Signa sui tanto dominum misisse triumpho, 
<pavl. petric. mart. 3.55> Nec quemquam quamuis tepidae paruaeque fidei 
<pavl. petric. mart. 3.56> Ignorare hominem belli momenta gerendi 
<pavl. petric. mart. 3.57> In nutu pendere dei: manifestius autem, 
<pavl. petric. mart. 3.58> Si mage confisum numero, uirtute uirisque 
<pavl. petric. mart. 3.59> Inferior uincat, uicisse hunc iudice Christo: 
<pavl. petric. mart. 3.60> Nec sane quicquam se uel post bella cruentum 
<pavl. petric. mart. 3.61> Immiti gessisse animo, ferrique furorem 
<pavl. petric. mart. 3.62> Post aciem ualuisse nihil, post arma tubasque 
<pavl. petric. mart. 3.63> Insontes gladios cessasse a crimine caedis 
<pavl. petric. mart. 3.64> Et nullo penitus respersam sanguine pacem. 
<pavl. petric. mart. 3.65> Talia saepe iterans precibusque instantius orans 
<pavl. petric. mart. 3.66> Molliuit sanctum crebra ratione rigorem, 
<pavl. petric. mart. 3.67> Vt culpae ignoscens studioque euictus adiret 
<pavl. petric. mart. 3.68> Fastidita prius regalis fercula mensae. 
<pavl. petric. mart. 3.69> Exultat spes iam propior de munere tanto. 
<pavl. petric. mart. 3.70> Festa dies laeto gaudet clarescere coetu. 
<pavl. petric. mart. 3.71> Adduntur lecti proceres? quos regia iuxta 
<pavl. petric. mart. 3.72> Culmina uicini splendor conectit honoris, 
<pavl. petric. mart. 3.73> Insignes trabeis, legum armorumque tenentes 
<pavl. petric. mart. 3.74> Arbitrium uel iura fori uel classica belli. 
<pavl. petric. mart. 3.75> Hos inter medius, qua sigma flectitur orbe, 
<pavl. petric. mart. 3.76> Presbyter accubuit. dextra laeuaque potentum 
<pavl. petric. mart. 3.77> Ordo ducum membris super aurea fulchra locatis 
<pavl. petric. mart. 3.78> Pressit subiectum pretiosi uelleris ostrum. 
<pavl. petric. mart. 3.79> Ad dextram regis sancto uenerabilis ore 
<pavl. petric. mart. 3.80> Consedit senior, qualis pia iura reportans; 
<pavl. petric. mart. 3.81> Descendit sacro montis de uertice Moyses(==MO.YSES), 
<pavl. petric. mart. 3.82> Mutati uultus nimio fulgore coruscans, 
<pavl. petric. mart. 3.83> Cum faciem cordis splendor depromeret oris 
<pavl. petric. mart. 3.84> Nec cohibere nouam possent uelamina lucem. 
<pavl. petric. mart. 3.85> Mirantur taciti congaudens turba ministri 
<pavl. petric. mart. 3.86> Atque aula obsequiis certat deuota modestis 
<pavl. petric. mart. 3.87> Tam sancto seruire uiro. cura omnibus una est 
<pavl. petric. mart. 3.88> Optati officii, minor est reuerentia regis. 
<pavl. petric. mart. 3.89> Ipse etiam praesens Martinum excellere mauult. 
<pavl. petric. mart. 3.90> Stipant subiectas regalia fercula mensas, 
<pavl. petric. mart. 3.91> Diues in excelsis splendescit purpura fulchris, 
<pavl. petric. mart. 3.92> Mollia puniceo motantur serica fuco, 
<pavl. petric. mart. 3.93> Et rutilat docte ductis sine uellere pensis 
<pavl. petric. mart. 3.94> Misceturque ostro mollitum in fila metallum. 
<pavl. petric. mart. 3.95> Liminibus distenta tremunt aulaea superbis, 
<pavl. petric. mart. 3.96> Nutat et in foribus uelorum mobile claustrum. 
<pavl. petric. mart. 3.97> Cuncta nitent uario cultu sursum atque deorsum, 
<pavl. petric. mart. 3.98> Edita pigmentis, sola marmore, tecta metallis. 
<pavl. petric. mart. 3.99> Sustentant uitreas crystalla capacia lymphas, 
<pavl. petric. mart. 3.100> Cumque ipsa et conchae species uideatur et undae 
<pavl. petric. mart. 3.101> Nec cohibere putes susceptum claustra liquorem. 
<pavl. petric. mart. 3.102> Pocula funduntur gemmis gemmisque bibuntur, 
<pavl. petric. mart. 3.103> Electri molis fuluum discriminat aurum. 
<pavl. petric. mart. 3.104> Ars erat in pretio, pretium pretiosius arte est. 
<pavl. petric. mart. 3.105> Haec radiant gemmis, haec extant uascula signis, 
<pavl. petric. mart. 3.106> Aspera sunt quaedam uisu, sed leuia tactu, 
<pavl. petric. mart. 3.107> Lancibus et rutilis discisque patentibus adsunt 
<pavl. petric. mart. 3.108> Aeris et nemoris fructus terraeque marisque. 
<pavl. petric. mart. 3.109> Postquam exempta fames epulis, tum sola uoluntas 
<pavl. petric. mart. 3.110> Arentem releuare sitim. rapuere ministri 
<pavl. petric. mart. 3.111> Inclusas auro glacies lymphasque niuales: 
<pavl. petric. mart. 3.112> Rorantes alii pateras offerre. petentum 
<pavl. petric. mart. 3.113> Anticipat uotum famulorum cura uigorque. 
<pavl. petric. mart. 3.114> Tum rex Martino dubitantem offerre ministrum 
<pavl. petric. mart. 3.115> Imperat officio cedens, simul ordine uerso 
<pavl. petric. mart. 3.116> Tam sanctae ardenter cupiens succedere dextrae, 
<pavl. petric. mart. 3.117> Vt patera attactu tanti pretiosior oris 
<pavl. petric. mart. 3.118> Infusum inficeret caelesti rore liquorem. 
<pavl. petric. mart. 3.119> Verum ubi respersit tenuissima gutta Lyaei, 
<pavl. petric. mart. 3.120> Vix umectati tactu defecit in oris. 
<pavl. petric. mart. 3.121> Cum rex protenta captaret pocula dextra, 
<pavl. petric. mart. 3.122> Tradidit ille suo, fidei metitus honorem, 
<pavl. petric. mart. 3.123> Presbytero. meritum cordis, non purpura regis 
<pavl. petric. mart. 3.124> Vicit. praelatae cessit diadema fidei. 
<pavl. petric. mart. 3.125> Attonitis stupuere animis defixa uidentum 
<pavl. petric. mart. 3.126> Corda uirum, spretoque etiam constantia regi 
<pavl. petric. mart. 3.127> Plus placuit quam mira fuit, nec liuor adussit 
<pavl. petric. mart. 3.128> Inuidiae tanti trutinantem pondera facti. 
<pavl. petric. mart. 3.129> Quisnam uel magnus quamuis sub iudice paruo 
<pavl. petric. mart. 3.130> Auderet tantum pro sancto iure sacerdos? 
<pavl. petric. mart. 3.131> Non terror uicit firmum, non gratia iustum, 
<pavl. petric. mart. 3.132> Non conuiuantis studium, non ira potentis 
<pavl. petric. mart. 3.133> O uirtus uicina deo, sic corde remoto, 
<pavl. petric. mart. 3.134> Sis uelut ipse procul, praesentem uincere mundum. 
<pavl. petric. mart. 3.135> Nec timuit, quaecumque illi patefecerat almus 
<pavl. petric. mart. 3.136> Spiritus, infuso complens pia uiscera dono, 
<pavl. petric. mart. 3.137> Haut dubitanda ipsi constanter prodere regi: 
<pavl. petric. mart. 3.138> Euentus belli uarios, felicia primum 
<pavl. petric. mart. 3.139> Proelia, mox alio tristem in certamine cladem. 
<pavl. petric. mart. 3.140> Quae cuncta ut puro uidit mens ignea sensu, 
<pavl. petric. mart. 3.141> Sic dicta euentu celeri quasi uisa probauit. 
<pavl. petric. mart. 3.142> Nam primo oppressum regem certamine fudit, 
<pavl. petric. mart. 3.143> Mox captiua duci summisit colla reuerso. 
<pavl. petric. mart. 3.144> Nec mirum est tantum mentem uidisse sagacem. 
<pavl. petric. mart. 3.145> Linquentem cunctas sublimi pectore curas 
<pavl. petric. mart. 3.146> Et sensu aetherio penitus super astra uolantem. 
<pavl. petric. mart. 3.147> Nam saepe angelicis miscentem uerba loquellis 
<pavl. petric. mart. 3.148> Pro foribus stantes monachi stupuere fideles. 
<pavl. petric. mart. 3.149> Sic nil corporeum corpus uel membra caducum 
<pavl. petric. mart. 3.150> Sensere atque animo iam libertate fruenti 
<pavl. petric. mart. 3.151> Nequaquam edomitae nocuerunt pondera carnis. 
<pavl. petric. mart. 3.152> Ipse etiam, quouis temptasset fallere uultu, 
<pavl. petric. mart. 3.153> Perspicuus casso patuit molimine daemon 
<pavl. petric. mart. 3.154> Nec permutatis permissus ludere formis. 
<pavl. petric. mart. 3.155> Denique cum trepido penitus fuga nulla pateret, 
<pavl. petric. mart. 3.156> Efflabat saeuum per uerba furentia uirus, 
<pavl. petric. mart. 3.157> Illaesum insidiis cupiens accendere dictis, 
<pavl. petric. mart. 3.158> Dentibus elapsum linguae lacerare ueneno, 
<pavl. petric. mart. 3.159> Effundens cassas iam fractis motibus iras. 
<pavl. petric. mart. 3.160> Quin et rorantem miserando sanguine dextram 
<pavl. petric. mart. 3.161> Concutiens cornuque ostentans crimina caedis 
<pavl. petric. mart. 3.162> Sanguineo laetusque malis et tristia ridens 
<pavl. petric. mart. 3.163> Irrupit sanctam funesto murmure cellam, 
<pavl. petric. mart. 3.164> Tartaream effundens per uerba procacia uocem: 
<pavl. petric. mart. 3.165>"Cerne ait "impleti tandem documenta furoris. 
<pavl. petric. mart. 3.166> Haec fors arma dedit, telum hoc uiolentus adegi 
<pavl. petric. mart. 3.167> Obsequio pecudis uincens, sed crimine nostro. 
<pavl. petric. mart. 3.168> Quo maior fructus sceleris, tuus ille tuique 
<pavl. petric. mart. 3.169> Agminis in nostrae solacia concidit irae, 
<pavl. petric. mart. 3.170> Effetas renouans optato sanguine uires. 
<pavl. petric. mart. 3.171> Protinus accitos proceres iubet ocius omnes 
<pavl. petric. mart. 3.172> Affectu celeri monachorum uisere cellas, 
<pavl. petric. mart. 3.173> Ne fors fallacis mendacia uerba latronis 
<pavl. petric. mart. 3.174> De proprio saltim dixissent crimine uerum: 
<pavl. petric. mart. 3.175> Qualis maestorum soleat uox esse reorum, 
<pavl. petric. mart. 3.176> Cum plectenda truci iam sub tortore fatentur. 
<pavl. petric. mart. 3.177> Tum referunt nullum penitus de fratribus illo 
<pavl. petric. mart. 3.178> Signari indicio. coram se protinus omnem 
<pavl. petric. mart. 3.179> Sanctorum numerasse gregem, qui clausus ouili 
<pavl. petric. mart. 3.180> Temnebat rabiem frendentum ad claustra luporum, 
<pavl. petric. mart. 3.181> Quem uigil aeterno regi Martinus alebat. 
<pavl. petric. mart. 3.182> Attamen accepta quendam mercede profectum, 
<pavl. petric. mart. 3.183> Vt plaustro aduectis prohiberet frigora lignis. 
<pavl. petric. mart. 3.184> Huic propere occurri Martinus praecipit, illum 
<pavl. petric. mart. 3.185> Tum socium monachis uel per commercia factum 
<pavl. petric. mart. 3.186> Confessi insidiis credens patuisse latronis. 
<pavl. petric. mart. 3.187> Nec mora quin praesens iam coniectura probetur. 
<pavl. petric. mart. 3.188> Seminecem egressi non longe a limine cernunt 
<pavl. petric. mart. 3.189> Extrema efflantem miserum spiramina uitae. 
<pavl. petric. mart. 3.190> Ille tamen leto languentia lumina soluens 
<pavl. petric. mart. 3.191> Vix singultantis praeciso murmure linguae 
<pavl. petric. mart. 3.192> Attraxit tenuem glaciali a pectore uocem, 
<pavl. petric. mart. 3.193> Vulneris exponens causas. nam forte iuuencus, 
<pavl. petric. mart. 3.194> Dum resoluta artis stringuntur uincula loris, 
<pavl. petric. mart. 3.195> Liberior ceruice uaga dominoque rebellis 
<pavl. petric. mart. 3.196> Mollia tartareo transfoderat inguina cornu. 
<pavl. petric. mart. 3.197> Quae postquam exposuit pressoque ommutuit ore, 
<pavl. petric. mart. 3.198> Tum fessum leto posuit caput, oraque et artus 
<pavl. petric. mart. 3.199> Perfudit croceus glaciali corpore pallor. 
<pavl. petric. mart. 3.200> Hoc fine interiit. nobis tamen hic quoque finis 
<pavl. petric. mart. 3.201> Martini ostendit meritum, cui nosse futura 
<pavl. petric. mart. 3.202> Sic licuit, nihil ut penitus uelamina carnis 
<pavl. petric. mart. 3.203> Tardarent celerem terreno pondere mentem. 
<pavl. petric. mart. 3.204> Nequicquam nimium mendax et callidus hostis 
<pavl. petric. mart. 3.205> Vel tegere insidiis fraudes uel fallere formis 
<pavl. petric. mart. 3.206> Temptaret, frustra haec totiens molimina perdens, 
<pavl. petric. mart. 3.207> Ausus fictorum formas simulare deorum, 
<pavl. petric. mart. 3.208> Fingere et effigiem, quorum fingebat honorem, 
<pavl. petric. mart. 3.209> Nunc Iouis incestam faciem Martisque furorem, 
<pavl. petric. mart. 3.210> Mercurium falsis nexum uestigia pinnis, 
<pavl. petric. mart. 3.211> Forcipe Vulcanum, cordis uel pectine Phoebum 
<pavl. petric. mart. 3.212> Effigians, clipeo insanam cristisque Mineruam, 
<pavl. petric. mart. 3.213> Lasciuam Venerem, quatientem lustra Dianam, 
<pavl. petric. mart. 3.214> Incestam illicita thalamorum lege sororem, 
<pavl. petric. mart. 3.215> Germanae et nomen perdentem crimine fratris. 
<pavl. petric. mart. 3.216> Talibus ostentans formis se digna suorum 
<pavl. petric. mart. 3.217> Facta et mentito uultu sua crimina prodens 
<pavl. petric. mart. 3.218> Nequaquam elabi potuit, sed fraude retecta 
<pavl. petric. mart. 3.219> Perdidit irrisus molimina callida daemon, 
<pavl. petric. mart. 3.220> Efflans extremum per uerba procacia uirus 
<pavl. petric. mart. 3.221> Illaesumque uirum uitiis uel uoce lacessens. 
<pavl. petric. mart. 3.222> Quae cuncta immoto tolerans patientia uultu, 
<pavl. petric. mart. 3.223> Blanditias temnens, probra et conuicia ridens 
<pavl. petric. mart. 3.224> Atque hostem agnoscens figmento in utroque dolosum 
<pavl. petric. mart. 3.225> Crimine nec laedi potuit nec laude moueri, 
<pavl. petric. mart. 3.226> Verborum iaculis opponens signa salutis 
<pavl. petric. mart. 3.227> Et crucis obiectu confringens tela latronis. 
<pavl. petric. mart. 3.228> Qui saepe aggressus duris pia corda querellis 
<pavl. petric. mart. 3.229> Impius obiectare pio pietatis amorem, 
<pavl. petric. mart. 3.230> Pro dolor, audebat, coram sic uoce resultans, 
<pavl. petric. mart. 3.231> Testibus ut multis feralia dicta paterent. 
<pavl. petric. mart. 3.232>"Quare" ait "exosos domino, si crimina damnas, 
<pavl. petric. mart. 3.233> Suscipis, et uitium culpans consortia quaeris 
<pavl. petric. mart. 3.234> Peccantum? forsan lateant te facta tuorum, 
<pavl. petric. mart. 3.235> Hortatu tum gesta meo, quae plurima suasi 
<pavl. petric. mart. 3.236> Et quorum pars magna fui. quis, quaeso, probabit 
<pavl. petric. mart. 3.237> Infensum factis hominem, facientibus aequum?" 
<pavl. petric. mart. 3.238> Ille ait: "antiquo serpens distente ueneno, 
<pavl. petric. mart. 3.239> Non haec de miseris domini sententia Christi est, 
<pavl. petric. mart. 3.240> Qui, si finiri culpam uidet, abicit iram, 
<pavl. petric. mart. 3.241> Tempora non statuens poenae nisi tempore noxae, 
<pavl. petric. mart. 3.242> Ne maneant peccata monens, finita remittens, 
<pavl. petric. mart. 3.243> Mitis praeteritis, si sit correctio praesens, 
<pavl. petric. mart. 3.244> Errantes reuocans, reuocatis crimina donans, 
<pavl. petric. mart. 3.245> Peruersis patiens, clemens placidusque reuersis: 
<pavl. petric. mart. 3.246> Vita hominum, mors culparum, miserator utroque 
<pavl. petric. mart. 3.247> Exitium sceleris causam iubet esse salutis. 
<pavl. petric. mart. 3.248> Nec desperarem fidens bonitate probata, 
<pavl. petric. mart. 3.249> Quod quamuis uincant cunctas tua crimina noxas, 
<pavl. petric. mart. 3.250> Quo sine nil sceleris quisquam facit, omnibus et qui 
<pavl. petric. mart. 3.251> Per ..... mixtus culpis merito admiscere poenis.
<pavl. petric. mart. 3.252> Si commissa diu saltim uel sero doleres, 
<pavl. petric. mart. 3.253> Quod te de mediis raperet clementia flammis." 
<pavl. petric. mart. 3.254> O felix pietas, tantum confidere quemquam 
<pavl. petric. mart. 3.255> De domini bonitate dei, ut spondere benigne 
<pavl. petric. mart. 3.256> Audeat illa etiam, quae non promissa fatetur, 
<pavl. petric. mart. 3.257> Dum reuocare ipsum consueto a crimine temptat 
<pavl. petric. mart. 3.258> Criminis auctorem, peccatum a fomite tollens 
<pavl. petric. mart. 3.259> Et stirpem exosam prima ab radice recidens. 
<pavl. petric. mart. 3.260> Sed quoniam crebros cantare enisa triumphos 
<pavl. petric. mart. 3.261> Murmura tartareum tetigerunt nostra tyrannum, 
<pavl. petric. mart. 3.262> Atque inter laudis titulos replicare uolentes 
<pavl. petric. mart. 3.263> Bellorum seriem nomen resonauimus hostis, 
<pavl. petric. mart. 3.264> Hoc quoque quem dederit Christus sermone loquemur, 
<pavl. petric. mart. 3.265> Tempore quod gestum ualde miramur in illo. 
<pavl. petric. mart. 3.266> Sanctorum quondam sociis Christique ministris 
<pavl. petric. mart. 3.267> Adiectus iuuenis factoque et nomine Clarus 
<pavl. petric. mart. 3.268> Haut procul a sancto cellam doctore locarat, 
<pavl. petric. mart. 3.269> Asciscens plures iusta ad consortia fratres, 
<pavl. petric. mart. 3.270> Vt modulata piis symphonia psalleret hymnis, 
<pavl. petric. mart. 3.271> Concors conexis resonaret gloria linguis. 
<pavl. petric. mart. 3.272> Subdolus hunc quidam iuuenis simulataque gestans 
<pavl. petric. mart. 3.273> Compositis figmenta dolis, mentitus et omnem 
<pavl. petric. mart. 3.274> Insontis speciem, monachi sub nomine fallens 
<pavl. petric. mart. 3.275> Expetiit sub ueste ouium, sed mente luporum, 
<pavl. petric. mart. 3.276> Spirans antiquum uitiato pectore uirus. 
<pavl. petric. mart. 3.277> Ac primum sanctis uel solo corpore mixtus 
<pavl. petric. mart. 3.278> Communis uitae speciem simulator agebat. 
<pavl. petric. mart. 3.279> Post sese angelicis solitus iactare loquellis 
<pavl. petric. mart. 3.280> Fallacem extulerat uana ad fastigia mentem, 
<pavl. petric. mart. 3.281> Celsius elati casurus culmine cordis. 
<pavl. petric. mart. 3.282> Quin et prodigiis suadens incauta coegit 
<pavl. petric. mart. 3.283> Corda, uelut meritis iam per documenta probatis, 
<pavl. petric. mart. 3.284> Pro leuibus signis tumidis plus credere uerbis. 
<pavl. petric. mart. 3.285> Ipsius interdum sese iactare solebat 
<pavl. petric. mart. 3.286> Alloquio domini, tamquam quod creber ad illum 
<pavl. petric. mart. 3.287> Nuntius assidue caelesti a sede referret, 
<pavl. petric. mart. 3.288> Ostendens magnum socio sermone fauorem. 
<pavl. petric. mart. 3.289> Nec timuit sanctis semet conferre prophetis, 
<pavl. petric. mart. 3.290> Spirans fallacis mendacia uerba latronis. 
<pavl. petric. mart. 3.291> Iamque adeo plures confictis credere uerbis 
<pavl. petric. mart. 3.292> Impulerat. solus constanti pectore Clarus 
<pavl. petric. mart. 3.293> Reppulit a sancto fallacia murmura sensu, 
<pavl. petric. mart. 3.294> Et quamuis domini furiosus fingeret iram, 
<pavl. petric. mart. 3.295> Nec terrere grauem potuit nec fallere cautum, 
<pavl. petric. mart. 3.296> Spondens uirtutem per plurima signa probandam. 
<pavl. petric. mart. 3.297> Namque ut deceptas caperent miracula mentes, 
<pavl. petric. mart. 3.298> Talibus attonitos uoluit(==VOLUIT) confundere dictis: 
<pavl. petric. mart. 3.299>"Hac, inquam, me nocte deus, ne uana putetur 
<pavl. petric. mart. 3.300> Gratia, quam meritis uoluit(==VOLUIT) decernere nostris, 
<pavl. petric. mart. 3.301> Indutum niueae donabit uellere uestis. 
<pavl. petric. mart. 3.302> Haec uestris cum dona oculis manifesta patebunt, 
<pavl. petric. mart. 3.303> Saltim, si dictis dubitatis credere, uisis 
<pavl. petric. mart. 3.304> Credite et aspectum faciles laudate fauorem. 
<pavl. petric. mart. 3.305> Tum uero ad tantum uigil expectatio monstrum, 
<pavl. petric. mart. 3.306> Quorsum praedictae nouitatis pergeret ordo. 
<pavl. petric. mart. 3.307> Ecce autem mediae iam ferme tempore noctis, 
<pavl. petric. mart. 3.308> Quo diuisa diem non longe aspectat utrumque, 
<pavl. petric. mart. 3.309> Proxima uenturo nec multum amota relicto, 
<pavl. petric. mart. 3.310> Concussa intremuit tellus, fragor undique uastus 
<pavl. petric. mart. 3.311> Horrendum intonuit, tenebris et taetrior ignis 
<pavl. petric. mart. 3.312> Lampade terribili mentita et luce micauit. 
<pavl. petric. mart. 3.313> Terrentur uisu subito trepidantia corda 
<pavl. petric. mart. 3.314> Protinus ergo alacer successuque acrior ipso, 
<pavl. petric. mart. 3.315> Quo sic praedictae fraudis processerat ordo, 
<pavl. petric. mart. 3.316> Tangendum cuidam uellus dedit atque uidendum. 
<pavl. petric. mart. 3.317> Qui citus acciuit reliquos, ne falleret unum 
<pavl. petric. mart. 3.318> Compositi noua forma doli. stupuere uocati 
<pavl. petric. mart. 3.319> Comminus insignem candore et murice uestem 
<pavl. petric. mart. 3.320> Textaque sollicitis blande cedentia dextris, 
<pavl. petric. mart. 3.321> Mollia dum tenuis percurrunt stamina telae. 
<pavl. petric. mart. 3.322> Nec tamen agnosci poterat, quo uellere ductus 
<pavl. petric. mart. 3.323> Quamuis admotus propter fulgeret amictus, 
<pavl. petric. mart. 3.324> Sed uestis uisa aspectu uel credita tactu 
<pavl. petric. mart. 3.325> Susceptam tenuit mendax in utroque figuram. 
<pavl. petric. mart. 3.326> Tum Clarus cunctos hortatu urguere salubri, 
<pavl. petric. mart. 3.327> Vt tam confusis per monstra ingentia rebus 
<pavl. petric. mart. 3.328> Ad dominum precibus redeant, quia prodere solus 
<pavl. petric. mart. 3.329> Obtectos queat ille dolos fraudemque latronis 
<pavl. petric. mart. 3.330> E tenebris proferre suis. uigil ocius omnis 
<pavl. petric. mart. 3.331> Turba ad consuetos modulamina dulcia psalmos 
<pavl. petric. mart. 3.332> Aduolat et sanctis solacia quaerit in hymnis, 
<pavl. petric. mart. 3.333> Quo pellant segnes uegetato corpore somnos, 
<pavl. petric. mart. 3.334> Cantibus et sacris nocturna silentia uincant. 
<pavl. petric. mart. 3.335> Succedunt psalmis lacrimae, suspiria uoci: 
<pavl. petric. mart. 3.336> Cor clamat, si lingua tacet: conectitur omne 
<pavl. petric. mart. 3.337> In laudem domini tempus uice mentis et oris. 
<pavl. petric. mart. 3.338> Interea ut primum tenebras rarescere noctis 
<pavl. petric. mart. 3.339> Vicina iam luce uident, cum praeuia solem 
<pavl. petric. mart. 3.340> Nuntiat acceptum spargens aurora ruborem 
<pavl. petric. mart. 3.341> Et croceo obnubens palantia sidera fuco, 
<pavl. petric. mart. 3.342> Comprensum ad sancti certant perducere cellam 
<pavl. petric. mart. 3.343> Martini, ut tandem disiecta nube fugatus 
<pavl. petric. mart. 3.344> Perderet ingenii daemon figmenta dolosi, 
<pavl. petric. mart. 3.345> Prodens detectam tanto sub iudice fraudem. 
<pavl. petric. mart. 3.346> Ast ille obnitens iamiam propiore periclo 
<pavl. petric. mart. 3.347> Abnuere et sanctas prensantum euadere dextras 
<pavl. petric. mart. 3.348> Certabat, gressu sistens et uoce resistens, 
<pavl. petric. mart. 3.349> Clamans ad sancti uetitum se accedere cellam 
<pavl. petric. mart. 3.350> Martini atque illam proferre a limine uestem. 
<pavl. petric. mart. 3.351> Tum uero insistunt: prodit trepidatio fraudem 
<pavl. petric. mart. 3.352> Compositosque dolos pallens ignauia pandit. 
<pavl. petric. mart. 3.353> Vanuit in manibus prensantum uestis imago 
<pavl. petric. mart. 3.354> Attentosque oculos species dilapsa reliquit: 
<pavl. petric. mart. 3.355> Qualiter aeriis nebularum uellera filis 
<pavl. petric. mart. 3.356> Quae texere cauas mentito gurgite ualles, 
<pavl. petric. mart. 3.357> Cum purum nitidus sol altius erigit orbem, 
<pavl. petric. mart. 3.358> Aequora dispersis produnt nudata tenebris. 
<pavl. petric. mart. 3.359> Hoc quoque sancte cruci Martine affige tropaeum, 
<pavl. petric. mart. 3.360> Quo spolias saeuum simulata ueste tyrannum, 
<pavl. petric. mart. 3.361> Scindens aeriae mendacia tegmina telae 
<pavl. petric. mart. 3.362> Dissiciensque cauae fluitantia uellera nubis. 
<pavl. petric. mart. 3.363> O numquam cessure furor, rursumne resurgis 
<pavl. petric. mart. 3.364> Elisus totiens? totiens conamina perdens 
<pavl. petric. mart. 3.365> Irruis atque ruis, nec finem audacia ponit 
<pavl. petric. mart. 3.366> Nec uotum successus agit? tune, impie, uultum 
<pavl. petric. mart. 3.367> Mentiris domini, tenebris et fallere lucem 
<pavl. petric. mart. 3.368> Conaris, tali ut specie deludere sanctum 
<pavl. petric. mart. 3.369> Compositis possit uecors insania formis, 
<pavl. petric. mart. 3.370> Spirans extremum quamquam sine uulnere uirus, 
<pavl. petric. mart. 3.371> Effetam et rabiem cassis iam rictibus efflans? 
<pavl. petric. mart. 3.372> Non penetras purum taetra caligine sensum 
<pavl. petric. mart. 3.373> Nec claudunt uerum nebularum umbracula solem, 
<pavl. petric. mart. 3.374> Et quamuis ostro radians gemmisque corusca 
<pavl. petric. mart. 3.375> Subdideris rutilum plantis mendacibus aurum, 
<pavl. petric. mart. 3.376> Insimulans uerum falso diademate regem, 
<pavl. petric. mart. 3.377> Pro dolor, aeternum clamans te, perfide, Christum, 
<pavl. petric. mart. 3.378> Vt uelata pio sub nomine forte lateret 
<pavl. petric. mart. 3.379> Impietas mentita deum, suasura beatum 
<pavl. petric. mart. 3.380> Credere mendaci specie sub numinis hosti 
<pavl. petric. mart. 3.381> Et curuare pios in honorem daemonis artus, 
<pavl. petric. mart. 3.382> Sacrilegum ut faceret, nefas heu, male credita sanctum 
<pavl. petric. mart. 3.383> Religio ac fidei meritis credendo careret, 
<pavl. petric. mart. 3.384> Et male tradendi fallacia pocla ueneni 
<pavl. petric. mart. 3.385> Occulerent dirum mellis dulcedine sucum. 
<pavl. petric. mart. 3.386> Ignaris haec tende animis, tironibus istas 
<pavl. petric. mart. 3.387> Insidias molire uiris, qui classica nondum 
<pavl. petric. mart. 3.388> Bellica inexpertis temptant praeludere telis. 
<pavl. petric. mart. 3.389> At qui non rudibus suetus sudare sub armi 
<pavl. petric. mart. 3.390> Signaque praetento felicia claudere uallo 
<pavl. petric. mart. 3.391> Emeritos celat ueneranda casside canos, 
<pavl. petric. mart. 3.392> Omnia qui multo doctus praecauerit usu, 
<pavl. petric. mart. 3.393> Sollicite explorans, quae sint loca fida parandis 
<pavl. petric. mart. 3.394> Insidiis uel quae rursum suspecta cauendis, 
<pavl. petric. mart. 3.395> Quo clipeum regat ingenio, quo turbine telum, 
<pavl. petric. mart. 3.396> Qui regem capiant titoli, quae crimina laedant: 
<pavl. petric. mart. 3.397> Ille ita constanti cunctis grauitate resistet 
<pavl. petric. mart. 3.398> Insidiis tantaque dolos ratione cauebit, 
<pavl. petric. mart. 3.399> Ne fraude efficiat fractus conflictibus hostis, 
<pavl. petric. mart. 3.400> Quod uirtute nequit. tali tum robore florens 
<pavl. petric. mart. 3.401> Martinus bellator erat, cum classica Christi 
<pavl. petric. mart. 3.402> Subruerent penitus uitiati crimina mundi. 
<pavl. petric. mart. 3.403> Nouerat ille sui signum dinoscere regis 
<pavl. petric. mart. 3.404> Et calcare istas crucifixi nomine pompas. 
<pavl. petric. mart. 3.405> Tu modo purpureo Christum mentiris amictu 
<pavl. petric. mart. 3.406> Atque auro et gemmis, peregrino stamine Serum 
<pavl. petric. mart. 3.407> Hanc speciem exornas, miser, heu, nec fallere nosti. 
<pavl. petric. mart. 3.408> Sic frustrata tui totiens molimina perdens 
<pavl. petric. mart. 3.409> Consilii rursus tenues dilapsus in auras 
<pavl. petric. mart. 3.410> Solueris atque fugam turpi faetore fateris. 
<pavl. petric. mart. 3.411> Tu uero immota stabilis uirtute triumpha, 
<pavl. petric. mart. 3.412> Sancte dei, cui perpetua uirtute cohaeres. 
<pavl. petric. mart. 3.413> Firmasti, inuictus contra omnia crimina, mores, 
<pavl. petric. mart. 3.414> Mansuetus, patiens, iustus, pius, integer, aequus, 
<pavl. petric. mart. 3.415> Mitis, confidens, humilis, sine felle benignus, 
<pavl. petric. mart. 3.416> Instructus, comis, facilis, placabilis, acer, 
<pavl. petric. mart. 3.417> Antistes sanctus, doctor bonus, hospes amandus, 
<pavl. petric. mart. 3.418> Mirandus signis, imitandus moribus idem, 
<pavl. petric. mart. 3.419> Corde humilis, mente excellens, uenerandus utroque, 
<pavl. petric. mart. 3.420> Dum laudem fugiendo capis, uitando mereris, 
<pavl. petric. mart. 3.421> Ducens contiguos sera in ieiunia soles 
<pavl. petric. mart. 3.422> Et uix exiguis semper parcissimus escis 
<pavl. petric. mart. 3.423> Defessum releuans stomachum sine pondere carnis. 
<pavl. petric. mart. 3.424> Sic expulsa cibi, sic somni abiecta uoluptas, 
<pavl. petric. mart. 3.425> Ne uigilem premeret terrena haec sarcina mentem, 
<pavl. petric. mart. 3.426> Sed leue ius animi posset consuescere corpus, 
<pavl. petric. mart. 3.427> Orandi studio inuigilans studioque legendi. 
<pavl. petric. mart. 3.428> Continuata istis haeserunt tempora curis, 
<pavl. petric. mart. 3.429> Haec sola et requies placuit, mutare laborem 
<pavl. petric. mart. 3.430> Succedente alio iugem sine fine precandi. 
<pavl. petric. mart. 3.431> Ipsam etiam cuncti tanto miremur ouantes 
<pavl. petric. mart. 3.432> Naturam cessisse uiro. licet ultimus illum 
<pavl. petric. mart. 3.433> Clericus oblitus tanti laesisset honoris, 
<pavl. petric. mart. 3.434> Nec laesus felle intumuit nec iudicis umquam 
<pavl. petric. mart. 3.435> Iure in subiectos uindictae exarsit amore. 
<pavl. petric. mart. 3.436> Non odium furor exciuit, non gaudia risum 
<pavl. petric. mart. 3.437> Tristitiamue dolor. sanctus grauitate uerenda, 
<pavl. petric. mart. 3.438> Angelicus fulsit uenerando in corpore uultus, 
<pavl. petric. mart. 3.439> Qui posset sancti faciem depromere cordis, 
<pavl. petric. mart. 3.440> Proferre et clausam sacro de pectore lucem. 
<pavl. petric. mart. 3.441> Semper in ore deus, semper miseratio. pacem 
<pavl. petric. mart. 3.442> Consilio et uoto tenuit. nam saepe solebat 
<pavl. petric. mart. 3.443> Inuidia infectas fauces liuore ueneni 
<pavl. petric. mart. 3.444> Armare obprobriis ipsosque accendere diro 
<pavl. petric. mart. 3.445> Felle sacerdotes, ut linguis carpere mallent 
<pavl. petric. mart. 3.446> Quam factis aequare pium. nec sic quoque sanctum 
<pavl. petric. mart. 3.447> Ira animum saltim reddendi ad uota coegit. 
<pavl. petric. mart. 3.448> Quin et fraternos pro tanto crimine fletus 
<pavl. petric. mart. 3.449> Fundebat madido clemens miseratio uultu, 
<pavl. petric. mart. 3.450> Exorans dominum lacrimarum flumine Christum, 
<pavl. petric. mart. 3.451> Parceret ut uerbis ueniam tribuendo dolosis. 
<pavl. petric. mart. 3.452> Sic stabili semper contra omnia uulnera corde 
<pavl. petric. mart. 3.453> Non odium furor exciuit, sed causa dolorem: 
<pavl. petric. mart. 3.454> Qualis sectatus domini uestigia martyr 
<pavl. petric. mart. 3.455> Excipiens saeuam saxorum nube ruinam, 
<pavl. petric. mart. 3.456> Cum tenuem efflaret benedicto a pectore uitam, 
<pavl. petric. mart. 3.457> Dimitti insano poscebat crimina uulgo, 
<pavl. petric. mart. 3.458> Plus peccata dolens plebis quam uulnera carnis. 
<pavl. petric. mart. 4.1> Finierat sumptum translatio coepta uolumen 
<pavl. petric. mart. 4.2> Percurrens sancti pura exemplaria libri, 
<pavl. petric. mart. 4.3> Cum subito oblata est abstrusae gloria nobis 
<pavl. petric. mart. 4.4> Historiae, nostri stimulans molimina uoti: 
<pavl. petric. mart. 4.5> Non ut de misero melius claresceret ore, 
<pavl. petric. mart. 4.6> Quod tam perspicui signasset pagina cordis, 
<pavl. petric. mart. 4.7> Cum uis uerborum uiua uirtute coruscans 
<pavl. petric. mart. 4.8> Perderet ingenitum metro mollita uigorem. 
<pavl. petric. mart. 4.9> Sed quia non omnes liquidi penetralia fontis 
<pavl. petric. mart. 4.10> Interius scrutanda petunt, pars magna patentes 
<pavl. petric. mart. 4.11> Saepe bibit propius neglecto frigore riuos, 
<pavl. petric. mart. 4.12> Nos quoque, qui dignum nil possumus edere doctis, 
<pavl. petric. mart. 4.13> Turbida non longe porgemus pocula pigris. 
<pavl. petric. mart. 4.14> Saepe et clangentum uoces aequare tubarum 
<pavl. petric. mart. 4.15> Emissa implicito conantur sibila libro, 
<pavl. petric. mart. 4.16> Et qui sub celsa sueuit requiescere pinu, 
<pavl. petric. mart. 4.17> Interdum uilis penetrat uirgulta salicti. 
<pavl. petric. mart. 4.18> Tu quoque, qui gratis malis succedere lucis, 
<pavl. petric. mart. 4.19> Si longe amoti nemoris uia forte fatigat, 
<pavl. petric. mart. 4.20> Comminus oblatum properans irrumpe frutectum. 
<pavl. petric. mart. 4.21> Pergebat sanctus benedicti ad limina templi, 
<pavl. petric. mart. 4.22> Vt solita aeterno ferret mysteria Christo. 
<pavl. petric. mart. 4.23> Ecce autem tremulus glaciali frigore pauper, 
<pavl. petric. mart. 4.24> Collidens miseros nutanti uertice dentes 
<pavl. petric. mart. 4.25> Admotasque manus malis pallentibus aptans, 
<pavl. petric. mart. 4.26> Captabat tenuem flatu aspirante teporem. 
<pavl. petric. mart. 4.27> Durabat crebros concrescens stiria fletus. 
<pavl. petric. mart. 4.28> Vox quoque non totis resonans lacrimabile uerbis
<pavl. petric. mart. 4.29> Flebilibus praecisa sonis gemituque locuta, 
<pavl. petric. mart. 4.30> Signabat totam causa clamante querellam. 
<pavl. petric. mart. 4.31> Haec quamuis durum mollissent forte rigorem: 
<pavl. petric. mart. 4.32> Nedum Martini pietas iam nota ualeret 
<pavl. petric. mart. 4.33> Dissimulare istam miseri plangentis erumnam. 
<pavl. petric. mart. 4.34> Protinus astanti diacono, quem more priorum 
<pavl. petric. mart. 4.35> Antistes sanctae custodem legerat arcae, 
<pavl. petric. mart. 4.36> Imperat, ut domini sumptu nummisque coemptam 
<pavl. petric. mart. 4.37> Aptaret properans algenti in corpore uestem. 
<pavl. petric. mart. 4.38> Ergo haec, quae fieri uoluit(==VOLUIT), quasi facta reliquit, 
<pavl. petric. mart. 4.39> Exim secretae penetrans habitacula cellae, 
<pavl. petric. mart. 4.40> Quae progressurum sacra ad mysteria sanctum 
<pavl. petric. mart. 4.41> Hic quoque uicinis suerat seiungere turbis, 
<pavl. petric. mart. 4.42> Excipiens monachum, mox emissura ministrum. 
<pavl. petric. mart. 4.43> Sed quid non penetrent miseri, quos cogit erumna 
<pavl. petric. mart. 4.44> Attritae expositum frontis uulgare pudorem? 
<pavl. petric. mart. 4.45> Quod nec presbyteris patuit, perrupit egestas, 
<pavl. petric. mart. 4.46> Allegans querulam dilato munere causam. 
<pavl. petric. mart. 4.47> Tum uero inuasit totum miseratio sensum 
<pavl. petric. mart. 4.48> Nec placuit rursum mandati afferre periclum. 
<pavl. petric. mart. 4.49> Amfibalo caput occuluit. tum teste remoto 
<pavl. petric. mart. 4.50> Subtraxit flexos paulatim ad membra lacertos, 
<pavl. petric. mart. 4.51> Collectam excutiens acclini pectore uestem. 
<pavl. petric. mart. 4.52> Nec patuit nudum uestito paupere corpus. 
<pavl. petric. mart. 4.53> Tam propere exterior spoliatum texit amictus, 
<pavl. petric. mart. 4.54> Vt uotum anticipans festini pauperis ipsum 
<pavl. petric. mart. 4.55> Ignarum facti faceret, quem munere laetum 
<pavl. petric. mart. 4.56> Fecerat, occultus testi, manifestus egenti. 
<pavl. petric. mart. 4.57> Dicite, qui spreti calcantes gaudia mundi 
<pavl. petric. mart. 4.58> Abiecto uitam uoluistis(==VOLUISTIS) quaerere censu: 
<pavl. petric. mart. 4.59> Quis nudum proprio texit nudatus amictu? 
<pavl. petric. mart. 4.60> Quis, quod ferre alium doluit, non ipse refugit? 
<pavl. petric. mart. 4.61> Quis miser esse uolens miserum miserando refecit? 
<pavl. petric. mart. 4.62> Vicisti ueterum, Martine, exempla uirorum 
<pavl. petric. mart. 4.63> Teque ipsum. mirandus eras tum paupere tecto, 
<pavl. petric. mart. 4.64> Cum uel diuisae remaneret portio uestis. 
<pavl. petric. mart. 4.65> Cede tibi! antiquam geminasti hoc munere palmam. 
<pavl. petric. mart. 4.66> Interea, quod moris erat, sollemnibus horam 
<pavl. petric. mart. 4.67> Esse monet diaconus conuentu in plebis agendis. 
<pavl. petric. mart. 4.68> Ille ait: "implenda est sancti doctrina prophetae. 
<pavl. petric. mart. 4.69> Praecedat missam miseratio. gratior haec est 
<pavl. petric. mart. 4.70> Hostia. mandatum faciens prius obtege nudum". 
<pavl. petric. mart. 4.71> Egressus paulum quaesito paupere rursum 
<pavl. petric. mart. 4.72> Suggerit absentem nec largitione repertum. 
<pavl. petric. mart. 4.73>"Prome age" sanctus ait "munus: non derit egenus". 
<pavl. petric. mart. 4.74> Tum uestem octaua solidi uix parte coemptam 
<pavl. petric. mart. 4.75> Nodosis textam saetoso uellere filis 
<pavl. petric. mart. 4.76> Ante pedes sancti stomachatus proicit ille. 
<pavl. petric. mart. 4.77> Amoto paulum diacono pretiosa coartat 
<pavl. petric. mart. 4.78> Congaudens propere tam uili tegmine membra. 
<pavl. petric. mart. 4.79> Sic altare petens it multo comptior heros 
<pavl. petric. mart. 4.80> Hoc habitu, qualis regi post bella reuerso 
<pavl. petric. mart. 4.81> Occurrit madidus sudore et puluere miles, 
<pavl. petric. mart. 4.82> Pulchrior hoc titulis, quo membris turpior oris. 
<pavl. petric. mart. 4.83> Nam speciem uirtutis opus praecedit, ut altae 
<pavl. petric. mart. 4.84> Radicis robur foliorum tempora transit. 
<pavl. petric. mart. 4.85> Nec dubia hoc uotum mox coniectura probauit. 
<pavl. petric. mart. 4.86> Nam dum sollemni cumulat pia dona rogatu 
<pavl. petric. mart. 4.87> Prosequiturque sacris uota immortalia uerbis, 
<pavl. petric. mart. 4.88> Offulsit rutilans claro de uertice flamma, 
<pavl. petric. mart. 4.89> Splendorem capiti infundens, innoxia crini, 
<pavl. petric. mart. 4.90> Perspicuo sursum porrecta atque edita tractu, 
<pavl. petric. mart. 4.91> Ignifluo liquidum perrumpens aera sulco. 
<pavl. petric. mart. 4.92> Perge age continuo titulorum impulsa rotatu 
<pavl. petric. mart. 4.93> Gloria, sic facili uirtutum concita cursu, 
<pavl. petric. mart. 4.94> Vt penitus laxis currens in gaudia frenis 
<pavl. petric. mart. 4.95> Incipienda prius subeas quam clausa relinquas. 
<pavl. petric. mart. 4.96> Quidam uir locuples Euanthius et, licet istis 
<pavl. petric. mart. 4.97> Astrictus mundi per uincla tenacia curis, 
<pavl. petric. mart. 4.98> Attamen illaesae fidei cordisque benigni, 
<pavl. petric. mart. 4.99> Conseruans purum terreno a crimine sensum, 
<pavl. petric. mart. 4.100> Exesis penitus uehementi febre medullis 
<pavl. petric. mart. 4.101> Concutiens crebro trepidantia uiscera flatu 
<pavl. petric. mart. 4.102> Et singultanti rumpens suspiria pulsu, 
<pavl. petric. mart. 4.103> Supplex arentis confuso murmure linguas 
<pavl. petric. mart. 4.104> Et plectrum uocis siccati glute palati 
<pavl. petric. mart. 4.105> Impediens, fractis enisus saepe loquellis 
<pavl. petric. mart. 4.106> Affectum signare suum, rogat ocius ad se 
<pavl. petric. mart. 4.107> Aduentum sancti obtineat miseranda precantum 
<pavl. petric. mart. 4.108> Ambitio, ac si quem stimulet uel cura doloris 
<pavl. petric. mart. 4.109> Vel pietatis amor, quaerens fomenta salutis 
<pavl. petric. mart. 4.110> Hunc adeat solum: renouanda ad tempora uitae 
<pavl. petric. mart. 4.111> Martini aspectum cunctas superare medellas. 
<pavl. petric. mart. 4.112> Nec tardat iustum saltim dilatio uotum. 
<pavl. petric. mart. 4.113> Credidit optatis diuino munere signis 
<pavl. petric. mart. 4.114> Hanc satis esse fidem. mox et res ipsa probauit. 
<pavl. petric. mart. 4.115> Vixdum uel medii transcursa parte laboris 
<pavl. petric. mart. 4.116>(Restabat pars magna uiae) praeuenit euntem 
<pavl. petric. mart. 4.117> Gratia. praemisit speratae dona salutis 
<pavl. petric. mart. 4.118> Praecedens tardos uirtus pernicior artus. 
<pavl. petric. mart. 4.119> Occurrit ualidus medico. gratantur uterque 
<pavl. petric. mart. 4.120> Corpore sanato transfusam in corda salutem, 
<pavl. petric. mart. 4.121> Dum fidei meritis crescat curatio carnis. 
<pavl. petric. mart. 4.122> Ergo ut sublata est cunctarum causa morarum, 
<pavl. petric. mart. 4.123> Confestim remeare uolens multa prece uictus 
<pavl. petric. mart. 4.124> Praestitit unius spatia exorata diei. 
<pavl. petric. mart. 4.125> Sed breue quod fuerat spatio, uirtutibus amplum est: 
<pavl. petric. mart. 4.126> Artum compensat non arta operatio tempus. 
<pavl. petric. mart. 4.127> Nam puerum, quem forte malus letaliter ictu 
<pavl. petric. mart. 4.128> Perculerat serpens, infectum felle ueneni, 
<pavl. petric. mart. 4.129> Cum iam liuentes uirus distenderet artus, 
<pavl. petric. mart. 4.130> Atque ipsis etiam penitus uitalibus haustum 
<pavl. petric. mart. 4.131> Serpentis furiale malum quasi morte peracta 
<pavl. petric. mart. 4.132> Solueret inferno marcentia lumina somno, 
<pavl. petric. mart. 4.133> Ipse herus, inflectens iusto pia dorsa labori, 
<pavl. petric. mart. 4.134> Pertulit ad ueri uestigia sancta patroni, 
<pavl. petric. mart. 4.135> Non dubitans meritis per tot documenta probatis, 
<pavl. petric. mart. 4.136> Quod praesens posset tactu depellere uirus, 
<pavl. petric. mart. 4.137> Qui ueniens morbos solo terrore fugasset. 
<pavl. petric. mart. 4.138> Nec mora contactum dextrae medicamine uulnus 
<pavl. petric. mart. 4.139> Purgauit taetro frigentia membra ueneno: 
<pavl. petric. mart. 4.140> Et quacumque manus per corpus sancta cucurrit, 
<pavl. petric. mart. 4.141> Mors fugit, sed uita redit. remeauit ad unum 
<pavl. petric. mart. 4.142> Mox pestis collecta locum. tum uulnere solo 
<pavl. petric. mart. 4.143> Stipauit iussum confestim erumpere uirus, 
<pavl. petric. mart. 4.144> Et puer, intrepido firmans uestigia nisu, 
<pavl. petric. mart. 4.145> Gressibus impauidis domino gaudente cucurrit. 
<pavl. petric. mart. 4.146> Hac diues mercedo redis, haec munera sumis, 
<pavl. petric. mart. 4.147> Adiectae numerans felicia dona salutis. 
<pavl. petric. mart. 4.148> Quod tempus uacuum uirtutibus aggere in ipso? 
<pavl. petric. mart. 4.149> Quae uia non caelum petiit, licet hospita terris? 
<pavl. petric. mart. 4.150> Lustrabat caulas commissi pastor ouilis, 
<pavl. petric. mart. 4.151> Quis pia rurestrem claudebat eclesia plebem, 
<pavl. petric. mart. 4.152> Ne furum fortasse doli rabiesue luporum 
<pavl. petric. mart. 4.153> Incautas pecudes raperent custode remoto. 
<pavl. petric. mart. 4.154> Interea sociis paulum fortasse relictis 
<pavl. petric. mart. 4.155> Carpebat praegressus iter, qua publicus agger 
<pavl. petric. mart. 4.156> Porrigit erectam per plana iacentia molem, 
<pavl. petric. mart. 4.157> Vt uia constratis solidata atque edita saxis 
<pavl. petric. mart. 4.158> Vergeret effusos in concaua subdita nimbos, 
<pavl. petric. mart. 4.159> Et grauis in duro non sideret orbita calle, 
<pavl. petric. mart. 4.160> Mersaque ne luteum sorberet plaustra profundum, 
<pavl. petric. mart. 4.161> Sed summae uix dorsa uiae uertigo rotarum 
<pavl. petric. mart. 4.162> Raderet, haut ullo signans uestigia sulco, 
<pavl. petric. mart. 4.163> Sed procul impacti tinnitu prodere ferri 
<pavl. petric. mart. 4.164> Hoc Martinus iter paulum praegressus agebat, 
<pavl. petric. mart. 4.165> Cum subito ingenti properantem turbine redam 
<pavl. petric. mart. 4.166> Obuius aspexit, tumidos quae forte uehebat 
<pavl. petric. mart. 4.167> Militiae terrore uiros. non ordo furorem, 
<pavl. petric. mart. 4.168> Non ratio insanam poterat componere mentem. 
<pavl. petric. mart. 4.169> Ambitio, ebrietas, clamor, furor, ira, tumultus 
<pavl. petric. mart. 4.170> Miscebant uariis incondita pectora monstris, 
<pavl. petric. mart. 4.171> Exanimesque inter mulas trepidosque magistros 
<pavl. petric. mart. 4.172> Verbera caedentum resonabant, uerba clamantum(==CLA-MANTUM). 
<pavl. petric. mart. 4.173> Nec standi lex ulla inerat nec cura pericli 
<pavl. petric. mart. 4.174> Tardabat celerem per plana, per ardua cursum. 
<pavl. petric. mart. 4.175> Talibus ergo uiris habitu diuersus et ore 
<pavl. petric. mart. 4.176> Obuius occurrit sanctus. timuere uerendam 
<pavl. petric. mart. 4.177> Iumenta aduersi faciem. cessere trementes 
<pavl. petric. mart. 4.178> Aggere de medio mage sano pectore mulae, 
<pavl. petric. mart. 4.179> Innexae implicitis trepidantia corpora loris: 
<pavl. petric. mart. 4.180> Vt quondam sanctae uetitum maledicere plebi 
<pavl. petric. mart. 4.181> Lectio fert asinam dominum tempsisse profanum, 
<pavl. petric. mart. 4.182> Elisam acclini pressantem corpore plantam. 
<pavl. petric. mart. 4.183> Tum uero insano suffusi corda ueneno 
<pavl. petric. mart. 4.184> Desiliunt. spes est uoti, data causa furendi: 
<pavl. petric. mart. 4.185> Ausi et sacrilegas in sanctum extendere dextras 
<pavl. petric. mart. 4.186> Verberibusque pium certatim elidere corpus. 
<pavl. petric. mart. 4.187> Insontem, solum, mitem, placidum, patientem 
<pavl. petric. mart. 4.188> Irati, instabiles, multi, tumidi, furiosi 
<pavl. petric. mart. 4.189> Obuia uerberibus prorsus nec uerba ferentem 
<pavl. petric. mart. 4.190> Impellunt, retinent, elidunt. ora madescunt 
<pavl. petric. mart. 4.191> Sanguine, contusum rumpunt spiramina pectus, 
<pavl. petric. mart. 4.192> Liuentes fracto nigrescunt gutture fauces, 
<pavl. petric. mart. 4.193> Languentesque oculi solo de lumine Christi 
<pavl. petric. mart. 4.194> Praesentes pensant tenebras. caligine noctis 
<pavl. petric. mart. 4.195> Deficit aspectus, sed spes in pectore lucet. 
<pavl. petric. mart. 4.196> Talem igitur socii postquam aspexere magistrum, 
<pavl. petric. mart. 4.197> Exanimis uiso pallescit turba patrono, 
<pavl. petric. mart. 4.198> Extendens humiles ad sustentacula dextras 
<pavl. petric. mart. 4.199> Blandaque sanguineis affigens oscula membris. 
<pavl. petric. mart. 4.200> Tum properant dirae loca tristia linquere caedis. 
<pavl. petric. mart. 4.201> Subditus excepit uenerabile pondus asellus, 
<pavl. petric. mart. 4.202> Assuetum uecturus onus. sed corpore flexo 
<pavl. petric. mart. 4.203> Nutat semianimis acclinis sarcina membris 
<pavl. petric. mart. 4.204> Et dubios casus iamiam lapsura minatur. 
<pavl. petric. mart. 4.205> Interea expleto satiati corda furore 
<pavl. petric. mart. 4.206> Ad redam rediere uiri. pernicius inde 
<pavl. petric. mart. 4.207> Praecipiti cogunt iumenta erumpere saltu, 
<pavl. petric. mart. 4.208> Vt, quidquid fuerat funesta in caede morarum, 
<pavl. petric. mart. 4.209> Confestim celeris pensarent turbine cursus. 
<pavl. petric. mart. 4.210> Verum haec frustra adhibent molimina. fixa rebellant 
<pavl. petric. mart. 4.211> Imperio iumenta truci. riguere ligatae 
<pavl. petric. mart. 4.212> Arbitrio domini statuarum in imagine mulae. 
<pavl. petric. mart. 4.213> Tum uero insano peius calet ira tumultu. 
<pavl. petric. mart. 4.214> Nil uoces, nil flagra ualent. contusa resultant 
<pavl. petric. mart. 4.215> Ilia. uicinas rapiunt ad uerbera siluas. 
<pavl. petric. mart. 4.216> Saxa, sudes, fustes, stimulos, quod cuique repertum 
<pavl. petric. mart. 4.217> Rimanti telum ira facit, consumit in ictus. 
<pavl. petric. mart. 4.218> Nec tamen haec possunt neruos laxare rigentes 
<pavl. petric. mart. 4.219> Aut fixos motare artus. frigentia credas 
<pavl. petric. mart. 4.220> Aera uel expressas saxis riguisse figuras. 
<pavl. petric. mart. 4.221> Tandem consumpto penitus fractoque furore 
<pavl. petric. mart. 4.222> Admisit sanum uecors dementia sensum, 
<pavl. petric. mart. 4.223> Vt scirent nexas inter tot uerbera mulas 
<pavl. petric. mart. 4.224> Iudicio torpere dei, causamque morarum 
<pavl. petric. mart. 4.225> Non sine diuino miseris contingere nutu. 
<pavl. petric. mart. 4.226> Tum demum attoniti monstris positoque furore 
<pavl. petric. mart. 4.227> Peccati memores quaerunt, quisnam ille uerendo 
<pavl. petric. mart. 4.228> Corpore sacrilegos pulsantum exceperit ictus. 
<pavl. petric. mart. 4.229> Ecce autem audito Martini nomino proni 
<pavl. petric. mart. 4.230> Accurrunt, laceros turpati puluere crines, 
<pavl. petric. mart. 4.231> Rorantesque genas lacrimarum fonte rigantes 
<pavl. petric. mart. 4.232> Innectunt humiles plantis felicibus ulnas, 
<pavl. petric. mart. 4.233> Poscentes ueniam pariter culpamque fatentes. 
<pavl. petric. mart. 4.234> Nec sane dilata diu est miseranda precantum 
<pavl. petric. mart. 4.235> Ambitio: exclusit longos clementia fletus 
<pavl. petric. mart. 4.236> Et ueniae donum praeuenit uota rogantum. 
<pavl. petric. mart. 4.237> Nec mora libertas abeundi reddita: uerbo 
<pavl. petric. mart. 4.238> Laxauit celeri iussarum frena morarum. 
<pavl. petric. mart. 4.239> Dicite quid uestri uelox euectio regis 
<pavl. petric. mart. 4.240> Efficiat tardante deo? conferte coruscas 
<pavl. petric. mart. 4.241> Gemmarum radiis frontes et tegmina saetis 
<pavl. petric. mart. 4.242> Hispida, uirtutum titulos pompasque iubentum. 
<pavl. petric. mart. 4.243> Tum saltim edocti meritorum pondere sancti 
<pavl. petric. mart. 4.244> Imperium uestro melius praeponite regi. 
<pavl. petric. mart. 4.245> Perge age continuo uirtutum stemmata tractu 
<pavl. petric. mart. 4.246> Historiam pangendo refer, mea Musa, sacerdos, 
<pavl. petric. mart. 4.247> Ingeniumque meum. tu cordis plectra uel oris 
<pavl. petric. mart. 4.248> Auxilio continge tuo. uesana loquentes 
<pavl. petric. mart. 4.249> Dementes rapiant furiosa ad pectora Musas: 
<pavl. petric. mart. 4.250> Nos Martinus agat. talis mutatio sensus 
<pavl. petric. mart. 4.251> Grata mihi est, talem sitiunt mea uiscera fontem. 
<pavl. petric. mart. 4.252> Castalias poscant lymphatica pectora lymphas: 
<pavl. petric. mart. 4.253> Altera pocla decent homines Iordane renatos. 
<pavl. petric. mart. 4.254> Rursus iter gressus uenerabile sanctus agebat, 
<pavl. petric. mart. 4.255> Carnutena iacent patulis qua moenia campis. 
<pavl. petric. mart. 4.256> Ergo hic fecundi dum praeterit auia ruris, 
<pavl. petric. mart. 4.257> Vicinum impleuit iusta admiratio uicum. 
<pavl. petric. mart. 4.258> Innumeri passim coeunt, et sexus et aetas 
<pavl. petric. mart. 4.259> Omnis adest. nudat uacuos cultoribus agros 
<pavl. petric. mart. 4.260> Gloria tanta uiri. minor est iam cura domorum. 
<pavl. petric. mart. 4.261> Martinum uidisse sat est. hoc nomen et ipsi 
<pavl. petric. mart. 4.262> Pro laudis titulo recte stupuere profani, 
<pavl. petric. mart. 4.263> Et quamquam necdum fidei uirtute recepta 
<pavl. petric. mart. 4.264> Ad famam tanti raptim affluxere magistri. 
<pavl. petric. mart. 4.265> Stipabat densum populis rurestribus agmen: 
<pavl. petric. mart. 4.266> Texerat expositos iusta admiratio campos. 
<pavl. petric. mart. 4.267> Quem fructum tantae segetis satione salutis 
<pavl. petric. mart. 4.268> Commissis cupidus gauderes condere claustris, 
<pavl. petric. mart. 4.269> Respiciens uacuos granorum pondere culmos! 
<pavl. petric. mart. 4.270> Cum subito exanimum nati complexa cadauer 
<pavl. petric. mart. 4.271> Mater adest, pulsans cassos ad uiscera rictus 
<pavl. petric. mart. 4.272> Et querulum immergens labris glacialibus uber, 
<pavl. petric. mart. 4.273> Allegans, tremulas inter suspiria uoces 
<pavl. petric. mart. 4.274> Pallentesque rigans lacrimarum flumine malas. 
<pavl. petric. mart. 4.275> Persensit mens plena deo uicina fauentis 
<pavl. petric. mart. 4.276> Dona dei. purum uegetauit gratia sensum, 
<pavl. petric. mart. 4.277> Fideret ut tantam diuina ad praemia plebem 
<pavl. petric. mart. 4.278> Perspecta saltim domini uirtute uocandam. 
<pavl. petric. mart. 4.279> Ergo ut defuncti funus miserabile nati 
<pavl. petric. mart. 4.280> Supplex imposuit mater felicibus ulnis, 
<pavl. petric. mart. 4.281> Attacti motari artus, reserata patere 
<pavl. petric. mart. 4.282> Lumina et infusam paulatim assuescere lucem, 
<pavl. petric. mart. 4.283> Et plectrum umentis collidens lingua. palati 
<pavl. petric. mart. 4.284> Faucibus expressam uerbis distinguere uocem: 
<pavl. petric. mart. 4.285> Brachiaque innexo gaudens suspendere collo 
<pavl. petric. mart. 4.286> Martini amplexus neglecta matre poposcit. 
<pavl. petric. mart. 4.287> Pande sinus patulos populis ditata receptis 
<pavl. petric. mart. 4.288> Adiectamque tibi gaudens amplectere plebem, 
<pavl. petric. mart. 4.289> Sponsa dei, totum rapiens ad uiscera mundum. 
<pavl. petric. mart. 4.290> Vos uero in miseris dudum faetentia bustis, 
<pavl. petric. mart. 4.291> Idola, gaudendos tandem lugete triumphos. 
<pavl. petric. mart. 4.292> Quas non corda tibi cedebant, sancte, docenti? 
<pavl. petric. mart. 4.293> Quae feritas non mitis erat? cum semper in ipsis 
<pavl. petric. mart. 4.294> Regibus oppositum contra tua uota rigorem 
<pavl. petric. mart. 4.295> Praeuia molliret domini clementia Christi. 
<pavl. petric. mart. 4.296> Sed mage trux reliquis uitioque tumoris et irae 
<pavl. petric. mart. 4.297> Terribilis solium Valentinianus agebat. 
<pavl. petric. mart. 4.298> Quem cum saepe ducem supplex Martinus adiret, 
<pavl. petric. mart. 4.299> Difficilem allegans duro sub principe causam, 
<pavl. petric. mart. 4.300> Tam iugi offensus rex ambitione precantis, 
<pavl. petric. mart. 4.301> Ne saepe obstructas pulsaret questibus aures, 
<pavl. petric. mart. 4.302> Arceri foribus sanctum iubet. ille repulsus 
<pavl. petric. mart. 4.303> Deserit infensi penetralia turbida regis, 
<pavl. petric. mart. 4.304> Malens aeterni pulsare ad limina Christi 
<pavl. petric. mart. 4.305> Atque illam penetrare aulam, quae regibus ipsis 
<pavl. petric. mart. 4.306> Ius tribuit, certis concludens tempora metis, 
<pavl. petric. mart. 4.307> Astringens ualidis licet ora rigentia frenis. 
<pavl. petric. mart. 4.308> Ergo ad consuetum remeat mens tota rigorem, 
<pavl. petric. mart. 4.309> Affligens tenuem defesso in corpore carnem, 
<pavl. petric. mart. 4.310> Exesam stimulans saetoso tegmine pellem, 
<pavl. petric. mart. 4.311> Ieiunando diem ducens, uigilando tenebras, 
<pavl. petric. mart. 4.312> Continuo et fletu conectens tempus utrumque. 
<pavl. petric. mart. 4.313> Ac si quando breui cessissent lumina somno, 
<pavl. petric. mart. 4.314> Nuda humus ad tenuem sat erat subiecta soporem, 
<pavl. petric. mart. 4.315> Donec maestitiam sancti miseratus alumni 
<pavl. petric. mart. 4.316> Christus ad afflictum solacia misit amicum 
<pavl. petric. mart. 4.317> Alloquio delata pio. nam lapsus ab alto 
<pavl. petric. mart. 4.318> Angelus haec domini mandati uerba profatur: 
<pavl. petric. mart. 4.319>"Perge age et obstructam penetres securus ad aulam. 
<pavl. petric. mart. 4.320> Nil septum est miserante deo. cui regia caeli 
<pavl. petric. mart. 4.321> Oranti patuit, terrena haec claustra patebunt. 
<pavl. petric. mart. 4.322> Nec mora diuini tanto sponsore fauoris 
<pavl. petric. mart. 4.323> Certa fides. petit intrepidus penetranda tyranni 
<pavl. petric. mart. 4.324> Limina. concessit tumidi custodia regis 
<pavl. petric. mart. 4.325> Armaque ad excubias dirarum obiecta minarum. 
<pavl. petric. mart. 4.326> Quem postquam solio subito rex uidit ab alto, 
<pavl. petric. mart. 4.327> Obstipuit uisu attonitus toruumque trementes 
<pavl. petric. mart. 4.328> Aspexit minitans regali a sede ministros. 
<pavl. petric. mart. 4.329> Interea ut spreto caperet solacia sancto, 
<pavl. petric. mart. 4.330> Comminus astantem nullo dignatus honore 
<pavl. petric. mart. 4.331> Immotis pressit subiecta sedilia membris. 
<pavl. petric. mart. 4.332> Ecce autem rapido crepitantis turbine flammae 
<pavl. petric. mart. 4.333> Ignis atrox uindex diuino munere missus 
<pavl. petric. mart. 4.334> Inuoluit solium regis partemque sedentis. 
<pavl. petric. mart. 4.335> Tum demum celeri linquens incendia saltu 
<pavl. petric. mart. 4.336> Excussis fixit trepidus uestigia membris, 
<pavl. petric. mart. 4.337> Extortum redhibere pio gratatus honorem 
<pavl. petric. mart. 4.338> Et blando affectu causam remouere precandi, 
<pavl. petric. mart. 4.339> Subdens praeceptis immitia pectora sanctis 
<pavl. petric. mart. 4.340> Et flectens dociles ad uerba iubentia mores. 
<pavl. petric. mart. 4.341> Tunc et larga satis regali dona paratu 
<pavl. petric. mart. 4.342> Ingessit. sed nil de mundi sumere censu 
<pavl. petric. mart. 4.343> Mens opulenta deo uoluit(==VOLUIT), terrena relinquens 
<pavl. petric. mart. 4.344> Praemia, at aeterni recondens(==RE+CONDENS) munera Christi. 
<pavl. petric. mart. 4.345> Nunc quia plebeis uilissima carmina uerbis 
<pavl. petric. mart. 4.346> Irrupere humili praecelsa palatia uersu, 
<pavl. petric. mart. 4.347> Contiguo, ut Christus dederit, sermone loquemur 
<pavl. petric. mart. 4.348> Subdita sanctorum meritis fastigia regum. 
<pavl. petric. mart. 4.349> Postquam, ut transcursi signauit pagina libri, 
<pavl. petric. mart. 4.350> Maximus impositi purgauit crimina regni, 
<pavl. petric. mart. 4.351> Iugibus officiis coeptum seruare fauorem 
<pavl. petric. mart. 4.352> Prudenter studuit. nam sic arcessere sanctum 
<pavl. petric. mart. 4.353> Gaudebat, cupiens diuini flumine uerbi 
<pavl. petric. mart. 4.354> Irriguam potare fidem, de fonte beati 
<pavl. petric. mart. 4.355> Oris nectareum doctrinae haurire liquorem, 
<pavl. petric. mart. 4.356> Discere sanctorum titulos et gesta piorum, 
<pavl. petric. mart. 4.357> Quae decertantes sudarent proelia quaeue 
<pavl. petric. mart. 4.358> Praemia uictores caperent, quae gloria iustos 
<pavl. petric. mart. 4.359> Excipiat, quae poena reos, clementia patris 
<pavl. petric. mart. 4.360> Vt foueat, quantum afficiat sententia regis. 
<pavl. petric. mart. 4.361> Talia quaerenti congaudens singula sanctus 
<pavl. petric. mart. 4.362> Pandere et eiectis lumen reuocare tenebris. 
<pavl. petric. mart. 4.363> At non inferior tanto regina marito 
<pavl. petric. mart. 4.364> Deuotum obsequiis uincebat sedula regem. 
<pavl. petric. mart. 4.365> Pendens sanctifico semper narrantis ab ore 
<pavl. petric. mart. 4.366> Et largo propter spargens uestigia fletu 
<pavl. petric. mart. 4.367> Illius aequabat meritum, quae crine beato 
<pavl. petric. mart. 4.368> Lota prius lacrimis domini uestigia tersit. 
<pavl. petric. mart. 4.369> Verum haec parua putat, speciali accincta seorsum 
<pavl. petric. mart. 4.370> Affectu seruire parans, ut sola remotis 
<pavl. petric. mart. 4.371> Instrueret mensas felix regina ministris. 
<pavl. petric. mart. 4.372> Nec prius adiuncto contendens saepe marito 
<pavl. petric. mart. 4.373> Destitit a precibus, quam sanctum cedere crebros 
<pavl. petric. mart. 4.374> Continuans fletus iugi ambitione coegit. 
<pavl. petric. mart. 4.375> Apponit mensam, sellam locat, ingerit ultro 
<pavl. petric. mart. 4.376> Lintea siccandis manibus lymphasque lauandis. 
<pavl. petric. mart. 4.377> Et quas obsequio congaudens coxerat escas, 
<pavl. petric. mart. 4.378> Ipsa in conspicuis properat deferre canistris. 
<pavl. petric. mart. 4.379> Et quantum officio numquam defessa uacasset, 
<pavl. petric. mart. 4.380> Supplebat iugem standi uirtute laborem, 
<pavl. petric. mart. 4.381> Pro tanti mercede operis uenerabile munus 
<pavl. petric. mart. 4.382> Micarum fragmenta legens, quibus esca fidei 
<pavl. petric. mart. 4.383> Esuriem sanctam tactu pretiosa repleret. 
<pavl. petric. mart. 4.384> O felix, uirtute tua regalibus istas 
<pavl. petric. mart. 4.385> Anteferens gazas opibus, seruire beato 
<pavl. petric. mart. 4.386> Malens quam toto penitus praecellere mundo, 
<pavl. petric. mart. 4.387> Ad famulae nomen referens regnantis honorem. 
<pavl. petric. mart. 4.388> Non tibi sidereis radiantia tempora gemmis 
<pavl. petric. mart. 4.389> Mutauere animum rutilisque rigentia filis 
<pavl. petric. mart. 4.390> Serica contextoque aurum pretiosius ostro. 
<pavl. petric. mart. 4.391> Aequasti merito tantae, regina, fidei 
<pavl. petric. mart. 4.392> Illam, quae similis solii sublimis honore 
<pavl. petric. mart. 4.393> Venit ab extremis Salomonem agnoscere terris, 
<pavl. petric. mart. 4.394> Cordis opes profers uerbi sapientis amore, 
<pavl. petric. mart. 4.395> Auditu captans, docili quod mente retentes. 
<pavl. petric. mart. 4.396> In se quod tenuit longe progressa petiuit. 
<pavl. petric. mart. 4.397> Talis subiecti calcasti obstacula mundi, 
<pavl. petric. mart. 4.398> Femina priscorum titulis aequata uirorum. 
<pavl. petric. mart. 4.399> Nam saepe inuictos multo in certamine reges 
<pavl. petric. mart. 4.400> Sola iugum renuens funesta superbia uicit. 
<pavl. petric. mart. 4.401> Recte igitur sancti donum speciale tulisti, 
<pavl. petric. mart. 4.402> Vt tibi mollito paulum positoque rigore 
<pavl. petric. mart. 4.403> Mitia siderei cordis secreta paterent. 
<pavl. petric. mart. 4.404> Quam multos licet exiguo laxata sereno 
<pavl. petric. mart. 4.405> Frons pia clementer iussit considere fluctus 
<pavl. petric. mart. 4.406> Quantas sedauit moderatior aura procellas 
<pavl. petric. mart. 4.407> Et breuiter rutilans licet inter nubila sudum! 
<pavl. petric. mart. 4.408> Quam tristes haec mensa reos, quae uincula soluit 
<pavl. petric. mart. 4.409> Libertas permissa parum, quantasque catenas 
<pavl. petric. mart. 4.410> Discussit laxans proprium breuis hora rigorem! 
<pavl. petric. mart. 4.411> Nam tempus, persona, locus sapientibus astant 
<pavl. petric. mart. 4.412> Consiliis subitaque animum ratione gubernant. 
<pavl. petric. mart. 4.413> Nec mihi feminei praetendas nomina sexus, 
<pavl. petric. mart. 4.414> Inuide: non artus meritum, sed corda parabunt. 
<pavl. petric. mart. 4.415> Nec minor est natura homini, cum gratia par sit, 
<pavl. petric. mart. 4.416> Nec distat merito fidei gens, sexus et aetas, 
<pavl. petric. mart. 4.417> Vir mulier, seruus liber, peregrinus et heres. 
<pavl. petric. mart. 4.418> Credentis meritum praestat, non gloria carnis. 
<pavl. petric. mart. 4.419> Denique quid sexum hunc studio meruisse fideli 
<pavl. petric. mart. 4.420> Compererim, breuibus cupiens perstringere signis 
<pavl. petric. mart. 4.421> Hoc quemcumque dabit Christus sermone retexam. 
<pavl. petric. mart. 4.422> Dum progressus iter carpit uenerabile sanctus, 
<pavl. petric. mart. 4.423> In noctem uergente die uicina petiuit 
<pavl. petric. mart. 4.424> Tecta, et gaudentis susceptus culmine uici 
<pavl. petric. mart. 4.425> Expetiit properans sancti penetralia templi. 
<pavl. petric. mart. 4.426> Atque hic, ut semper, benedicti liminis hospes 
<pavl. petric. mart. 4.427> Permisit fessum paulum requiescere corpus, 
<pavl. petric. mart. 4.428> Laxans exiguo marcentia lumina somno, 
<pavl. petric. mart. 4.429> Vt renouata breui saltim modicoque sopore 
<pavl. petric. mart. 4.430> Sufficerent iugi tenuissima membra labori 
<pavl. petric. mart. 4.431> Et ferrent uigilem per sustentacula mentem. 
<pavl. petric. mart. 4.432> Verum ubi transegit tenebras e nocte refulgens 
<pavl. petric. mart. 4.433> Lux, operum cunctis propere sollemniter actis 
<pavl. petric. mart. 4.434> Rursus iter festinus agit. tum uero fidelis 
<pavl. petric. mart. 4.435> Turba puellarum, domino quas sancta sacrarat 
<pavl. petric. mart. 4.436> Virginitas carne intactas et corde pudicas, 
<pavl. petric. mart. 4.437> Ne festinantem caeli ad sublimia mentem 
<pavl. petric. mart. 4.438> Ad terram premeret fragilis corruptio carnis, 
<pavl. petric. mart. 4.439> Irrupit sanctae gaudens penetralia cellae, 
<pavl. petric. mart. 4.440> Hospitio benedicta pio, flatusque recentes 
<pavl. petric. mart. 4.441> Haurit et infectas absorbet anhelitus auras. 
<pavl. petric. mart. 4.442> Tunc humili obsequio solium doctoris adorant 
<pavl. petric. mart. 4.443> Officioque oris raptim loca singula signant, 
<pavl. petric. mart. 4.444> Quae tetigere pedes stantis, quae membra iacentis, 
<pavl. petric. mart. 4.445> Quae sancto benedicta cibo, quae pressa sedili 
<pavl. petric. mart. 4.446> Vel quae prostratis orantis subdita membris. 
<pavl. petric. mart. 4.447> Vt uero aspecto benedicti stramine lecti 
<pavl. petric. mart. 4.448> Temptauere pio tepefactum corpore faenum, 
<pavl. petric. mart. 4.449> Certat ad inuentam uiolenta modestia praedam, 
<pavl. petric. mart. 4.450> Dum partem sibi quaeque rapit, sinibusque repletis 
<pavl. petric. mart. 4.451> Leuia densati compungunt pectora culmi 
<pavl. petric. mart. 4.452> Atque arcent tenues stimulato a pectore uestes. 
<pavl. petric. mart. 4.453> Quid non uera fides faciat? forte una cohortis 
<pavl. petric. mart. 4.454> Virgineae nec corde minus quam corpore casta, 
<pavl. petric. mart. 4.455> Cum quendam miserum uiolento iure retentans 
<pavl. petric. mart. 4.456> Cogeret in furias daemon prorumpere iussas, 
<pavl. petric. mart. 4.457> Excutiens sanum captiuo a pectore sensum, 
<pavl. petric. mart. 4.458> Auxilio confisa dei meritoque patroni 
<pavl. petric. mart. 4.459> Particulam raptae sapienter prodiga praedae 
<pavl. petric. mart. 4.460> Faucibus innectit miseri colloque furentis 
<pavl. petric. mart. 4.461> Suspendit pressum benedicto corpore faenum. 
<pavl. petric. mart. 4.462> Nec mora et attactu confestim territus hostis 
<pavl. petric. mart. 4.463> Arentes stipulas saeua ut incendia fugit, 
<pavl. petric. mart. 4.464> Impar contactis Martini corpore culmis. 
<pavl. petric. mart. 4.465> Et tamen elisus totiens totiensque fugatus 
<pavl. petric. mart. 4.466> Audes mutatis demens occurrere formis, 
<pavl. petric. mart. 4.467> Expertum temptare uirum coramque uerendos 
<pavl. petric. mart. 4.468> Ferre oculos, speciemque tegens monstrare furorem. 
<pavl. petric. mart. 4.469> Nam pecudis dorso insidens furiisque petulcum 
<pavl. petric. mart. 4.470> Concutiens animal seseque in uiscera mergens 
<pavl. petric. mart. 4.471> Naturam pecudis funesta excusserat ira. 
<pavl. petric. mart. 4.472> Vel cum captiuae pressisti terga iuuencae, 
<pavl. petric. mart. 4.473> Ferret ut impositum non solum corpore monstrum, 
<pavl. petric. mart. 4.474> Explens infusum per membra obsessa furorem 
<pavl. petric. mart. 4.475> Atque ministerium bacchantis motibus aptans, 
<pavl. petric. mart. 4.476> Sanguineum spargens concusso uertice rorem, 
<pavl. petric. mart. 4.477> Leuia dum rubrae percurrunt tempora guttae 
<pavl. petric. mart. 4.478> Igneaque iratam praecedunt cornua frontem, 
<pavl. petric. mart. 4.479> Efflat et alternas uix creber anhelitus auras, 
<pavl. petric. mart. 4.480> Puluereamque ciet curuato poplite nubem 
<pavl. petric. mart. 4.481> Et tenues sursum tremulus pes spargit harenas. 
<pavl. petric. mart. 4.482> Nempe inter profugas passim bacchata cateruas 
<pavl. petric. mart. 4.483> Mitis ad aspectum sancti sessore fugato 
<pavl. petric. mart. 4.484> Astitit atque onere abiecto, sed mente recepta 
<pavl. petric. mart. 4.485> Agminibus sociis gaudens se bucula iunxit. 
<pavl. petric. mart. 4.486> Desine nunc saltim gregibus te mergere Christi, 
<pavl. petric. mart. 4.487> Postquam nec pecudum sanctus tibi iura reliquit. 
<pavl. petric. mart. 4.488> Cedimus: exsuperat trepidantia uerba loquentis 
<pavl. petric. mart. 4.489> Gloria uirtutum, claris magis edita factis, 
<pavl. petric. mart. 4.490> Quam linguae prodenda sonis. obscura poetae 
<pavl. petric. mart. 4.491> In lucem fando expediant: nos lumine laudis 
<pavl. petric. mart. 4.492> Vincimur et tanto oppressi splendore latemus. 
<pavl. petric. mart. 4.493> Atque utinam nostram paulum rarescere noctem 
<pavl. petric. mart. 4.494> Gloria tam clari faciat contacta patroni, 
<pavl. petric. mart. 4.495> Ne lucem historiae tenebroso corde tegamus 
<pavl. petric. mart. 4.496> Et titulum laudis minuant peccata loquentis. 
<pavl. petric. mart. 4.497> Quod cor non placidum sancto, quaeue ira rebellis, 
<pavl. petric. mart. 4.498> Quae feritas non mitis erat? sensere Molossi 
<pavl. petric. mart. 4.499> Imperium, cum uenatu transcursa patentum 
<pavl. petric. mart. 4.500> Aequora camporum quateret lasciua iuuentus, 
<pavl. petric. mart. 4.501> Corripiens celeri uel prona uel ardua saltu. 
<pavl. petric. mart. 4.502> Cornipedes properi multo sudore madebant 
<pavl. petric. mart. 4.503> Et patulis tenues efflabant naribus auras. 
<pavl. petric. mart. 4.504> Vngula terrifico resonabat concita pulsu, 
<pavl. petric. mart. 4.505> Linquens pulueream cita post uestigia nubem. 
<pavl. petric. mart. 4.506> Nec sat erat uolucrum tam uelox cursus equorum. 
<pavl. petric. mart. 4.507> Pendula sic pronas aequabant pectora frontes, 
<pavl. petric. mart. 4.508> Vt mora cornipedum tardaret uota sedentum, 
<pavl. petric. mart. 4.509> Vectorum et cursum transiret motus agentum. 
<pavl. petric. mart. 4.510> Certabant alacres uentos aequare Molossi, 
<pavl. petric. mart. 4.511> Vincendi et studio spectantum explere furorem, 
<pavl. petric. mart. 4.512> Pendentesque procul reserato gutture linguas 
<pavl. petric. mart. 4.513> Flatibus alternis tremulus quatiebat hiatus. 
<pavl. petric. mart. 4.514> Hic tantus labor, hic sumptus quo, pro dolor, exit? 
<pavl. petric. mart. 4.515> Quis fructus quaeue utilitas, prensare fugaces 
<pavl. petric. mart. 4.516> Bestiolas leporumque fuga gaudere pauentum? 
<pavl. petric. mart. 4.517> Tempsisti talem prudens, Martine, furorem, 
<pavl. petric. mart. 4.518> Insontis tristem casum miseratus, hiantum 
<pavl. petric. mart. 4.519> Ora canum et trepidos faciens torpescere gressus. 
<pavl. petric. mart. 4.520> Iam si contiguum laxasset forte rigorem, 
<pavl. petric. mart. 4.521> Quo sale uerborum sociorum absoluere curas 
<pavl. petric. mart. 4.522> Attentasque aures paulum refouere solebat, 
<pavl. petric. mart. 4.523> Cum grauitate catus, cum religione facetus, 
<pavl. petric. mart. 4.524> Virtutem cordis respergens flore leporis. 
<pavl. petric. mart. 4.525> Pellicia cernens obtectum ueste subulcum 
<pavl. petric. mart. 4.526>"En" ait "alter Adam! talis uelauit amictus 
<pavl. petric. mart. 4.527> Nudati obuoluens algentia membra parentis 
<pavl. petric. mart. 4.528> Atque nouo praestans solacia parua pudori, 
<pavl. petric. mart. 4.529> Cum post tartarei uirus letale ueneni 
<pavl. petric. mart. 4.530> Lubrica deceptum persensit sibila corpus. 
<pavl. petric. mart. 4.531> At nos exutos penitus penitusque sepultos 
<pavl. petric. mart. 4.532> Peccato ueteri rursum noua gratia uelet". 
<pavl. petric. mart. 4.533> Idem detractis detonso uellere lanis 
<pavl. petric. mart. 4.534> Arridens aspexit ouem. tum protinus inde 
<pavl. petric. mart. 4.535> Ordine de facti sumens exempla docendi: 
<pavl. petric. mart. 4.536>"Cernite mandatum uilem complesse bidentem. 
<pavl. petric. mart. 4.537> Vestibus e geminis poscenti tradidit unam, 
<pavl. petric. mart. 4.538> Succrescente alia nolens retinere priorem. 
<pavl. petric. mart. 4.539> At quam nos brutae pecudi cessisse pudendum est, 
<pavl. petric. mart. 4.540> Si mage munifico uincat nos prodiga censu". 
<pavl. petric. mart. 4.541> At parte ex alia pratorum dorsa patebant 
<pavl. petric. mart. 4.542> Dissimili distincta situ. pars una uoraces 
<pavl. petric. mart. 4.543> Pertulerat suffossa sues uiridemque colorem 
<pavl. petric. mart. 4.544> Perdiderant glaebis nigrantia dorsa supinis. 
<pavl. petric. mart. 4.545> Ast aliam arroso detonsam caespite tristi 
<pavl. petric. mart. 4.546> Nudarant armenta fame proneque uorantum 
<pavl. petric. mart. 4.547> Ora boum abstulerant laetae telluris amictum, 
<pavl. petric. mart. 4.548> Roscida dum patulo carpuntur gramina morsu 
<pavl. petric. mart. 4.549> Curuatae ad fauces attracta aspredine linguae, 
<pavl. petric. mart. 4.550> Praeuia quae teneras allambens colligit herbas, 
<pavl. petric. mart. 4.551> Vt densata auidi succisant pabula dentes. 
<pavl. petric. mart. 4.552> Nec minus impresso protriuerat ungula cornu 
<pavl. petric. mart. 4.553> Elidens crebro uiridantia germina pulsu. 
<pavl. petric. mart. 4.554> Partem aliam illaesi uernantem caespite campi 
<pavl. petric. mart. 4.555> Ornabat uario comens natura decore. 
<pavl. petric. mart. 4.556> Vndabant tenui uiridantia gramina flatu 
<pavl. petric. mart. 4.557> Impulsasque leuis motabat spiritus herbas. 
<pavl. petric. mart. 4.558> Insuper innumeri per plana iacentia flores 
<pavl. petric. mart. 4.559> Distincta insertis pingebant aequora gemmis. 
<pavl. petric. mart. 4.560> Hos roseo inficiens tingebat purpura fuco, 
<pavl. petric. mart. 4.561> Ast alii niueo insignes candore nitebant, 
<pavl. petric. mart. 4.562> Inter quos croceis distinguens gramina signis 
<pavl. petric. mart. 4.563> Aurea flauorum rutilabat gratia florum. 
<pavl. petric. mart. 4.564> Curuant purpureae gemmantia germina guttae 
<pavl. petric. mart. 4.565> Flectebantque herbas umentis sucina roris. 
<pavl. petric. mart. 4.566> Blandus odor, gratum certans aequare colorem, 
<pavl. petric. mart. 4.567> Permiscens paribus concordia gaudia formis, 
<pavl. petric. mart. 4.568> Pascebat specie uisum, spiramine nares. 
<pavl. petric. mart. 4.569> Praebebant rarae pergrata umbracula frondes 
<pavl. petric. mart. 4.570> Caerulaque implexis nutabant brachia ramis. 
<pavl. petric. mart. 4.571> Certabant tectae foliis uernare uolucres, 
<pavl. petric. mart. 4.572> Musica dulcisonis moderantes sibila linguis. 
<pavl. petric. mart. 4.573> Purus uicinas pascebat riuulus herbas 
<pavl. petric. mart. 4.574> Graminaque allapso stringens umore fouebat. 
<pavl. petric. mart. 4.575> Perspicui subter uisu penetrante lapilli 
<pavl. petric. mart. 4.576> Crispabant uitreas per blanda obstacula lymphas, 
<pavl. petric. mart. 4.577> Nec poterat mersum ex oculis auferre decorem 
<pavl. petric. mart. 4.578> Peruia luminibus species et gurgite tecta. 
<pavl. petric. mart. 4.579> Quid rudibus conor formas signare loquellis? 
<pavl. petric. mart. 4.580> Expromi haec uerbis nequeunt, quae munere Christi 
<pavl. petric. mart. 4.581> Effigians melius naturae gratia pinxit. 
<pavl. petric. mart. 4.582> Hanc igitur speciem distinctam dispare forma 
<pavl. petric. mart. 4.583> Aspiciens Martinus ait: "conferte parumper 
<pavl. petric. mart. 4.584> Depasti, effossi, illaesi loca singula prati 
<pavl. petric. mart. 4.585> Scortorum sceleri uel iusto foedere nuptis 
<pavl. petric. mart. 4.586> Coniugibus uel uirginibus, quae corpora Christo 
<pavl. petric. mart. 4.587> Sancta uouent rosei gemmis ornata pudoris. 
<pavl. petric. mart. 4.588> Vt suffosso illic species non permanet agro, 
<pavl. petric. mart. 4.589> Oblita sic uitiis Christi non fulget imago. 
<pavl. petric. mart. 4.590> Vt radix hic salua manet, sed gramine secto, 
<pavl. petric. mart. 4.591> Sic nuptis est tuta fides sine flore pudoris. 
<pavl. petric. mart. 4.592> Vt color atque nitor florenti ridet in agro, 
<pavl. petric. mart. 4.593> Gloria sic purae fulgebit lucida carnis". 
<pavl. petric. mart. 4.594> Talia perspicui dantem documenta uigoris, 
<pavl. petric. mart. 4.595> Attenti et semper diuina ad praemia cordis 
<pavl. petric. mart. 4.596> Quidam adiit monachus, neglecta hoc nomen adeptus 
<pavl. petric. mart. 4.597> Militia, qui post lituos et classica belli 
<pavl. petric. mart. 4.598> Maluerat ueri signis se dedere regis, 
<pavl. petric. mart. 4.599> Magna crucis sanctae melius uexilla secutus. 
<pavl. petric. mart. 4.600> Quin et consortem thalami ad collegia uitae 
<pavl. petric. mart. 4.601> Alliciens sociam sanctis praeceperat esse 
<pavl. petric. mart. 4.602> Virginibus, thalami uel carnis iura remittens. 
<pavl. petric. mart. 4.603> Verum ubi lasciuum rursum rediuiua uoluptas 
<pavl. petric. mart. 4.604> Occepit stimulare animum penitusque medullis 
<pavl. petric. mart. 4.605> Indere contempti mortalia gaudia saecli, 
<pavl. petric. mart. 4.606> Vix praelibatum cupiens laxare rigorem 
<pavl. petric. mart. 4.607> Rursus in amplexus nuptorum et uota recurrens 
<pavl. petric. mart. 4.608> Post monachi titulos nomen renouare mariti, 
<pavl. petric. mart. 4.609> Quin et doctorem crebro pulsare tumultu 
<pavl. petric. mart. 4.610> Aggreditur, tales precibus miscendo querellas: 
<pavl. petric. mart. 4.611>"Si mihi coniugii Christus solacia praestat, 
<pavl. petric. mart. 4.612> Dignatus thalamis diuersum annectere sexum, 
<pavl. petric. mart. 4.613> Quis rapiet mihi dona dei? quis iure nouello 
<pavl. petric. mart. 4.614> Audebit priscam domini conuellere legem?" 
<pavl. petric. mart. 4.615> Talia praecipiti frangentem murmura sensu 
<pavl. petric. mart. 4.616> Mitius aggreditur sancti medicina patroni: 
<pavl. petric. mart. 4.617> Dic age, praeteritae recolis si tempora uitae, 
<pavl. petric. mart. 4.618> An collata acie saeuo conflixeris hosti. 
<pavl. petric. mart. 4.619> Quod quia percrebro factum reminisceris, idem 
<pavl. petric. mart. 4.620> Respice, num lituos inter uel classica belli 
<pavl. petric. mart. 4.621> Pilaque terrificis pugnantum intenta lacertis 
<pavl. petric. mart. 4.622> Destrictosque enses, accepto et turgida flatu 
<pavl. petric. mart. 4.623> Serica serpentum spiras imitata uel iras 
<pavl. petric. mart. 4.624> Bellica femineus turpauerit agmina sexus. 
<pavl. petric. mart. 4.625> Quis scutis ad pensa locus, quis ad arma puellis? 
<pavl. petric. mart. 4.626> Leuia num decuit respersio pulueris ora? 
<pavl. petric. mart. 4.627> Quodsi terrenis non sunt haec congrua castris, 
<pavl. petric. mart. 4.628> Quidquam ut femineum deceat uexilla uirorum, 
<pavl. petric. mart. 4.629> Num tibi contiguo bellum sudore gerenti 
<pavl. petric. mart. 4.630> Non mage turpis erit spreti permixtio sexus? 
<pavl. petric. mart. 4.631> Tempore desidiae talem lasciua uoluptas 
<pavl. petric. mart. 4.632> Inueniat ridenda chorum. cum uero uiriles 
<pavl. petric. mart. 4.633> In campos properant acies ferrataque lucent 
<pavl. petric. mart. 4.634> Agmina, femineas defendant moenia turbas, 
<pavl. petric. mart. 4.635> Diffisaeque armis studeant se cludere portis. 
<pavl. petric. mart. 4.636> Qui uero ad bellum properat, solacia temnat". 
<pavl. petric. mart. 4.637> Talibus effrenae sanauit uulnera mentis 
<pavl. petric. mart. 4.638> Compositoque dedit rursum noua gaudia cordi 
<pavl. petric. mart. 4.639> Pugnacemque uirum cum pace ad bella remisit. 
<pavl. petric. mart. 4.640> Iam uero hoc quisnam digne percurrere possit, 
<pavl. petric. mart. 4.641> Tam docilem ornarit patientia quanta leporem? 
<pavl. petric. mart. 4.642> Forte inter sanctas et corde et carne puellas, 
<pavl. petric. mart. 4.643> Perpetui semper pretiosas flore pudoris, 
<pavl. petric. mart. 4.644> Innuba quas domino sociarat dedita Christo 
<pavl. petric. mart. 4.645> Virginitas nexu mentis, non foedere carnis, 
<pavl. petric. mart. 4.646> Virtutum quaedam studio praecesserat omnes, 
<pavl. petric. mart. 4.647> Hoc speciale decus titulis addendo pudoris, 
<pavl. petric. mart. 4.648> Quod semel ex oculis cunctorum amota uirorum 
<pavl. petric. mart. 4.649> Seruabat coeptum constanti corde rigorem, 
<pavl. petric. mart. 4.650> Nec leuis instabili nutabat femina sensu, 
<pavl. petric. mart. 4.651> Vincens ingenitum uirtutis pondere sexum 
<pavl. petric. mart. 4.652> Et praegressorum uix rara exempla uirorum. 
<pavl. petric. mart. 4.653> Huius propositi iusta admiratio sanctum 
<pavl. petric. mart. 4.654> Perpulit, ut talem recte ueneratus adiret 
<pavl. petric. mart. 4.655> Illectus tanto uirtutum flore puellam. 
<pavl. petric. mart. 4.656> Verum ita constanti defixa in pectore mansit 
<pavl. petric. mart. 4.657> Iam domino deuota fides, ut claustra pudoris 
<pavl. petric. mart. 4.658> Saepta uiris, clarae titulos seruantia palmae, 
<pavl. petric. mart. 4.659> Nec tanti posset meritum reserare patroni. 
<pavl. petric. mart. 4.660> Nec tamen erubuit uotiuam ferre repulsam 
<pavl. petric. mart. 4.661> Proposito gauisa fides, sed cuncta benignus, 
<pavl. petric. mart. 4.662> Quae spem contulerant, proprium numerauit honorem, 
<pavl. petric. mart. 4.663> Plus lucra attendens animae quam gaudia carnis. 
<pavl. petric. mart. 4.664> Quam tibi, quam sancto rapies de pectore partem, 
<pavl. petric. mart. 4.665> Ambitio, insani uentis afflata tumoris? 
<pavl. petric. mart. 4.666> Iam penitus prostrata iace. nil Christus habere 
<pavl. petric. mart. 4.667> Cum uitiis commune potest. qui laude tumescunt, 
<pavl. petric. mart. 4.668> Extolli semet cupiunt. satis approbat ille, 
<pavl. petric. mart. 4.669> Qui latuisse cupit, mundi et fastigia temnit, 
<pavl. petric. mart. 4.670> Quam soli domino tribuat quem uitat honorem. 
<pavl. petric. mart. 4.671> Sed qui laudato malles uilescere Christo, 
<pavl. petric. mart. 4.672> Hoc quoque iudicium titulis addendo beatis, 
<pavl. petric. mart. 4.673> Quam uitando fugis laudem, uitando mereris. 
<pavl. petric. mart. 5.1> Iam semel in laudem tanti prolata patroni 
<pavl. petric. mart. 5.2> Quidnam, lingua, siles, incondita murmura uocis 
<pavl. petric. mart. 5.3> Indocilesque sonos per longa silentia claudens? 
<pavl. petric. mart. 5.4> Si rubor est tam magna loqui, prius ista pudori 
<pavl. petric. mart. 5.5> Lex statuenda fuit. nimis haec uelamina tarde 
<pavl. petric. mart. 5.6> Attritae nimium temptas praetendere fronti. 
<pavl. petric. mart. 5.7> At si desidiae uili torpore teneris, 
<pavl. petric. mart. 5.8> Vt taetrae mortis tristis discedat imago, 
<pavl. petric. mart. 5.9> Excute marcentem depresso a pectore somnum, 
<pavl. petric. mart. 5.10> Vt uigil ad Christum discussa morte resurgas. 
<pavl. petric. mart. 5.11> Si merito depressa iaces, confide patrono. 
<pavl. petric. mart. 5.12> Quid rea supplicii pauitas, cum sis rea uoti? 
<pavl. petric. mart. 5.13> Ergo age et extinctam domino committe fauillam, 
<pavl. petric. mart. 5.14> Vt rigor ingenii Christo aspirante tepescat, 
<pavl. petric. mart. 5.15> Et glaciem cordis Martini oratio soluat 
<pavl. petric. mart. 5.16> Ac faciat brutam quamprimum erumpere uocem, 
<pavl. petric. mart. 5.17> Vt quondam similis meruit miracula facti. 
<pavl. petric. mart. 5.18> Carnutena iacent patulis qua moenia campis, 
<pavl. petric. mart. 5.19> Gallia et immensis late distenditur agris, 
<pavl. petric. mart. 5.20> Hic iam bis senis quae muta silebat in annis, 
<pavl. petric. mart. 5.21> Obstructa et nullis reserauerat ora loquellis 
<pavl. petric. mart. 5.22> Filia, maestorum tristissima cura parentum, 
<pavl. petric. mart. 5.23> Augebat iugem miseris uiuendo dolorem, 
<pavl. petric. mart. 5.24> Annorum et spatio crescebant uulnera luctus. 
<pavl. petric. mart. 5.25> Heu quotiens doluere aliis indulta potentis 
<pavl. petric. mart. 5.26> Dona dei periisse sibi, cum saepe uiderent 
<pavl. petric. mart. 5.27> Vixdum reptantes in uerba erumpere paruos 
<pavl. petric. mart. 5.28> Nominaque e teneris praefracta exire labellis, 
<pavl. petric. mart. 5.29> Cum murmur dubium pietas praegressa notaret, 
<pavl. petric. mart. 5.30> Incertam agnoscens affectu interprete uocem, 
<pavl. petric. mart. 5.31> Excipiens quasi dicta sonos rapiensque loquenda. 
<pavl. petric. mart. 5.32> Haec, quae post primas aliis sunt praestita cunas, 
<pavl. petric. mart. 5.33> Aemula bis senis pietas defleuerat annis, 
<pavl. petric. mart. 5.34> Cum lustris geminis maerens annisque duobus 
<pavl. petric. mart. 5.35> Optaret primam nubendi ad tempora uocem: 
<pavl. petric. mart. 5.36> Donec Martini genibus conexus et haerens 
<pavl. petric. mart. 5.37> Exanimis genitor lacrimoso flebilis ore 
<pavl. petric. mart. 5.38> Astrueret cunctam gemitu pandente querellam, 
<pavl. petric. mart. 5.39> Attracta ex imo suspiria pectore ducens, 
<pavl. petric. mart. 5.40> Singultu incidens crebro lacrimabile murmur 
<pavl. petric. mart. 5.41> Ac madidum pectus perfundens imbre genarum. 
<pavl. petric. mart. 5.42> Et iam Martini mentem concusserat almam 
<pavl. petric. mart. 5.43> Assuetae pietatis amor. sed causa morarum 
<pavl. petric. mart. 5.44> De probitate fuit, pretiosi cura pudoris 
<pavl. petric. mart. 5.45> Et semper claris socianda modestia factis, 
<pavl. petric. mart. 5.46> Ne, quod contulerit meritum, iactantia perdat 
<pavl. petric. mart. 5.47> Et uirtutis opus uitiet praesumptio cordis. 
<pavl. petric. mart. 5.48> Ergo ait: "indignum tanti ad miracula facti 
<pavl. petric. mart. 5.49> Me reor et trepida pondus ceruice pauesco, 
<pavl. petric. mart. 5.50> Quod ferre infirmus nequeo, ne sarcina maior 
<pavl. petric. mart. 5.51> Deprimat et nimio inualidus sub fasce laborem. 
<pavl. petric. mart. 5.52> Sed non difficilis quaeuis curatio Christo est, 
<pavl. petric. mart. 5.53> Qui recte haec aliis committit signa ministris, 
<pavl. petric. mart. 5.54> Sanctorum ut meritum domini miracula prodant. 
<pavl. petric. mart. 5.55> Ecce duo assistunt clari probitate fideque 
<pavl. petric. mart. 5.56> Et uirtute uiri, quos recte euexit ad istum 
<pavl. petric. mart. 5.57> Talis uita locum. numquid non promptius illis 
<pavl. petric. mart. 5.58> Haec domini medicina dabit, quae grandia nostrum 
<pavl. petric. mart. 5.59> Excedunt meritum, sed non sunt ardua sanctis?" 
<pavl. petric. mart. 5.60> Talia saepe iterans cordis documenta modesti 
<pavl. petric. mart. 5.61> Et meritum renuendo probans hoc dignior extat, 
<pavl. petric. mart. 5.62> Quod comit reliquos pretiosa modestia mores, 
<pavl. petric. mart. 5.63> Inuidiamque fugit, qui se conferre pauescit. 
<pavl. petric. mart. 5.64> Haec cernens genitor sancto uehementius instat, 
<pavl. petric. mart. 5.65> Hos quoque coniungens precibus, quorum ille legendam 
<pavl. petric. mart. 5.66> Dixerat esse fidem, ne uel differre liceret, 
<pavl. petric. mart. 5.67> Quod germana pie Christo aspirante uoluntas 
<pavl. petric. mart. 5.68> Suaserat atque paris concordis gratia iuris. 
<pavl. petric. mart. 5.69> Summotis igitur populis, ne forte receptum 
<pavl. petric. mart. 5.70> Oranti obstreperet confuso murmure uulgus 
<pavl. petric. mart. 5.71> Aut ostentaret proprias iactantia uires, 
<pavl. petric. mart. 5.72> Hos tantum adiunxit socios, quos culmen honoris 
<pavl. petric. mart. 5.73> Fecerat esse pares et quis par cura precandi, 
<pavl. petric. mart. 5.74> Par studium, conexa fides, coniuncta uoluntas. 
<pavl. petric. mart. 5.75> Additur et genitor trepidans, quem munera Christi 
<pavl. petric. mart. 5.76> Acrius optantem faciebant uota fidelem. 
<pavl. petric. mart. 5.77> Tum sublimi animo erectus, sed corpore pronus, 
<pavl. petric. mart. 5.78> Sursum cor sanctum statuens, sed membra deorsum, 
<pavl. petric. mart. 5.79> Carne iacet, sed mente uiget. conscendit in altum 
<pavl. petric. mart. 5.80> Mens coniuncta deo, premitur iactantia carnis. 
<pavl. petric. mart. 5.81> Sic uia dissimilis concordi adiungitur actu, 
<pavl. petric. mart. 5.82> Sic humiles properant quo praecessere fideles. 
<pavl. petric. mart. 5.83> Nec mora et assueti persensit signa fauoris 
<pavl. petric. mart. 5.84> Assidue sanctus congaudens hospite Christo, 
<pavl. petric. mart. 5.85> Cordis saepe fores ad talia munera pandens. 
<pavl. petric. mart. 5.86> Tum benedicendo promi praecepit oliuum, 
<pavl. petric. mart. 5.87> Oblatum insciens uerborum nectare sucum, 
<pavl. petric. mart. 5.88> Per quae mutato uenit medicina liquori. 
<pavl. petric. mart. 5.89> Qui postquam infusus gratantis in ora puellae est, 
<pavl. petric. mart. 5.90> Confestim innexae soluuntur uincula linguae, 
<pavl. petric. mart. 5.91> Et madidas implens subito spiramine fauces 
<pavl. petric. mart. 5.92> Murmur blandiloquum, uox expectata, reuixit. 
<pavl. petric. mart. 5.93> Ac primum trepidam proprie signare loquellam 
<pavl. petric. mart. 5.94> Incertosque sonos genitoris nomina iussit. 
<pavl. petric. mart. 5.95> Haec uox prima fuit primoque loquentis ab ore 
<pavl. petric. mart. 5.96> Eripuit pater atque auditam in uiscera mersit. 
<pavl. petric. mart. 5.97> Exim prostratis cadit ad uestigia membris 
<pavl. petric. mart. 5.98> Et genua extentis supplex complectitur ulnis. 
<pavl. petric. mart. 5.99> Quique preces solus tulerat reticente puella, 
<pavl. petric. mart. 5.100> Iam domino grates non una uoce rependit. 
<pavl. petric. mart. 5.101> Nec sane alterius minor admiratio facti est, 
<pavl. petric. mart. 5.102> Cuius me memorem medicati infusio suci 
<pavl. petric. mart. 5.103> Et decantati benedictio fecit oliui. 
<pavl. petric. mart. 5.104> Id, quotiens pietatis opem medicina poposcit, 
<pavl. petric. mart. 5.105> Disparibus causis par gratia sanctificauit. 
<pavl. petric. mart. 5.106> Namque ut saepe solent praecauto corde fideles 
<pavl. petric. mart. 5.107> Vas oleo oppletum seruandae ad uota salutis 
<pavl. petric. mart. 5.108> Vel iustis offerre uiris uel condere sanctis 
<pavl. petric. mart. 5.109> Religione locis, quibus aut operatio praesens 
<pavl. petric. mart. 5.110> Martyrii emeritos prodit uirtute patronos, 
<pavl. petric. mart. 5.111> Aut quibus in cunas uerbum uenisse beatas 
<pavl. petric. mart. 5.112> Vel recolit manifesta fides uel lectio prodit, 
<pavl. petric. mart. 5.113> Aut ubi contiguae praecidens tempora lucis 
<pavl. petric. mart. 5.114> Horrescens dirae scelus exitiabile gentis 
<pavl. petric. mart. 5.115> Inseruit(==INSERUIT) subitas nox interfusa tenebras, 
<pavl. petric. mart. 5.116> Aut ubi disrupti felicia concaua saxi 
<pavl. petric. mart. 5.117> Attactu gauisa dei sine lege sepulchri 
<pavl. petric. mart. 5.118> Mox surrecturis patuerunt subdita membris, 
<pavl. petric. mart. 5.119> Aut hinc iam reducis gauisa ad sidera Christi 
<pavl. petric. mart. 5.120> Postrema excepit felix uestigia tellus, 
<pavl. petric. mart. 5.121> Quae tam sanctifici conseruans munera tactus, 
<pavl. petric. mart. 5.122> Quidquid ad ornatum commentum dextra parauit, 
<pavl. petric. mart. 5.123> Dedignata suis longe discussit harenis, 
<pavl. petric. mart. 5.124> Disrumpens fragilem transfuso puluere cratem 
<pavl. petric. mart. 5.125> Et super extenti dissoluens saepta metalli: 
<pavl. petric. mart. 5.126> His persaepe locis, quibus hoc uicinia praestat, 
<pavl. petric. mart. 5.127> Pacificum exponunt per uascula pura liquorem 
<pavl. petric. mart. 5.128> Desuper infusi mutandum nectare roris, 
<pavl. petric. mart. 5.129> Quo fluit in sanctum caelestis gratia sucum. 
<pavl. petric. mart. 5.130> At quos longarum spatia interfusa uiarum 
<pavl. petric. mart. 5.131> Diuersa amotos penitus regione retentant, 
<pavl. petric. mart. 5.132> Credentes dominum non claudi fine locorum 
<pavl. petric. mart. 5.133> Et miserantis opem cunctas excedere metas, 
<pavl. petric. mart. 5.134> Incunctante fide praesentia munera poscunt 
<pavl. petric. mart. 5.135> Praesentis domini, qui pro uirtute fauoris 
<pavl. petric. mart. 5.136> Non longe ad sese uenientum uota fatigat, 
<pavl. petric. mart. 5.137> Propter et admotos contingit ubique rogantes, 
<pavl. petric. mart. 5.138> Nec tardos uitat, properis uicinior astat, 
<pavl. petric. mart. 5.139> Fitque uiae finis solus conatus euntis. 
<pavl. petric. mart. 5.140> Haec qui corde gerunt, quacumque in parte uocati 
<pavl. petric. mart. 5.141> Munus habent domini, seu sanctis credita mandent 
<pavl. petric. mart. 5.142> Vota uiris seu sacratis quaecumque recondant 
<pavl. petric. mart. 5.143> Sanctificanda locis. Christus quod corpore sancto 
<pavl. petric. mart. 5.144> Non adiit, uirtute tegit, licet ille reuersus 
<pavl. petric. mart. 5.145> Ad sublime poli iamdudum et corpore regnet. 
<pavl. petric. mart. 5.146> Haec secum stimulante fide persaepe reuoluens, 
<pavl. petric. mart. 5.147> Excedens fragilem sexum uirtute fidei 
<pavl. petric. mart. 5.148> Et non feminei sublimis femina cordis 
<pavl. petric. mart. 5.149> Credidit, emissum cum sancto offerret oliuum, 
<pavl. petric. mart. 5.150> Quod precibus tanti pietas uicina ministri 
<pavl. petric. mart. 5.151> Non aliter uotis Martino orante faueret, 
<pavl. petric. mart. 5.152> Quam si pernici propere translata uolatu 
<pavl. petric. mart. 5.153> Intra ipsum domini ferret sua uota sepulchrum, 
<pavl. petric. mart. 5.154> Vexillum complexa crucis lignumque salutis. 
<pavl. petric. mart. 5.155> Tali plena fide candenti sedula uitro 
<pavl. petric. mart. 5.156> Sollicitis manibus uiridans infudit oliuum. 
<pavl. petric. mart. 5.157> Permutat niueum descendens unda colorem, 
<pavl. petric. mart. 5.158> Et tacito manans in subdita concaua lapsu 
<pavl. petric. mart. 5.159> Crescit per nitidi paulatim augmenta liquoris, 
<pavl. petric. mart. 5.160> Ac sonitu reticente silens pinguedo tumescit. 
<pavl. petric. mart. 5.161> Attamen ut uacuae fauces ad claustra paterent 
<pavl. petric. mart. 5.162> Nec nimis oppleto nutaret testa fluento, 
<pavl. petric. mart. 5.163> Qua de subiecto consurgunt colla rotundo, 
<pavl. petric. mart. 5.164> Oris adhuc uacui patulus residebat hiatus. 
<pavl. petric. mart. 5.165> Tum puer accepto properans perrexit oliuo 
<pavl. petric. mart. 5.166> Ad sanctum, referens et uota et uerba precantis. 
<pavl. petric. mart. 5.167> Nec tardat pietatis opus. cita gratia iustum 
<pavl. petric. mart. 5.168> Commendat studium, ne uel cunctando fidelem 
<pavl. petric. mart. 5.169> Differat aut dubium faciat mora parua fauorem. 
<pavl. petric. mart. 5.170> Confestimque deus per signa indulta probauit, 
<pavl. petric. mart. 5.171> Quantum conferret praesens benedictio donum, 
<pavl. petric. mart. 5.172> Ne fortasse fides sensu trepidante labaret. 
<pavl. petric. mart. 5.173> Praesentes stupuere uiri (quod Christus adesse 
<pavl. petric. mart. 5.174> Iusserat electos tanta ad miracula testes) 
<pavl. petric. mart. 5.175> Sic creuisse illum Martino orante liquorem, 
<pavl. petric. mart. 5.176> Vt sursum elati consurgens unda tumoris 
<pavl. petric. mart. 5.177> Oppleret uacuam suspenso gurgite partem, 
<pavl. petric. mart. 5.178> Sic iuge ad summum properans, ne linqueret imum, 
<pavl. petric. mart. 5.179> Ferueret exundans, considens plena maneret, 
<pavl. petric. mart. 5.180> Cresceret infusis, sed non uacuanda receptis: 
<pavl. petric. mart. 5.181> Ad dominam donec felicia dona reportans 
<pavl. petric. mart. 5.182> Pergeret exultans famulus, meritumque beati 
<pavl. petric. mart. 5.183> Offerret tantis congaudens dextera signis. 
<pavl. petric. mart. 5.184> Talis praeclari benedictio sancta profetae, 
<pavl. petric. mart. 5.185> Cum uidua exiguum finisset prodiga sumptum, 
<pavl. petric. mart. 5.186> Vascula mansuris suppleuit inania donis, 
<pavl. petric. mart. 5.187> Vt, quae munificae dederat documenta fidei, 
<pavl. petric. mart. 5.188> Ditior expensis fieret, secura petitis. 
<pavl. petric. mart. 5.189> Nec sane ut reliquas paueam contingere laudes 
<pavl. petric. mart. 5.190> Virtutesque uiri, saltim haec narrare ualebo, 
<pavl. petric. mart. 5.191> In quibus eiusdem similis benedictio suci 
<pavl. petric. mart. 5.192> Multiplicis digne poscit praeconia uocis. 
<pavl. petric. mart. 5.193> Vna fides, medicina frequens: non dissonat actu, 
<pavl. petric. mart. 5.194> Sed distat numero, par signis, altera donis. 
<pavl. petric. mart. 5.195> Testis adest docto mirabilis ore Seuerus 
<pavl. petric. mart. 5.196> Et tota Christum cordis uirtute secutus, 
<pavl. petric. mart. 5.197> Insignis mundi titulis, sed clarior illa 
<pavl. petric. mart. 5.198> Qua mundum tempsit sanctae uirtute fidei, 
<pavl. petric. mart. 5.199> Nobilitate potens, sed multo extantius idem 
<pavl. petric. mart. 5.200> Nobilior Christi cultu quam sanguinis ortu. 
<pavl. petric. mart. 5.201> Hic sacrum canonem, distentae et scripta coartans 
<pavl. petric. mart. 5.202> Historiae, geminis conclusit cuncta libellis, 
<pavl. petric. mart. 5.203> Quaecumque a primis percurrerat edita saeclis. 
<pavl. petric. mart. 5.204> Idem Martini titulos uel gesta retexens, 
<pavl. petric. mart. 5.205> Scrutator cautus ueri fidusque relator, 
<pavl. petric. mart. 5.206> Protulit in medium tam clarae insignia uitae, 
<pavl. petric. mart. 5.207> Sic iustam retinens aequato examine libram, 
<pavl. petric. mart. 5.208> Ne dubia astrueret dicens nec certa taceret. 
<pavl. petric. mart. 5.209> Hic sancto persaepe pie sociatus adhaesit, 
<pavl. petric. mart. 5.210> Vt solet in speculo cordis perspectio mentis 
<pavl. petric. mart. 5.211> Cognatae similes morum sociare figuras. 
<pavl. petric. mart. 5.212> Quo mage credendum est testem magis esse probatum, 
<pavl. petric. mart. 5.213> Qui coram comperta docet, cum uisa loquatur. 
<pavl. petric. mart. 5.214> Ergo inter reliqua affectus documenta poposcit, 
<pavl. petric. mart. 5.215> Sumeret ut sancti munus speciale liquoris. 
<pavl. petric. mart. 5.216> Cui postquam fido tribuit benedictus amico 
<pavl. petric. mart. 5.217> Congaudens uirtutis opem, monumenta fauoris, 
<pavl. petric. mart. 5.218> Inuexit domui cum religione fidei, 
<pavl. petric. mart. 5.219> Credens indultam sese deferre salutem, 
<pavl. petric. mart. 5.220> Et statuit celsae sublimi in parte fenestrae, 
<pavl. petric. mart. 5.221> Qua praetenta diem claudunt specularia purum 
<pavl. petric. mart. 5.222> Obuia uentorum flabris et peruia luci. 
<pavl. petric. mart. 5.223> Hic niueae ampullam texit uelamine pallae, 
<pavl. petric. mart. 5.224> Vt distenta uagos prohiberent lintea uisus 
<pavl. petric. mart. 5.225> Occursura oculis, sed non arcentia mentes. 
<pavl. petric. mart. 5.226> Sed puer ignarus properantis turbine dextrae 
<pavl. petric. mart. 5.227> Dum rapit incauto festinus tegmina nisu, 
<pavl. petric. mart. 5.228> Vas uitreum illidens in marmora subdita iecit. 
<pavl. petric. mart. 5.229> Exsanguis stupuit domino pallente minister, 
<pavl. petric. mart. 5.230> Et sonitus rapido redit ad fastigia pulsu, 
<pavl. petric. mart. 5.231> Tinnitusque uago simul omnia murmure complens 
<pavl. petric. mart. 5.232> Illisit semet summis, surrexit ab imis. 
<pavl. petric. mart. 5.233> Non sensit tantos ampulla impacta fragores, 
<pavl. petric. mart. 5.234> Illaesa et uitreae manserunt tegmina crustae. 
<pavl. petric. mart. 5.235> Sic liquor interior fragili conclusus amictu 
<pavl. petric. mart. 5.236> Exteriora cauae durauit tympana cratis, 
<pavl. petric. mart. 5.237> Marmora ut in plumas penitus mutata putares 
<pavl. petric. mart. 5.238> Excepisse illam per mollia fulchra ruinam. 
<pavl. petric. mart. 5.239> Sic meritum, Martine, tuum, sic gratia iugis 
<pavl. petric. mart. 5.240> Sanctificata pie recipit, benedicta tuetur. 
<pavl. petric. mart. 5.241> Quidam, cum diri uiolentia saeua Molossi 
<pavl. petric. mart. 5.242> Irrueret, quatiens furioso gutture rictus, 
<pavl. petric. mart. 5.243> Rugatas retrahens oris de tegmine nares, 
<pavl. petric. mart. 5.244> Nudatos crebro collidens murmure dentes, 
<pavl. petric. mart. 5.245> Tam subito terrore pauens non fuste nec ictu, 
<pavl. petric. mart. 5.246> Sed solo os rabidum Martini nomine clusit. 
<pavl. petric. mart. 5.247> Quod simul insonuit, compressi haesere latratus, 
<pavl. petric. mart. 5.248> Erectae cecidere iubae, toruumque minaces 
<pavl. petric. mart. 5.249> Extantesque oculi suffusas sanguine flammas 
<pavl. petric. mart. 5.250> Depositis clausere minis. tum blandius aures 
<pavl. petric. mart. 5.251> Mulcere et terram contorta uerrere cauda 
<pavl. petric. mart. 5.252> Et caput inflexo pronum demittere collo. 
<pavl. petric. mart. 5.253> Quae meritis, Martine, tuis non mitia cedant, 
<pavl. petric. mart. 5.254> Cum tantam rabiem uel solo nomine uincas? 
<pavl. petric. mart. 5.255> Quid nunc miremur saeuorum corda uirorum 
<pavl. petric. mart. 5.256> Cedere et humanos tibimet mitescere motus? 
<pavl. petric. mart. 5.257> Vt quondam stupuere homines, quod dira potestas 
<pavl. petric. mart. 5.258> Et ius crudelis tibi cesserit Auitiani, 
<pavl. petric. mart. 5.259> Cui feritas conexa nimis et sola uoluptas: 
<pavl. petric. mart. 5.260> Vngula, carnifices, tortores, flagra, catenae, 
<pavl. petric. mart. 5.261> Mors hominum, uox plangentum pallorque reorum, 
<pavl. petric. mart. 5.262> Carcer edax, fassi interitus, tormenta negantis. 
<pavl. petric. mart. 5.263> Tartarei nimium saeuissima bestia cordis, 
<pavl. petric. mart. 5.264> Spirans innumeras furioso pectore caedes, 
<pavl. petric. mart. 5.265> Immiti feritate fremens intrauerat urbem, 
<pavl. petric. mart. 5.266> Quam sancto antistes Martinus honore regebat. 
<pavl. petric. mart. 5.267> Haerebat nexis per squalida colla catenis 
<pavl. petric. mart. 5.268> Maestorum pallens infelix ordo reorum, 
<pavl. petric. mart. 5.269> Incutiens fractis stridentia uincula membris 
<pavl. petric. mart. 5.270> Et motans tardos incuruo pectore gressus. 
<pavl. petric. mart. 5.271> Talia Martino Phalaris spectacula ducens 
<pavl. petric. mart. 5.272> Proxima diuersas parat ad subsellia caedes. 
<pavl. petric. mart. 5.273> Festinant rabidi furialis turba ministri 
<pavl. petric. mart. 5.274> Instrumenta feris certatim exquirere poenis. 
<pavl. petric. mart. 5.275> Illi ad tartareas depromunt uascula flammas, 
<pavl. petric. mart. 5.276> In quibus incluso diri feruore uaporis 
<pavl. petric. mart. 5.277> Pix resoluta trucis crepitacula pasceret ignis, 
<pavl. petric. mart. 5.278> Qui procul exundans funestae gurgite flammae 
<pavl. petric. mart. 5.279> Sulphureo exceptum torreret corpus in antro. 
<pavl. petric. mart. 5.280> Ast alii sursum porrecti robora ligni 
<pavl. petric. mart. 5.281>(Triste ministerium) furioso corde parabant, 
<pavl. petric. mart. 5.282> Vt caro distentis propere male pendula membris 
<pavl. petric. mart. 5.283> Tortori laceros crucianda exponeret artus, 
<pavl. petric. mart. 5.284> Tartaream misero perfundens sanguine dextram 
<pavl. petric. mart. 5.285> Et spargens tristem per uulnera crebra cruorem. 
<pavl. petric. mart. 5.286> Vtque eadem geminum satiaret poena furorem, 
<pavl. petric. mart. 5.287> Incussor laceri quatiebat corporis artus 
<pavl. petric. mart. 5.288> Dissiciens ruptis membrorum uincula nodis. 
<pavl. petric. mart. 5.289> Ast alii deferre faces atque unguine multo 
<pavl. petric. mart. 5.290> Inficere in longum contexti uincla papyri, 
<pavl. petric. mart. 5.291> Non ut discussas lux uinceret illa tenebras, 
<pavl. petric. mart. 5.292> Obscuram ignifluo distinguens lumine noctem, 
<pavl. petric. mart. 5.293> Verum ut funereus miseros succenderet ignis, 
<pavl. petric. mart. 5.294> Infigens laceris admota incendia membris. 
<pavl. petric. mart. 5.295> Haecine Martini decuisset in urbe uideri 
<pavl. petric. mart. 5.296> Et placidam tanto configi uulnere mentem, 
<pavl. petric. mart. 5.297> Vt sanctas saltim fama haec contingeret aures 
<pavl. petric. mart. 5.298> Aut pia concuteret uel solus uiscera rumor? 
<pavl. petric. mart. 5.299> Ergo ut funereo mens est perculsa paratu, 
<pavl. petric. mart. 5.300> Nuntius et diri saeua haec commenta tyranni 
<pavl. petric. mart. 5.301> Praeuia uicini dispersit signa furoris, 
<pavl. petric. mart. 5.302> Percurrit totas miseratio iusta medullas 
<pavl. petric. mart. 5.303> Ac sparsit celerem pietatis flamma calorem. 
<pavl. petric. mart. 5.304> Et quamuis mortem miserorum flere reorum 
<pavl. petric. mart. 5.305> Cogeret humanos recolens clementia casus, 
<pavl. petric. mart. 5.306> Non minor illa aderat praesentis causa doloris, 
<pavl. petric. mart. 5.307> Idem quod fautor sceleris, qui criminis ultor, 
<pavl. petric. mart. 5.308> Se faceret prius ipse reum plectendo reatum. 
<pavl. petric. mart. 5.309> Crassior obtectum caligo obuoluerat orbem. 
<pavl. petric. mart. 5.310> Grata quies blandum per cuncta elementa soporem 
<pavl. petric. mart. 5.311> Sparserat et madido marcebant omnia somno 
<pavl. petric. mart. 5.312> Pressaque mutarum reticebant murmura uocum. 
<pavl. petric. mart. 5.313> Horrebant mediae nimis alta silentia noctis, 
<pavl. petric. mart. 5.314> Obscura et proprium caligo infusa colorem 
<pavl. petric. mart. 5.315> Texerat, abripiens cunctis sua signa figuris. 
<pavl. petric. mart. 5.316> At non Martino capiendae cura quietis, 
<pavl. petric. mart. 5.317> Sed sancta adsistunt humanae uota salutis 
<pavl. petric. mart. 5.318> Affectu stimulante animum. petit ergo cruenti 
<pavl. petric. mart. 5.319> Iudicis instanti furialia limina gressu. 
<pavl. petric. mart. 5.320> Solus it intrepidus per opaca silentia uastae 
<pavl. petric. mart. 5.321> Noctis et horrentem secreta obscura uiarum. 
<pavl. petric. mart. 5.322> Credo equidem umbrarum cunctas cessisse cateruas, 
<pavl. petric. mart. 5.323> Quas malus instigat nocturna ad crimina daemon, 
<pavl. petric. mart. 5.324> Atque alias diros blande siluisse Molossos 
<pavl. petric. mart. 5.325> Terrificique oris praestructum haesisse latratum. 
<pavl. petric. mart. 5.326> Ergo ubi peruentum est obstructa ad limina diri 
<pavl. petric. mart. 5.327> Iudicis et saeui claustrum ferale furoris, 
<pavl. petric. mart. 5.328> Ante domum medio prostratus in aggere saeptis 
<pavl. petric. mart. 5.329> Arcetur foribus, sed fletu ad sidera pulsat. 
<pavl. petric. mart. 5.330> Saeua grauem tumido proflabat pectore somnum 
<pavl. petric. mart. 5.331> Bestia, distentis et mortis imagine membris 
<pavl. petric. mart. 5.332> Torpentes penitus stratis reiecerat artus: 
<pavl. petric. mart. 5.333> Cum subito angelicus concussit uiscera terror, 
<pavl. petric. mart. 5.334> Vox etiam attonitas stupefacti irrupit ad aures: 
<pavl. petric. mart. 5.335>"Tene graui infelix oppressit inertia somno, 
<pavl. petric. mart. 5.336> Bestia, corrupti ructantem pocula uini, 
<pavl. petric. mart. 5.337> Ac pigrum crudi distendit sarcina uentris, 
<pavl. petric. mart. 5.338> Et famulus domini nudae super arida terrae 
<pavl. petric. mart. 5.339> Dorsa, pium multo perfundens puluere corpus, 
<pavl. petric. mart. 5.340> Pro foribus iacet ecce tuis? tu claustra quietis 
<pavl. petric. mart. 5.341> Obicis ad turpis nocturna silentia somni?" 
<pavl. petric. mart. 5.342> Diriguit uisu subito propereque uocatos 
<pavl. petric. mart. 5.343> Praecipit ad claustrum rapide prodire ministros, 
<pavl. petric. mart. 5.344> Vt seriem ueri per nuntia uerba referrent 
<pavl. petric. mart. 5.345> Verum ut saepe solet membris torpore ligatis 
<pavl. petric. mart. 5.346> Grata quies pressum uincire et uincere sensum, 
<pavl. petric. mart. 5.347> Progressi paulum uix prima ad limina serui(==SERVI) 
<pavl. petric. mart. 5.348> Marcentes uisu nimium gressuque labantes 
<pavl. petric. mart. 5.349> Murmura perplexis reddunt fallacia uerbis, 
<pavl. petric. mart. 5.350> Nullum pro foribus sollerti indage repertum. 
<pavl. petric. mart. 5.351> Rursum uicini non longe amota uoluptas 
<pavl. petric. mart. 5.352> Marcida confestim conclusit lumina somni. 
<pavl. petric. mart. 5.353> Tum uero tremefacta nouus praecordia terror 
<pavl. petric. mart. 5.354> Concutit angelicaeque minax sententia uocis 
<pavl. petric. mart. 5.355> Surgere praecipitem praeceptum iterando coegit. 
<pavl. petric. mart. 5.356> Nec placuit rursum mandati afferre periclum. 
<pavl. petric. mart. 5.357> Ipse ad clausa cito contendit limina gressu, 
<pavl. petric. mart. 5.358> Obstructaeque fores domino reserante patescunt. 
<pavl. petric. mart. 5.359> Offulsit claro uenerabilis ore sacerdos, 
<pavl. petric. mart. 5.360> Ostentans sancto uirtutum stemmata uultu. 
<pavl. petric. mart. 5.361> Florebat multis elucens gratia signis, 
<pavl. petric. mart. 5.362> Religione, fide, affectu, pietate, pudore: 
<pavl. petric. mart. 5.363> Mens laeta in grauibus, constans et seria laetis, 
<pavl. petric. mart. 5.364> Nec feritate rigens nec risu austera resoluens, 
<pavl. petric. mart. 5.365> Prorsus sic media semper probitate refulgens, 
<pavl. petric. mart. 5.366> Vt non ira trucem faceret, non gratia segnem. 
<pavl. petric. mart. 5.367> Talis pallenti species ueneranda tyranno 
<pavl. petric. mart. 5.368> Occurrit, taetrae disrumpens nubila noctis. 
<pavl. petric. mart. 5.369> Et iam prodiderat sine uerbis conscia tanti 
<pavl. petric. mart. 5.370> Mens sceleris, quae causa pii foret illa laboris, 
<pavl. petric. mart. 5.371> Nec precibus pandenda fuit. prior ipse pauentem 
<pavl. petric. mart. 5.372> Protulit e tremulo confusus pectore uocem: 
<pavl. petric. mart. 5.373> Cur mea, sancte, metu dudum tortore fatigans 
<pavl. petric. mart. 5.374> Excusso penitus turbas praecordia somno? 
<pavl. petric. mart. 5.375> Tu foribus procul arceris, penetralia sancto 
<pavl. petric. mart. 5.376> Irrumpis merito. subsistis corpore, iure 
<pavl. petric. mart. 5.377> Ingrederis. terrore quatis qui carne moraris. 
<pavl. petric. mart. 5.378> Nec sane abnuerim meritis haec debita nostris, 
<pavl. petric. mart. 5.379> Cum duro innumeras spirarem pectore caedes 
<pavl. petric. mart. 5.380> Saeuus in urbe tua. precor ergo, ignosce fatenti, 
<pavl. petric. mart. 5.381> Vtere iure tuo. parci cupis: esto remissus. 
<pavl. petric. mart. 5.382> Suppliciis emitte reos, me solue reatu. 
<pavl. petric. mart. 5.383> Nec mora laxatae raptim cecidere catenae, 
<pavl. petric. mart. 5.384> Quae modo pallentum stringebant colla reorum, 
<pavl. petric. mart. 5.385> Seruantes dirae morientia corpora morti. 
<pavl. petric. mart. 5.386> Exultat subito miseris spes reddita uoto. 
<pavl. petric. mart. 5.387> Laetitia mixtoque metu tam magna repente 
<pavl. petric. mart. 5.388> Credere diffidunt trepidi, sed credere malunt. 
<pavl. petric. mart. 5.389> Certant gratantes genibus se aduoluere sanctis, 
<pavl. petric. mart. 5.390> Cingere supplicibus uestigia blandius ulnis. 
<pavl. petric. mart. 5.391> Ille deo grates suadet magis esse ferendas 
<pavl. petric. mart. 5.392> Auctoremque huius Christum monet esse salutis, 
<pavl. petric. mart. 5.393> Qui sic criminibus parcat, si uera dolorem 
<pavl. petric. mart. 5.394> Commissi sceleris saltim conuersio prodat. 
<pavl. petric. mart. 5.395> Nam poenas superesse reis durante reatu: 
<pavl. petric. mart. 5.396> Talibus alloquiis simul et pietate laborans 
<pavl. petric. mart. 5.397> Supplicio absoluit uinctos culpisque solutos. 
<pavl. petric. mart. 5.398> Iam uero hoc donum quae digne lingua loquatur, 
<pavl. petric. mart. 5.399> Quod pauet attonito saltim contingere sensu 
<pavl. petric. mart. 5.400> Mens ad tam clari titulos angusta patroni, 
<pavl. petric. mart. 5.401> Sic meritum sancti cunctas trepidasse cateruas 
<pavl. petric. mart. 5.402> Daemonis et tanti sic prodita signa pauoris, 
<pavl. petric. mart. 5.403> Vt, quotiens propriae progressus limina cellae 
<pavl. petric. mart. 5.404> Eminus amotam gressus mouisset ad urbem, 
<pavl. petric. mart. 5.405> Commissam inuisens sancto moderamine plebem 
<pavl. petric. mart. 5.406> Vel cupiens offerre sacri mysteria ritus, 
<pavl. petric. mart. 5.407> Gratia sic rapido propere praegressa uolatu 
<pavl. petric. mart. 5.408> Torqueret trepidas captiuo in corpore laruas, 
<pavl. petric. mart. 5.409> Vt uixdum egressum sanctae penetralia sedis 
<pavl. petric. mart. 5.410> Per tormenta prius longe praegressa uiderent 
<pavl. petric. mart. 5.411> Affore confestim, stridenti et murmure uocis 
<pavl. petric. mart. 5.412> Iudicis aduentum clamaret poena reorum. 
<pavl. petric. mart. 5.413> Vt uero in foribus uestigia prima locasset, 
<pavl. petric. mart. 5.414> Cernere erat raptis propere ad sublimia membris 
<pavl. petric. mart. 5.415> Constricta aeriis attolli corpora uinclis, 
<pavl. petric. mart. 5.416> Et per inane grauis nutantia pondera carnis 
<pavl. petric. mart. 5.417> Linquere contiguas pernici turbine terras, 
<pavl. petric. mart. 5.418> Supplicio suspensa suo, sed libera nexu, 
<pavl. petric. mart. 5.419> Vincta precum meritis, propriis pendentia poenis 
<pavl. petric. mart. 5.420> Clamare admissas tacito sub iudice culpas. 
<pavl. petric. mart. 5.421> Nec percontantis confessio reddita uerbis 
<pavl. petric. mart. 5.422> Eruta per trepidam prodebat crimina uocem. 
<pavl. petric. mart. 5.423> Namque solo acclinis transibat sidera uoto 
<pavl. petric. mart. 5.424> Spe dominum tangens sanctus, sed corpore pronus, 
<pavl. petric. mart. 5.425> Corde humilis, celsus merito, sine murmure clamans, 
<pavl. petric. mart. 5.426> Occultus uisu iudex, uirtute probatus, 
<pavl. petric. mart. 5.427> Ad cuius meritum miracula tanta paterent: 
<pavl. petric. mart. 5.428> Inter inane reus pendens et in aere tortor 
<pavl. petric. mart. 5.429> Porrectis sursum pedibus, constricta rigentis 
<pavl. petric. mart. 5.430> Vellera uestitus tectis haerentia membris, 
<pavl. petric. mart. 5.431> Ne flexo curuata sinu uel lapsa retrorsum 
<pavl. petric. mart. 5.432> Nudarent turpes appensi corporis artus. 
<pavl. petric. mart. 5.433> Sic meritum, Martine, tuum, sic sancta potestas 
<pavl. petric. mart. 5.434> Et prodenda dei per seruos gloria Christi 
<pavl. petric. mart. 5.435> Excedens terras titulis et in aere regnat. 
<pavl. petric. mart. 5.436> Siccatas etiam certum est te supplice nubes, 
<pavl. petric. mart. 5.437> Grandinis et dirae suspensam haesisse ruinam 
<pavl. petric. mart. 5.438> Constricto penitus densati gurgite nimbi, 
<pavl. petric. mart. 5.439> Qui grauis et rigidi conexis frigore uenti 
<pavl. petric. mart. 5.440> In lapides duratus aquis sic turbine crebro 
<pavl. petric. mart. 5.441> In terras solidi iaciebat saxa liquoris, 
<pavl. petric. mart. 5.442> Vt fruges, arbusta, hortos, pomaria, uites 
<pavl. petric. mart. 5.443> Protererent crebris nimborum tela ruinis, 
<pavl. petric. mart. 5.444> Confossa et ualido quateretur uerbere tellus. 
<pavl. petric. mart. 5.445> Haec pestis Senonum late grassata per agros, 
<pavl. petric. mart. 5.446> Supplicii et legem consueta explere quotannis, 
<pavl. petric. mart. 5.447> Elisa assiduis nudauerat arua ruinis. 
<pavl. petric. mart. 5.448> Amissam segetem pallens referebat arator, 
<pavl. petric. mart. 5.449> Perfracti penitus plangens fastigia culmi, 
<pavl. petric. mart. 5.450> Et fossor, uacuam sine fructu et palmite uitem 
<pavl. petric. mart. 5.451> Saepe gemens, iugis post annua uota laboris 
<pavl. petric. mart. 5.452> De iam turgidulis numerabat damna racemis. 
<pavl. petric. mart. 5.453> Monstrabat fractos mater maestissima ramos 
<pavl. petric. mart. 5.454> Repere consuetis per mitia pomula natis, 
<pavl. petric. mart. 5.455> Propter et arentis pallentia germina campi 
<pavl. petric. mart. 5.456> Mugitu pecudum reboantia saxa sonabant. 
<pavl. petric. mart. 5.457> Tabida lustrabant uacuos armenta recessus, 
<pavl. petric. mart. 5.458> Quo poterant gemitu querulam testantia causam. 
<pavl. petric. mart. 5.459> Hoc igitur compulsa malo plebs cuncta uel aetas 
<pavl. petric. mart. 5.460> Tam clarum sibimet cupiens adhibere patronum 
<pavl. petric. mart. 5.461> Martinum exorat legato interprete supplex, 
<pavl. petric. mart. 5.462> Vt placare deum studeat ueniamque precari 
<pavl. petric. mart. 5.463> Pro miseris tandemque grauem depellere pestem. 
<pavl. petric. mart. 5.464> Supplicii satis esse datum: clementia Christi 
<pavl. petric. mart. 5.465> Auferret nimiam saltim post uerbera cladem. 
<pavl. petric. mart. 5.466> Nec sane miseros spes expectata fefellit. 
<pavl. petric. mart. 5.467> Nam simul a domino semper conexus et haerens 
<pavl. petric. mart. 5.468> Martinus solitae pietatis dona poposcit, 
<pavl. petric. mart. 5.469> Suffragium sensere pium: depulsa quieuit 
<pavl. petric. mart. 5.470> Tempestas puroque dies nituere sereno 
<pavl. petric. mart. 5.471> Aut exoptatis maduerunt germina nimbis. 
<pavl. petric. mart. 5.472> Nec spatio constricta breui, sed tempore longo 
<pavl. petric. mart. 5.473> Gratior extentis commendans munera metis, 
<pavl. petric. mart. 5.474> Quattuor ex plenis permansit gratia lustris, 
<pavl. petric. mart. 5.475> Nec prius insanae senserunt damna procellae, 
<pavl. petric. mart. 5.476> Quam dominus clauso praesentis tempore uitae 
<pavl. petric. mart. 5.477> Ad requiem ueram benedictum assumpsit amicum. 
<pavl. petric. mart. 5.478> Sic utriusque pie transegit tempora uitae, 
<pavl. petric. mart. 5.479> Ante salus terris, at nunc sublimis in astris. 
<pavl. petric. mart. 5.480> Sed iam longa nimis languentis pagina libri 
<pavl. petric. mart. 5.481> Eneruat clari titulos et gesta patroni. 
<pavl. petric. mart. 5.482> Grandia dum paruus loquor et sublimia segnis, 
<pavl. petric. mart. 5.483> Splendorem laudis trepidus corrumpo relator. 
<pavl. petric. mart. 5.484> Sed quid agam? uersu historiam percurrere uoui: 
<pavl. petric. mart. 5.485> Iudicium narrata timent, suppressa reatum. 
<pavl. petric. mart. 5.486> Rectius haec lector fors fastidita relinquet, 
<pavl. petric. mart. 5.487> Quam pius auditor penitus subtracta requiret. 
<pavl. petric. mart. 5.488> Et prius immitem iam contigit Auitianum 
<pavl. petric. mart. 5.489> Sermo prior: nunc ordo operis reuocatur ad ipsum. 
<pavl. petric. mart. 5.490> Hic saeuos uincens dira feritate tyrannos, 
<pavl. petric. mart. 5.491> Tristia maestorum sitiens tormenta reorum, 
<pavl. petric. mart. 5.492> Parcebat paulum Turonorum mitior urbi. 
<pavl. petric. mart. 5.493> Hic tantum humani sensus uestigia prodens 
<pavl. petric. mart. 5.494> Subdebat sanctis licet ora rebellia frenis, 
<pavl. petric. mart. 5.495> Ingenitum reprimens Martini ad iussa furorem. 
<pavl. petric. mart. 5.496> Et sane manifesta huius documenta medellae 
<pavl. petric. mart. 5.497> Sic quadam patuere die. uenerandus adibat 
<pavl. petric. mart. 5.498> Martinus diram tali sub iudice sedem, 
<pavl. petric. mart. 5.499> Lenior ut tantis feritas mitescere posset 
<pavl. petric. mart. 5.500> Officiis, sancti obsequiis obstricta patroni. 
<pavl. petric. mart. 5.501> Ille in praecelso residebat forte sedili, 
<pavl. petric. mart. 5.502> Conspicuo solio excellens nimiumque superba 
<pavl. petric. mart. 5.503> Ambitione tumens, subito cum sanctus ad ipsum 
<pavl. petric. mart. 5.504> Aspiciens uidet horrentis taetrique cruentam 
<pavl. petric. mart. 5.505> Daemonis insani speciem ceruice reclinis 
<pavl. petric. mart. 5.506> Innexam toto pronam decumbere nisu. 
<pavl. petric. mart. 5.507> Quam procul ut flatu benedicti contigit oris 
<pavl. petric. mart. 5.508> Sanctus et admoto uerbi terrore fugauit, 
<pavl. petric. mart. 5.509> Ignarus socii se credidit Auitianus 
<pavl. petric. mart. 5.510> Excepisse grauem maledicti in imagine poenam. 
<pavl. petric. mart. 5.511> Ille refert: "ne crede meo te forte notatum 
<pavl. petric. mart. 5.512> Iudicio aut subiti signum hoc existere motus. 
<pavl. petric. mart. 5.513> Haec pietas, non ira fuit, quae saeuit in hostem, 
<pavl. petric. mart. 5.514> Pro misero miserata dolet. prorumpit in illum 
<pavl. petric. mart. 5.515> Hic noster toto penitus de pectore flatus, 
<pavl. petric. mart. 5.516> Quem premere horrendo celsa haec subsellia nisu 
<pavl. petric. mart. 5.517> Quemque tuae pronum ceruici incumbere uidi. 
<pavl. petric. mart. 5.518> Desine iam talis collegia ferre latronis, 
<pavl. petric. mart. 5.519> Consiliis plus crede piis. deprensa fugetur 
<pavl. petric. mart. 5.520> Calliditas, experta dolos cautella repellat. 
<pavl. petric. mart. 5.521> Iam pudeat parere reo, seruire fugato". 
<pavl. petric. mart. 5.522> Talibus eiecto praeclusa est ianua cordis 
<pavl. petric. mart. 5.523> Daemonio sedisque suae praerepta potestas. 
<pavl. petric. mart. 5.524> Mitior hinc proprio tandem sine iudice iudex, 
<pavl. petric. mart. 5.525> Et grauis excusso reiecta est sarcina collo. 
<pavl. petric. mart. 5.526> Sic cuncta extrusos hostes de sede fugabat, 
<pavl. petric. mart. 5.527> Corda hominum absoluens, profugis nec templa relinquens. 
<pavl. petric. mart. 5.528> Nam quidquid uanus fanorum extruxerat error, 
<pavl. petric. mart. 5.529> Ardebat pronis late uastare ruinis. 
<pavl. petric. mart. 5.530> Haut longo spatio praefata amotus ab urbe 
<pavl. petric. mart. 5.531> Vicus erat, ueteris quondam uestigia castri, 
<pavl. petric. mart. 5.532> Nunc famulis habitata dei Christique ministris. 
<pavl. petric. mart. 5.533> Ambatiae nomen priscum prior incola dixit. 
<pavl. petric. mart. 5.534> Hic immensi operis praecelsam extruxerat aedem 
<pavl. petric. mart. 5.535> Sacrilegi quondam uecors dementia coetus. 
<pavl. petric. mart. 5.536> In conum surgens turritae molis in altum 
<pavl. petric. mart. 5.537> Mirificum tendebat opus, sic prorsus ad unguem 
<pavl. petric. mart. 5.538> Conexis semper crebro licet ordine saxis, 
<pavl. petric. mart. 5.539> Ne celsum nutaret onus, ne rima pateret, 
<pavl. petric. mart. 5.540> Sed pulchra admotos lapides compago ligaret. 
<pavl. petric. mart. 5.541> Quo magis artificis studium rationis egentes 
<pavl. petric. mart. 5.542> Attonitis stupuere animis. sic stulta pudende 
<pavl. petric. mart. 5.543> Religio inualuit, uenerans pro numina solum 
<pavl. petric. mart. 5.544> Ingenium geniumque dei de nomine fabri. 
<pavl. petric. mart. 5.545> Hanc igitur sanctus subuerti iusserat aedem 
<pavl. petric. mart. 5.546> Martinus. neglecta diu mandata fideli 
<pavl. petric. mart. 5.547> Presbytero exprobrat. tamen ille haec iussa modeste 
<pavl. petric. mart. 5.548> Expleri potuisse negat. satis ardua fessis 
<pavl. petric. mart. 5.549> Haec monachis paucisque dei docet esse ministris, 
<pavl. petric. mart. 5.550> Quae uis collectae uacuato rure cateruae 
<pavl. petric. mart. 5.551> Aut desudantes possent explere cohortes. 
<pavl. petric. mart. 5.552> His patuit penitus iusta excusatio uerbis. 
<pavl. petric. mart. 5.553> Nec spes est infracta tamen. non ille uocandis 
<pavl. petric. mart. 5.554> Vota parat populis nec toto ex orbe coactas 
<pavl. petric. mart. 5.555> Ambatiae ad uicum properat deducere turmas. 
<pavl. petric. mart. 5.556> Auxilium caeleste uocat. spes omnis in illo est, 
<pavl. petric. mart. 5.557> Qui caelum terramque regit, cui militat aer 
<pavl. petric. mart. 5.558> Et permansurum seruant elementa pauorem. 
<pavl. petric. mart. 5.559> Rursum igitur saetosi habitus stimulisque reclinem 
<pavl. petric. mart. 5.560> Consueti penetrare cutem, conexa rebelli 
<pavl. petric. mart. 5.561> Vellera duritiae rigidis in uulnera filis, 
<pavl. petric. mart. 5.562> Peruigiles iterum gemitus, ieiunia rursum 
<pavl. petric. mart. 5.563> Dilatis renouata cibis noctisque laborem 
<pavl. petric. mart. 5.564> Mox successuro rursum iungentia soli. 
<pavl. petric. mart. 5.565> Nec longa hoc uotum mora distulit. ecce reuerso 
<pavl. petric. mart. 5.566> Tempestas uiolenta die circumstrepit aedem, 
<pavl. petric. mart. 5.567> Turbine uentorum ruptis in flumina nimbis. 
<pavl. petric. mart. 5.568> Diuiduae excusso scinduntur lumine nubes 
<pavl. petric. mart. 5.569> Et collectarum super ardua moles aquarum 
<pavl. petric. mart. 5.570> Raucisono impactam collidit turbine cratem, 
<pavl. petric. mart. 5.571> Reddit et expressum nimborum pugna fragorem. 
<pavl. petric. mart. 5.572> Intremuit tellus imoque excussa profundo 
<pavl. petric. mart. 5.573> Respuit impositae fundamina pendula molis, 
<pavl. petric. mart. 5.574> Dissiciens sparsam procul a compage ruinam 
<pavl. petric. mart. 5.575> Et per prona rotans disruptae fragmina molis. 
<pavl. petric. mart. 5.576> O nimium dilecte deo, te supplice Christus 
<pavl. petric. mart. 5.577> Iam pronos celso siccauit in aere nimbos. 
<pavl. petric. mart. 5.578> Ad tua uota iterum celeres rediere procellae, 
<pavl. petric. mart. 5.579> Accincta et grauibus nigrantia nubila uentis, 
<pavl. petric. mart. 5.580> Parcere iussa satis, ualidas rumpentia moles, 
<pavl. petric. mart. 5.581> Mollia graminibus durisque immitia saxis. 
<pavl. petric. mart. 5.582> Nec minus hoc meritum fuerit, nec dispare causa 
<pavl. petric. mart. 5.583> Gloria consimilis, pariles imitata triumphos. 
<pavl. petric. mart. 5.584> Idolicam effigiem celsissima fulchra columnae 
<pavl. petric. mart. 5.585> Tollebant iunctis procul ad sublimia saxis, 
<pavl. petric. mart. 5.586> Altior ut species solioque elatior isto 
<pavl. petric. mart. 5.587> Despiceret miseram conficto numine plebem. 
<pavl. petric. mart. 5.588> Hanc quoque Martino cupienti euertere molem 
<pavl. petric. mart. 5.589> Cuncti defuerant ad talia uota paratus, 
<pavl. petric. mart. 5.590> Sed spes ad dominum semper festina manebat. 
<pavl. petric. mart. 5.591> Ergo ut pernici reuolauit ad aethera sensu 
<pavl. petric. mart. 5.592> Auxiliumque citum caelorum a rege poposcit, 
<pavl. petric. mart. 5.593> Ignea, consimilis specie, sed lumine dispar 
<pavl. petric. mart. 5.594> Comminuit fragilem delapsa columna ruinam, 
<pavl. petric. mart. 5.595> Sulphurea aduoluens crepitantes flamma fauillas, 
<pavl. petric. mart. 5.596> Fumantem attollens ambusto e puluere nubem 
<pavl. petric. mart. 5.597> Atque exundantem consumpta mole uaporem. 
<pavl. petric. mart. 5.598> Sic rutilo, Martine, polo, sic turbine uenti 
<pavl. petric. mart. 5.599> Conectis geminos uel nube uel igne triumphos. 
<pavl. petric. mart. 5.600> Nec mirum ut dominus seruo promissa fideli 
<pavl. petric. mart. 5.601> Tam sancto impleret famulo, qui dixerat olim 
<pavl. petric. mart. 5.602> Attonitis nimium tanta ad miracula seruis, 
<pavl. petric. mart. 5.603> Haec uerae fidei sese documenta daturum, 
<pavl. petric. mart. 5.604> Vt maiora horum credentes signa probarent. 
<pavl. petric. mart. 5.605> Quid mirum est eadem dominum complesse fauentem 
<pavl. petric. mart. 5.606> Per seruos, qui plura piis spondere ministris 
<pavl. petric. mart. 5.607> Dignatus sursum sublimia corda uocauit. 
<pavl. petric. mart. 5.608> Nam sicut prodit caelestis pagina libri, 
<pavl. petric. mart. 5.609> Femineam testata fidem, post flumina multi 
<pavl. petric. mart. 5.610> Sanguinis et tristem consumpto corpore tabem 
<pavl. petric. mart. 5.611> Attactu uestis celerem remeasse salutem: 
<pavl. petric. mart. 5.612> Sic data Martino est eiusdem gloria facti, 
<pavl. petric. mart. 5.613> Sed sanante deo, qui nunc quoque celsus in arce 
<pavl. petric. mart. 5.614> Stellantis solii tangi per membra probatur, 
<pavl. petric. mart. 5.615> Quae capiti aeterno sancta compage cohaerent. 
<pavl. petric. mart. 5.616> Quid non mite pio, quae non subiecta fideli 
<pavl. petric. mart. 5.617> Monstra uiro? iussi parebant saepius angues 
<pavl. petric. mart. 5.618> Nec suberat uictis feritas cognata uenenis. 
<pavl. petric. mart. 5.619> Tranabat dirus propter uada proxima serpens 
<pavl. petric. mart. 5.620> Et uitreas sulcabat aquas. extabat ab undis 
<pavl. petric. mart. 5.621> Cum ceruice caput. findebat pectore summum 
<pavl. petric. mart. 5.622> Festinus fluuium. reliquus per caerula tractus 
<pavl. petric. mart. 5.623> Flectebat uario sinuamina lubrica motu, 
<pavl. petric. mart. 5.624> Intorquens leuis curuata uolumina caudae 
<pavl. petric. mart. 5.625> Et uibrans tremulam meditata in uulnera linguam. 
<pavl. petric. mart. 5.626> Hunc ubi uix medio Martinus in aequore uidit 
<pavl. petric. mart. 5.627> Contiguae properum iam iamque accedere terrae, 
<pavl. petric. mart. 5.628> Compulit his dictis raptim remeare retrorsum 
<pavl. petric. mart. 5.629> Obstrictum uirtute dei uel nomine Christi: 
<pavl. petric. mart. 5.630>"Nequaquam ad uetitam ulterius contendere ripam 
<pavl. petric. mart. 5.631> Te iubeo. stetit in medio mala bestia fluctu 
<pavl. petric. mart. 5.632> Et fractos rigidus torpor conexuit artus 
<pavl. petric. mart. 5.633> Membraque captiuo paulatim haesere natatu, 
<pavl. petric. mart. 5.634> Donec praecluso praestructi gurgitis aestu 
<pavl. petric. mart. 5.635> Languida permisso fluitarent colla profundo 
<pavl. petric. mart. 5.636> Et retro seminecem ferret piger alueus anguem. 
<pavl. petric. mart. 5.637> Atque utinam nostrum simili uirtute uenenum, 
<pavl. petric. mart. 5.638> Quod male transcursae uitiauit lubrica uitae, 
<pavl. petric. mart. 5.639> Immergens rapido semper mea crimina saeclo, 
<pavl. petric. mart. 5.640> Conuertat sancti miseratio fida patroni, 
<pavl. petric. mart. 5.641> Cogat et oblitae rursus meminisse salutis, 
<pavl. petric. mart. 5.642> Ne prona in luteo mergantur membra profundo 
<pavl. petric. mart. 5.643> Infectum et madeat uitiorum gurgite corpus, 
<pavl. petric. mart. 5.644> Sed stabiles sursum uirtutum in margine gressus 
<pavl. petric. mart. 5.645> Insistant fidei, terrena et gaudia calcent, 
<pavl. petric. mart. 5.646> Quaeque fluunt, celeri cupiant euadere nisu. 
<pavl. petric. mart. 5.647> Hoc tantum et paulum subsistam ad flumina uoto, 
<pavl. petric. mart. 5.648> Dum clari titulos recolens percurro patroni, 
<pavl. petric. mart. 5.649> Ad cuius meritum gaudens se subdere sanctis 
<pavl. petric. mart. 5.650> Paruit imperiis iussarum gurges aquarum. 
<pavl. petric. mart. 5.651> Contiguum semper ieiunia ducta per annum 
<pavl. petric. mart. 5.652> Laxabant paulum sanctae sollemnia Paschae. 
<pavl. petric. mart. 5.653> Mitius his tantum cruciabat membra diebus. 
<pavl. petric. mart. 5.654> Tum solum exiguam piscem sumebat in escam. 
<pavl. petric. mart. 5.655> Sed dum uenturis seruantur tempora signis, 
<pavl. petric. mart. 5.656> Consueta officii uotum captura fefellit. 
<pavl. petric. mart. 5.657> Ille ubi piscantum uanum fluxisse laborem 
<pavl. petric. mart. 5.658> Linaque per uacuum fluitasse extenta profundum 
<pavl. petric. mart. 5.659> Agnouit querulis maerentum murmure uerbis: 
<pavl. petric. mart. 5.660> Nam reliquis praesens diaconus satis ore fideli 
<pavl. petric. mart. 5.661> Astipulator erat, quem cura instantior huius 
<pavl. petric. mart. 5.662> Obsequii uigilem praegressae tempore noctis 
<pavl. petric. mart. 5.663> Et fessum exacta praesentis parte diei 
<pavl. petric. mart. 5.664> Testem communis faciebat adesse laboris: 
<pavl. petric. mart. 5.665> Cuius ut anxietas sancti pia uiscera mouit, 
<pavl. petric. mart. 5.666> Permotus maerore pio "perge" inquit "et amnem 
<pavl. petric. mart. 5.667> Transcursis propere sollers scrutare fluentis. 
<pavl. petric. mart. 5.668> Iam tibi captiuam concludent retia praedam. 
<pavl. petric. mart. 5.669> Nec mora confisus tanti sermone magistri 
<pavl. petric. mart. 5.670> Festinat diaconus. trepido spes reddita uoto est, 
<pavl. petric. mart. 5.671> Nec dilata licet properum captura fefellit. 
<pavl. petric. mart. 5.672> Nam simul ac modico saepsit uada proxima lino, 
<pavl. petric. mart. 5.673> Incussus tremuit motato cortice funis, 
<pavl. petric. mart. 5.674> Implicitam prodens super inuia caerula praedam. 
<pavl. petric. mart. 5.675> Innexum propere uicina ad litora traxit 
<pavl. petric. mart. 5.676> Congaudens esocem. tum toto pectore pronus 
<pavl. petric. mart. 5.677> Vmida labenti circumdat bracchia pisci. 
<pavl. petric. mart. 5.678> Lubrica nudatis uix haeret praeda lacertis, 
<pavl. petric. mart. 5.679> Concussa et madidis iam paene elabitur ulnis, 
<pavl. petric. mart. 5.680> Donec paulatim cognata elementa relinquens 
<pavl. petric. mart. 5.681> Efflaret tenuem moribundus in aere uitam 
<pavl. petric. mart. 5.682> Oraque languidulo tremulus reseraret hiatu, 
<pavl. petric. mart. 5.683> Reiectae applaudens segni motamine caudae. 
<pavl. petric. mart. 5.684> Obstipuere suum monachorum gaudia uotum, 
<pavl. petric. mart. 5.685> Qui de uicinis tanta ad spectacula cellis 
<pavl. petric. mart. 5.686> Egressi implendum tali sponsore fauentes 
<pavl. petric. mart. 5.687> Crediderant sancto prolatum pectore uerbum. 
<pavl. petric. mart. 5.688> O uere aeternae speculum uirtutis! ab ipso 
<pavl. petric. mart. 5.689> Haec tibi dona fluunt, qui quondam retia iussit 
<pavl. petric. mart. 5.690> Ducere nocturno in cassum molimine fessos 
<pavl. petric. mart. 5.691> Discipulos, mittens numerosam in retia praedam, 
<pavl. petric. mart. 5.692> Concludens lectos sancta ad conuiuia pisces, 
<pavl. petric. mart. 5.693> Quos medii abreptos penitus de turbine mundi 
<pavl. petric. mart. 5.694> Ad dominum traheret sanctae doctrina fidei. 
<pavl. petric. mart. 5.695> Saepe deus uoluit(==VOLUIT) meritum sublime beati 
<pavl. petric. mart. 5.696> Illustres proferre uiros, quo clarius illis 
<pavl. petric. mart. 5.697> Testibus, extulerat penitus quos gloria mundi, 
<pavl. petric. mart. 5.698> Prolata in populos uirtutum signa micarent. 
<pavl. petric. mart. 5.699> Nam gestae clarus tum culmine praefecturae 
<pavl. petric. mart. 5.700> Arborius uidit fulgentum luce micantem 
<pavl. petric. mart. 5.701> Gemmarum, dum sancta deo sollemnia defert, 
<pavl. petric. mart. 5.702> Martini rutilasse manum lumenque coruscum 
<pavl. petric. mart. 5.703> Vestire ignitam pretioso murice dextram 
<pavl. petric. mart. 5.704> Et collisorum lapidum crepitare fragorem. 
<pavl. petric. mart. 5.705> Non tales uexilla ducum pinxere lapilli, 
<pavl. petric. mart. 5.706> Talia nec frontes regum diademata cingunt, 
<pavl. petric. mart. 5.707> Sed quales claris sanctorum in fine coronis 
<pavl. petric. mart. 5.708> Inserit emeritas domini sententia gemmas. 
<pavl. petric. mart. 5.709> Nec dubium quin praecipuae probitate fidei 
<pavl. petric. mart. 5.710> Vltra hominem uario uirtutum flore coruscet, 
<pavl. petric. mart. 5.711> Quem coram angelici meritum solacia uerbi 
<pavl. petric. mart. 5.712> Historici felix testatur pagina libri. 
<pavl. petric. mart. 5.713> Nam cum Treuerica permaestus ab urbe rediret, 
<pavl. petric. mart. 5.714> In qua dum miseris irato rege pauescit 
<pavl. petric. mart. 5.715> Interitum, quorum uitam poscebat ab ipso, 
<pavl. petric. mart. 5.716> Compulsus proprium paulum laxare rigorem 
<pavl. petric. mart. 5.717> Mitior ad culpam respexerat Ithacianam, 
<pavl. petric. mart. 5.718> Damnatae impulsus clementer parcere causae 
<pavl. petric. mart. 5.719> Et reparare piae rursum noua foedera pacis: 
<pavl. petric. mart. 5.720> Hunc igitur nimis afflictum maerore reuisens 
<pavl. petric. mart. 5.721> Angelus alloquio coram manifestus et ore 
<pavl. petric. mart. 5.722> Detulit ad maestum solacia blandus amicum, 
<pavl. petric. mart. 5.723> Anxia collatis permulcens uiscera uerbis, 
<pavl. petric. mart. 5.724> Consilio mutanda docens, commissa resoluens. 
<pavl. petric. mart. 5.725> Talis praecipui signans praeconia uatis 
<pavl. petric. mart. 5.726> Zacchariam sancto caelestis nuntius ore 
<pavl. petric. mart. 5.727> Exortum sancti fecit praediscere nati, 
<pavl. petric. mart. 5.728> Spondens uenturam post iussa silentia uocem. 
<pavl. petric. mart. 5.729> Denique non impar meritum par prodidit ordo, 
<pavl. petric. mart. 5.730> Vtque illi suboles, sic gratia contigit isti 
<pavl. petric. mart. 5.731> Clarius adiecta uirtutum luce coruscans. 
<pavl. petric. mart. 5.732> Nam saepe expulsas captiuo a pectore laruas 
<pavl. petric. mart. 5.733> Necdum praesentis uerbis uel uoce coactas 
<pavl. petric. mart. 5.734> Terrebat sanctae felix uicinia cellae 
<pavl. petric. mart. 5.735> Excedensque procul benedicta habitacula uirtus. 
<pavl. petric. mart. 5.736> Sic distenta nimis longe lateque micabant 
<pavl. petric. mart. 5.737> Praesentem domini testantia signa fauorem, 
<pavl. petric. mart. 5.738> Nec solo contenta solo, sed crebrius ipsos 
<pavl. petric. mart. 5.739> Martini titulis procul irrumpentia fluctus. 
<pavl. petric. mart. 5.740> Videre immenso iactati turbine nautae, 
<pavl. petric. mart. 5.741> Dum furit insanae uiolentior unda procellae, 
<pavl. petric. mart. 5.742> Quantum uel solo prodesset nomine sanctus. 
<pavl. petric. mart. 5.743> Sulcabat medium Tyrreni in marmore pontum 
<pavl. petric. mart. 5.744> Extentis properans puppis per caerula uelis. 
<pavl. petric. mart. 5.745> Concita subiectum scindebat prora profundum, 
<pavl. petric. mart. 5.746> Aduerso albentes disrumpens pectore fluctus, 
<pavl. petric. mart. 5.747> Linquens spumantum uestigia longa uiarum: 
<pavl. petric. mart. 5.748> Cum subito obtectum praetendunt nubila caelum. 
<pavl. petric. mart. 5.749> Vmida nigrantem praetexunt uellera cratem 
<pavl. petric. mart. 5.750> Et perit in piceo penitus lux condita nimbo. 
<pavl. petric. mart. 5.751> Insistunt ualidi pontum subuertere uenti, 
<pavl. petric. mart. 5.752> Fluctibus et madidae rubris miscentur harenae. 
<pavl. petric. mart. 5.753> Franguntur celsae uiolento turbine moles. 
<pavl. petric. mart. 5.754> Altius elato suspensa uolumina fluctu, 
<pavl. petric. mart. 5.755> Instabiles sursum nimium tollentia colles, 
<pavl. petric. mart. 5.756> Dum redeunt, crebris soluuntur fracta ruinis 
<pavl. petric. mart. 5.757> Innumerosque procul reddunt collapsa fragores. 
<pavl. petric. mart. 5.758> Vela cadunt, resonant tremulo stridore rudentes. 
<pavl. petric. mart. 5.759> Nunc latet abscisso uicina ad nubila monte, 
<pavl. petric. mart. 5.760> Nutat in excelso rursum male pendula dorso, 
<pavl. petric. mart. 5.761> Ancipitem casum metuens in utroque profundo: 
<pavl. petric. mart. 5.762> Ast alii quatiunt latera obsistentia fluctus 
<pavl. petric. mart. 5.763> Et fracti elisa tabularum crate resultant, 
<pavl. petric. mart. 5.764> Implentes laceram tam crebra aspergine puppem. 
<pavl. petric. mart. 5.765> Excutit auulsum ponti uiolentia clauum 
<pavl. petric. mart. 5.766> Reiecto rectore procul. formido pauentum 
<pavl. petric. mart. 5.767> Corda quatit, tremulo conuellens uiscera motu 
<pavl. petric. mart. 5.768> Pallentesque rigans non sola aspergine malas. 
<pavl. petric. mart. 5.769> Confusi gemitus, lacrimosae et murmura uocis, 
<pavl. petric. mart. 5.770> Ruptaque singultu assiduo suspiria flentum 
<pavl. petric. mart. 5.771> Plangunt consimilem uicina morte querellam. 
<pavl. petric. mart. 5.772> Interea extremo quidam terrore coactus, 
<pavl. petric. mart. 5.773> Sed necdum instructus uerae ratione fidei, 
<pavl. petric. mart. 5.774> Caeleste auxilium tali clamore poposcit: 
<pavl. petric. mart. 5.775>"Ignorate mihi, merito sed cognite sancti 
<pavl. petric. mart. 5.776> Quem ueneror famuli, per quem tua gloria fulget, 
<pavl. petric. mart. 5.777> Martini miserere deus, depelle periclum, 
<pavl. petric. mart. 5.778> Eripe nos. nam cuncta tibi procliuia sanctus, 
<pavl. petric. mart. 5.779> Vt memini, antistes crebra uirtute probauit." 
<pavl. petric. mart. 5.780> Nec mora constrato ceciderunt aequora fluctu 
<pavl. petric. mart. 5.781> Et iacuit planus placidarum campus aquarum, 
<pavl. petric. mart. 5.782> Leniter et laceram moderato flamine puppem 
<pavl. petric. mart. 5.783> Optata impellens zephyrus statione locauit. 
<pavl. petric. mart. 5.784> Sic meritum famuli per cuncta elementa probauit 
<pavl. petric. mart. 5.785> Et sancti titulos Christus distendit amici, 
<pavl. petric. mart. 5.786> Glorificans clarum super inuia caerula nomen. 
<pavl. petric. mart. 5.787> Nec mirum est tam multa deo fautore probandam 
<pavl. petric. mart. 5.788> Martini potuisse fidem, si quando beatis 
<pavl. petric. mart. 5.789> Peruigil excubiis tota uirtute precandi 
<pavl. petric. mart. 5.790> Ad dominum praesens felicia uota tulisset, 
<pavl. petric. mart. 5.791> Si tantum ignari penitus longeque remoti 
<pavl. petric. mart. 5.792> Gratia per solum meruit clarescere nomen. 
<pavl. petric. mart. 5.793> Quamquam ad praecipuam contendens pagina laudem 
<pavl. petric. mart. 5.794> Obstupefacta pedem retrahat uerbisque pauescat 
<pavl. petric. mart. 5.795> Vilibus ad tantam uirtutum ascendere molem, 
<pavl. petric. mart. 5.796> Quis non unum hominem sanctus, sed protinus omnem 
<pavl. petric. mart. 5.797> Suffragio medicante domum sanasse probatur: 
<pavl. petric. mart. 5.798> Testis adest clarae celsus uice praefecturae 
<pavl. petric. mart. 5.799> Gratifico assignans haec dona Lycontius ore, 
<pavl. petric. mart. 5.800> Cuius multiplici late grassata ruina 
<pavl. petric. mart. 5.801> Obruerat luis una domum. tabentia passim 
<pavl. petric. mart. 5.802> Corpora seminecum partes reiecta per omnes 
<pavl. petric. mart. 5.803> Stipabant fessis horrentia limina membris. 
<pavl. petric. mart. 5.804> Tristis ubique dolor, crebra et suspiria, fletus 
<pavl. petric. mart. 5.805> Assidui et toto penitus de pectoris antro 
<pavl. petric. mart. 5.806> Extorti gemitus, conuellens ilia flatus 
<pavl. petric. mart. 5.807> Et iugis uomitus, cutis arida, flamma medullis 
<pavl. petric. mart. 5.808> Insita succendens stomachum, grauis unda uaporis. 
<pavl. petric. mart. 5.809> Illa ad uicinum pallebant maesta cadauer 
<pavl. petric. mart. 5.810> Corpora seminecum, cognata et funera tali 
<pavl. petric. mart. 5.811> Maestior exemplo morientum turba pauebat. 
<pavl. petric. mart. 5.812> Ast alii exanimes saltim contingere caros 
<pavl. petric. mart. 5.813> Officio miseri nimium trepidante timebant, 
<pavl. petric. mart. 5.814> Ne dispersa graues sererent contagia morbos. 
<pavl. petric. mart. 5.815> Hos metus obsequio subtraxerat, at dolor illis 
<pavl. petric. mart. 5.816> Viscera multiplici praestruxerat anxia luctu. 
<pavl. petric. mart. 5.817> At qui postremis tumulassent membra sepulchris, 
<pavl. petric. mart. 5.818> Dilati ad similem non longo tempore mortem 
<pavl. petric. mart. 5.819> Portabant pariles ad limina tristia morbos. 
<pavl. petric. mart. 5.820> Nil medicae ualuere manus, nil gramina, sucis 
<pavl. petric. mart. 5.821> Saepe suis magnas languentum operata medellas. 
<pavl. petric. mart. 5.822> Tali igitur dominus confusus clade suorum 
<pavl. petric. mart. 5.823> Diffisusque suis precibus placare laborat 
<pavl. petric. mart. 5.824> Suffragio sancti dominum meritoque patroni, 
<pavl. petric. mart. 5.825> Allegans querulam Martino interprete cladem. 
<pavl. petric. mart. 5.826> Qui, quamquam durae, iam laeso iudice, causae 
<pavl. petric. mart. 5.827> Pernimium sentiret onus, tamen anxia clemens 
<pavl. petric. mart. 5.828> Sollicito affectu poscentis uota recepit. 
<pavl. petric. mart. 5.829> Nec prius absistit iugi cruciata labore 
<pavl. petric. mart. 5.830> Proterere exhaustis arentia membra medullis 
<pavl. petric. mart. 5.831> Et prono duram tellurem elidere nisu, 
<pavl. petric. mart. 5.832> Assueta adiectis duplicans ieiunia poenis 
<pavl. petric. mart. 5.833> Nec tenui saltim concludens lumina somno, 
<pavl. petric. mart. 5.834> Exesam stimulans saetoso uellere carnem, 
<pavl. petric. mart. 5.835> Quam dominus tanti studio permotus amici 
<pavl. petric. mart. 5.836> Finita tandem penitus mitesceret ira, 
<pavl. petric. mart. 5.837> Reddens optatae felicia dona salutis, 
<pavl. petric. mart. 5.838> Gratantem et dominum complectens turba suorum 
<pavl. petric. mart. 5.839> Exciperet totis contestans gaudia uotis 
<pavl. petric. mart. 5.840> Narrantem clari titulos et gesta patroni. 
<pavl. petric. mart. 5.841> Qui post depulsam Martino orante ruinam, 
<pavl. petric. mart. 5.842> Munera sic merito festinans reddere sancto, 
<pavl. petric. mart. 5.843> Argenti centum praedicti ad limina libras 
<pavl. petric. mart. 5.844> Detulit, oblatis compensans praemia donis, 
<pavl. petric. mart. 5.845> Vt medici meritum merces uel parua probaret, 
<pavl. petric. mart. 5.846> Munifici et studiis gratantis uota paterent. 
<pavl. petric. mart. 5.847> Quae sanctus cari officio gauisus amici 
<pavl. petric. mart. 5.848> Praemia deuoti affectum testantia cordis 
<pavl. petric. mart. 5.849> Nec renuit, dum tradentis dispendia cautus 
<pavl. petric. mart. 5.850> Cogitat, ut fructum fidei praemissa referrent 
<pavl. petric. mart. 5.851> Munera, nec rursum proprios recepit(==RE+CEPIT) in usus, 
<pavl. petric. mart. 5.852> Ne mentem sancti uotum macularet habendi, 
<pavl. petric. mart. 5.853> Sed commissa deo caelo conclusit in alto, 
<pavl. petric. mart. 5.854> Vt modo captiuos duris laxantia poenis, 
<pavl. petric. mart. 5.855> Liminibus exclusa piis, donata redemptis 
<pavl. petric. mart. 5.856> Seruarent numerata fidem, contempta rigorem. 
<pavl. petric. mart. 5.857> Perge igitur praemissa sequens, promissa reposcens, 
<pavl. petric. mart. 5.858> Antistes, claram caeli sublimis ad arcem, 
<pavl. petric. mart. 5.859> Astrigeram sortite domum rutilamque coronam, 
<pavl. petric. mart. 5.860> Qui cunctam rabiem diri totumque furorem 
<pavl. petric. mart. 5.861> Daemonis in paruam potuisti astringere muscam. 
<pavl. petric. mart. 5.862> At nos praesentes semper uenerabimur artus, 
<pavl. petric. mart. 5.863> Donec ad aeternam redeas cum corpore uitam, 
<pavl. petric. mart. 5.864> Sanctorum annexus tumulis, iungende coronis. 
<pavl. petric. mart. 5.865> Vix solum a nobis potuisti abscondere uultum, 
<pavl. petric. mart. 5.866> Nobiscum pietate manens. te saepe frequentes 
<pavl. petric. mart. 5.867> Inuisunt populi, coram curatio uiuit, 
<pavl. petric. mart. 5.868> Adsunt optatae confestim dona salutis. 
<pavl. petric. mart. 5.869> Verba silent, sed signa nitent. si corpore paulum 
<pavl. petric. mart. 5.870> A uisu abstraheris, praesens uirtute uideris. 
<pavl. petric. mart. 5.871> Quam precor ut miseri manifeste in corde poetae 
<pavl. petric. mart. 5.872> Semper adesse uelis, ut, cum meditatio carmen 
<pavl. petric. mart. 5.873> Finierit, teneat transcripta oratio laudem. 
<pavl. petric. mart. 6.1> Instauras nostram renouanda ad murmura curam, 
<pavl. petric. mart. 6.2> Dum uitam uirtute probas, non clause sacerdos 
<pavl. petric. mart. 6.3> Lege obitus, carnisque tuae sine carne superstes 
<pavl. petric. mart. 6.4> Cerneris, expeteris, contingeris atque teneris. 
<pavl. petric. mart. 6.5> Dum largiris opem praesentem, ostendis honorem, 
<pavl. petric. mart. 6.6> Quaerenti assistens et numquam absconse precanti. 
<pavl. petric. mart. 6.7> Quam bene uicinus propter complectitur artus 
<pavl. petric. mart. 6.8> Spiritus et sanctum perfundit gratia saxum! 
<pavl. petric. mart. 6.9> Nil longe est pulsante fide. clamantia corda 
<pavl. petric. mart. 6.10> Allegant proprias sine uoce et murmure causas. 
<pavl. petric. mart. 6.11> Mentis uerba legit, qui sensum introspicit et cor 
<pavl. petric. mart. 6.12> Visit et arcanum percenset pectoris antrum. 
<pavl. petric. mart. 6.13> Quinque prius recolens signaui gesta libellis, 
<pavl. petric. mart. 6.14> De multis uel pauca legens. quota portio nobis 
<pavl. petric. mart. 6.15> Comperta e tantis titulis? quid contigit unus? 
<pavl. petric. mart. 6.16> Exiguum quanta pensat mercede laborem! 
<pavl. petric. mart. 6.17> Indigno rursum tempto praeconia sensu: 
<pavl. petric. mart. 6.18> Tanta sinus fert uota rei bonitate patroni. 
<pavl. petric. mart. 6.19> Praecedit meritum pia gratia: palma tenetur, 
<pavl. petric. mart. 6.20> Nec sentitur onus. nondum libata laboris 
<pavl. petric. mart. 6.21> Cura mihi est: quod uelle iubet, iam muneris arra est. 
<pavl. petric. mart. 6.22> O quantas potuit maior facundia linguas 
<pavl. petric. mart. 6.23> Hoc operis decorare bono! consueta repelli 
<pavl. petric. mart. 6.24> Carmina non patitur: credit bona, quae sua nouit. 
<pavl. petric. mart. 6.25> Nam certum est iussisse ipsum, quae missus ab illo 
<pavl. petric. mart. 6.26> Interpres temptanda putat, sociatus et haerens 
<pavl. petric. mart. 6.27> Et semper tanti reuerens praecepta magistri, 
<pavl. petric. mart. 6.28> Perpetuo felix doctor uicturus in aeuo. 
<pavl. petric. mart. 6.29> Non famae incertum narrat nec credulus auras 
<pavl. petric. mart. 6.30> Rumorum attentas properat uulgare per aures. 
<pavl. petric. mart. 6.31> Coram uisa probat, testis fidissimus astat, 
<pavl. petric. mart. 6.32> Inspecta assertor fidei miracula prodit, 
<pavl. petric. mart. 6.33> Luminibus oblata suis et tradita uotis. 
<pavl. petric. mart. 6.34> Huc ex diuersis certatim partibus orbis 
<pavl. petric. mart. 6.35> Agmina conueniunt, numerosas milia causas 
<pavl. petric. mart. 6.36> Multiplicant iterantque preces. dat gratia uelox 
<pavl. petric. mart. 6.37> Optatae pietatis opem. laetantur ouantes 
<pavl. petric. mart. 6.38> Emensi fructum celerem se ferre laboris. 
<pavl. petric. mart. 6.39> Iam uero obsessos furioso a daemone sensus 
<pavl. petric. mart. 6.40> Huc uocat auxilium, rapit huc curatio uelox. 
<pavl. petric. mart. 6.41> Sistuntur trepidantque rei. confessio clamat 
<pavl. petric. mart. 6.42> Extorta imperio. sub iudice poena salubris 
<pavl. petric. mart. 6.43> Cernitur, et proprias alieno in corpore uoces 
<pavl. petric. mart. 6.44> Edere peruasor captiuo ex ore iubetur. 
<pavl. petric. mart. 6.45> Sentitur iudex nec cernitur impius hostis. 
<pavl. petric. mart. 6.46> Exsul ab erepta properat discedere praeda 
<pavl. petric. mart. 6.47> Inter et instantes fugiens uanescere poenas. 
<pavl. petric. mart. 6.48> Aeria innexum constringunt uincula corpus. 
<pavl. petric. mart. 6.49> Quos rebare uagos, nexos miraberis artus. 
<pavl. petric. mart. 6.50> Firmabunt inspecta fidem. quem poena ligauit, 
<pavl. petric. mart. 6.51> Tormenta implicitis prodit constrictior ulnis, 
<pavl. petric. mart. 6.52> Pulsat et affixis obiecta obstacula membris. 
<pavl. petric. mart. 6.53> Quid cum sidentes cancelli in tramite gressus 
<pavl. petric. mart. 6.54> Aerium sustentat iter? nutantia currunt 
<pavl. petric. mart. 6.55> Corpora et impositum caua subuehit(==SUBVEHI-T) dura uolatum. 
<pavl. petric. mart. 6.56> Quin etiam in puteum, qui templo clausus in ipso 
<pavl. petric. mart. 6.57> Fonte salutiferas eructat concauus undas, 
<pavl. petric. mart. 6.58> Corpora praecipiti iaciuntur concita saltu, 
<pavl. petric. mart. 6.59> In pronum cogente reo, qui uertice presso 
<pavl. petric. mart. 6.60> Praegressum sua membra caput detrudit in altum 
<pavl. petric. mart. 6.61> Gurgitis et cerebrum membrorum mole perurguet. 
<pavl. petric. mart. 6.62> Sed quis non uideat, cum corpora mersa resurgant, 
<pavl. petric. mart. 6.63> Extentos patuisse sinus, et fulchra fauoris 
<pavl. petric. mart. 6.64> Molliter exceptis ulnas reserasse ruinis? 
<pavl. petric. mart. 6.65> Artus praedo grauat, uitam clementia seruat. 
<pavl. petric. mart. 6.66> Plus opis apparet studium quam poena latronis. 
<pavl. petric. mart. 6.67> Quisque fide nutante labas, attende: resurgunt 
<pavl. petric. mart. 6.68> Corpora et ad uitam Martino orante trahuntur. 
<pavl. petric. mart. 6.69> Absorbet tantum miserorum membra profundum 
<pavl. petric. mart. 6.70> Nec puteus patulo conclusos ore perurguet. 
<pavl. petric. mart. 6.71> Sed quid ego e puteis? fluuius testatur alumnus 
<pavl. petric. mart. 6.72> Mirandae uirtutis opus, qui moenibus urbis 
<pavl. petric. mart. 6.73> Iunctus contiguis allambit saxa fluentis. 
<pavl. petric. mart. 6.74> Hic medius cellam discriminat atque sepulchrum 
<pavl. petric. mart. 6.75> Diuisisque locis diffusum interserit aequor, 
<pavl. petric. mart. 6.76> Nauiger inque freti speciem se gurgite uasto 
<pavl. petric. mart. 6.77> Dissiciens, longeque suis diuortia ripis 
<pavl. petric. mart. 6.78> Instituens oculos uisu ulteriore fatigat, 
<pavl. petric. mart. 6.79> Et quamquam ualidos lassat tranando lacertos, 
<pavl. petric. mart. 6.80> Hunc fluuium a templo, quod sanctos continet artus 
<pavl. petric. mart. 6.81> Et laudi aeternae felicia membra reseruat, 
<pavl. petric. mart. 6.82> Insanus petiit misero cum corpore daemon, 
<pavl. petric. mart. 6.83> Mersurus raptam uicino in gurgite praedam. 
<pavl. petric. mart. 6.84> Verum nil patitur miseratio tanta cruentum 
<pavl. petric. mart. 6.85> Atque adimit diro saeuissima iura tyranno. 
<pavl. petric. mart. 6.86> Duratum calcatur iter, solidata rebellat 
<pavl. petric. mart. 6.87> Gressibus et passus properos non alluit unda. 
<pavl. petric. mart. 6.88> Trans fluuium siccas stupuerunt agmina uestes 
<pavl. petric. mart. 6.89> Et gaudens hominem purgandum cella recepit, 
<pavl. petric. mart. 6.90> Quae dudum angelicae felix fuit hospita uitae. 
<pavl. petric. mart. 6.91> Nec quicquam gestum turbatae tempore mentes 
<pavl. petric. mart. 6.92> In semet reduces sensu tenuere recepto. 
<pavl. petric. mart. 6.93> Chunorum plerumque sonos fert atque minantum 
<pavl. petric. mart. 6.94> Murmura et incisas fera per compendia uoces. 
<pavl. petric. mart. 6.95> Auxilium sub teste patens nesciuit adeptus, 
<pavl. petric. mart. 6.96> Muneris ignarus tantoque e munere saluus. 
<pavl. petric. mart. 6.97> Plerumque inflexas aliena ad murmura linguas 
<pavl. petric. mart. 6.98> Possessor miseri rapiebat spiritus oris, 
<pavl. petric. mart. 6.99> Vt Graecis fluerent Gallorum uerba loquellis 
<pavl. petric. mart. 6.100> Et fando exprimerent gentem nec nomine notam. 
<pavl. petric. mart. 6.101> Quisquamne hunc sensu proprio putet esse locutum, 
<pavl. petric. mart. 6.102> Qui fatur non nota sibi? de pectoris antro 
<pavl. petric. mart. 6.103> Mugit et edomitam flectit possessio linguam, 
<pavl. petric. mart. 6.104> Vt chordae id resonant motus, quod plectra pererrant, 
<pavl. petric. mart. 6.105> Imperioque manus neruorum fila loquuntur. 
<pavl. petric. mart. 6.106> O quotiens urguente deo uentura fatentur, 
<pavl. petric. mart. 6.107> Et quorum oblectant semper mendacia fraudem, 
<pavl. petric. mart. 6.108> Extortum a domino coguntur dicere uerum! 
<pavl. petric. mart. 6.109> Quae poena est manifesta loqui! praeceptio uocem 
<pavl. petric. mart. 6.110> Elicit et cedit mandato oppressa uoluntas. 
<pavl. petric. mart. 6.111> Illustrem uirtute uirum, sed moribus almis 
<pavl. petric. mart. 6.112> Plus clarum magnumque fide, qua celsior extat, 
<pavl. petric. mart. 6.113> Aegidium hostilis uallauerat agmine multo 
<pavl. petric. mart. 6.114> Obsidio, obiectis quae moenia saepserat armis, 
<pavl. petric. mart. 6.115> Auxilia excludens et clausos uiribus urguens, 
<pavl. petric. mart. 6.116> Vt minus obsessis faceret diuisio robur 
<pavl. petric. mart. 6.117> Nec iungi ad bellum socialia castra liceret. 
<pavl. petric. mart. 6.118> Verum praesidio domini deiecta fugantur 
<pavl. petric. mart. 6.119> Milia et egressum portis bipatentibus agmen 
<pavl. petric. mart. 6.120> Restaurat solidas securo principe uires. 
<pavl. petric. mart. 6.121> Interea trepido uicinia maesta pauore 
<pavl. petric. mart. 6.122> Pallebat tanti proceris discrimine, et omnis 
<pavl. petric. mart. 6.123> Anxia pendebat populorum cura pauentum, 
<pavl. petric. mart. 6.124> Dum se quisque putat similem perferre procellam 
<pavl. petric. mart. 6.125> Inque uno nutat, quidquid consistit in uno. 
<pavl. petric. mart. 6.126> Ergo aliquis forte ex illis, quos taetrior ira 
<pavl. petric. mart. 6.127> Traxerat ad uotum sorbendi in caede cruoris, 
<pavl. petric. mart. 6.128> Praecipiti ad nutum domini quasi turbine raptus 
<pavl. petric. mart. 6.129> Praecedensque citos trans flabra et nubila uentos 
<pavl. petric. mart. 6.130> Gestorum seriem captiuo e corpore prompsit, 
<pavl. petric. mart. 6.131> Proclamans isdem momentis, tempore eodem 
<pavl. petric. mart. 6.132> Obsidione urbem Martino orante solutam, 
<pavl. petric. mart. 6.133> Atque ipsi donasse deum populumque ducemque. 
<pavl. petric. mart. 6.134> Mox patuit manifesta fides seriemque probauit. 
<pavl. petric. mart. 6.135> Ipse dies, eadem hora fuit, nihil ordine uerso, 
<pavl. petric. mart. 6.136> Inuitumque hostem non fallere poena coegit. 
<pavl. petric. mart. 6.137> Vt Balaam, domini cupiens maledicere plebem, 
<pavl. petric. mart. 6.138> Extorquente deo coetum benedixit ouantem, 
<pavl. petric. mart. 6.139> Haut alio penitusque ipso rerum ordine uenit 
<pavl. petric. mart. 6.140> Nuntius, illam urbem tanta obsidione solutam, 
<pavl. petric. mart. 6.141> Praecipitem Rhodanum molli quae ponte subegit 
<pavl. petric. mart. 6.142> Et iunxit geminas conexo tramite ripas, 
<pavl. petric. mart. 6.143> Vt siccum praeberet iter, quod puppibus instat 
<pavl. petric. mart. 6.144> Desuper et presso nutans uia pendet in amne. 
<pavl. petric. mart. 6.145> Hanc quoque praesenti sociatus, sancte, patrono 
<pavl. petric. mart. 6.146> Eripis, et cogis trepidum tua uota fateri, 
<pavl. petric. mart. 6.147> Quae nollet donata tibi. reus astat et Euro 
<pavl. petric. mart. 6.148> Ocior amissa optatae specularia caedis 
<pavl. petric. mart. 6.149> Non tacet inuisaeque sibi fit praeco salutis. 
<pavl. petric. mart. 6.150> Haec quoque discussis patefecit calculus horis 
<pavl. petric. mart. 6.151> Ipso, ut res docuit, completa et prodita puncto. 
<pavl. petric. mart. 6.152> Iam uero erga omnes curatio quanta medellas, 
<pavl. petric. mart. 6.153> Non medicante manu, non suco allata salubri, 
<pavl. petric. mart. 6.154> Nec ferri perpessa aciem nec graminis haustum 
<pavl. petric. mart. 6.155> Vlcere nec raptum resoluti sulphuris ignem, 
<pavl. petric. mart. 6.156> Sed uerbo medicante fluens recteque probata 
<pavl. petric. mart. 6.157> Praecipiti uirtute fide, quae comminus astans 
<pavl. petric. mart. 6.158> Omnibus inuitat trepidos, dum sanat adeptos. 
<pavl. petric. mart. 6.159> Hic caeci ignotae stupuerunt munera lucis, 
<pavl. petric. mart. 6.160> Hic alacrem cursum uegetato corpore claudi, 
<pavl. petric. mart. 6.161> Hic noua collatae uocis discrimina surdi: 
<pavl. petric. mart. 6.162> Quot causae attulerant cladem, tot dona salutem 
<pavl. petric. mart. 6.163> Restituunt. semper poenis numerosius astat 
<pavl. petric. mart. 6.164> Praesidium praesensque fugat tutella periclum. 
<pavl. petric. mart. 6.165> Experta est tantam paralytica uirgo medellam, 
<pavl. petric. mart. 6.166> Afficiens miseros longo maerore parentes. 
<pavl. petric. mart. 6.167> Namque omnem membrorum usum uiolentia morbi 
<pavl. petric. mart. 6.168> Abstulerat, cunctisque simul praemortua neruis 
<pavl. petric. mart. 6.169> Exanimos penitus stratis reiecerat artus, 
<pavl. petric. mart. 6.170> Et solo uiuens gemitu spiramine fesso 
<pavl. petric. mart. 6.171> Et flatu exiguo stomachum quatiebat anhelum. 
<pavl. petric. mart. 6.172> Haec sancti ad meritum manibus delata parentum 
<pavl. petric. mart. 6.173> Propter uicinum iacuit miseranda sepulchrum. 
<pavl. petric. mart. 6.174> Alterno nunc ora rigant rorantia fletu 
<pavl. petric. mart. 6.175> Inque uicem effuso lacrimarum flumine certant. 
<pavl. petric. mart. 6.176> Permouit sanctum clementia. uix leuis artus 
<pavl. petric. mart. 6.177> Attigerat miseros benedicti tactus oliui, 
<pavl. petric. mart. 6.178> Exiluere pedes, nerui sumpsere uigorem, 
<pavl. petric. mart. 6.179> Et ualida optatos senserunt bracchia motus, 
<pavl. petric. mart. 6.180> Erectaeque manus digitis lusere solutis. 
<pavl. petric. mart. 6.181> Gaudia confestim miseri uotiua capessunt 
<pavl. petric. mart. 6.182> Et uis tam trepidi credunt, quae credere malunt. 
<pavl. petric. mart. 6.183> Mutatur rursum facies meliore sereno 
<pavl. petric. mart. 6.184> Et noua perspicui rapiunt miracula uultus. 
<pavl. petric. mart. 6.185> Attamen haut longa hoc meritum seruauit honestas. 
<pavl. petric. mart. 6.186> Qui nunc assiduis onerabant limina uotis, 
<pavl. petric. mart. 6.187> Spondentes celerem post praemia tanta recursum, 
<pavl. petric. mart. 6.188> Atque inopum sumptum mox largitione leuandum, 
<pavl. petric. mart. 6.189> Munifice quos sanctus alit uestitque sacerdos, 
<pavl. petric. mart. 6.190> Consuetam deuotus opem dum praestat egenis 
<pavl. petric. mart. 6.191> Expensisque suis ditescit prompta uoluntas, 
<pavl. petric. mart. 6.192> Anguis ut antiqui dirum rapuere uenenum 
<pavl. petric. mart. 6.193> Atque idem serpens, qui quondam suaserat Euam, 
<pavl. petric. mart. 6.194> Hos quoque consilii similis liuore coegit 
<pavl. petric. mart. 6.195> Neglectam calcare fidem, tum praua uoluntas 
<pavl. petric. mart. 6.196> Consiliis addicta malis diuersa uolentum 
<pavl. petric. mart. 6.197> Paruit infelix foeda ad mendacia uerbis, 
<pavl. petric. mart. 6.198> Immemor inspecti penitusque oblita fauoris. 
<pavl. petric. mart. 6.199> Idolicos petiit uesano pectore ritus, 
<pavl. petric. mart. 6.200> Dispositum mutauit iter uegetamque puellam 
<pavl. petric. mart. 6.201> Auctori uitae abripuit diroque latroni 
<pavl. petric. mart. 6.202> Dedidit, ingratus fidei, sed subditus hosti: 
<pavl. petric. mart. 6.203> Verum ubi tartarei feralia busta tyranni 
<pavl. petric. mart. 6.204> Eminus aspexit deceptae uirginis error, 
<pavl. petric. mart. 6.205> Concidit, et dono tanti spoliata patroni 
<pavl. petric. mart. 6.206> Addicta est propriis eliso corpore morbis, 
<pavl. petric. mart. 6.207> Donec sanatam dono anteriore puellam 
<pavl. petric. mart. 6.208> Mors raperet duplicata malis et debita poenis. 
<pavl. petric. mart. 6.209> Quam melius tantae recolentem dona medellae 
<pavl. petric. mart. 6.210> Ad uitam aeternam uel praesens uita uocasset, 
<pavl. petric. mart. 6.211> Iure ut euangelici meminisset credula uerbi, 
<pavl. petric. mart. 6.212> Quo iussum est domini sanatum munere seruum 
<pavl. petric. mart. 6.213> Peccatum uitare suum, ne rursus in ipsum 
<pavl. petric. mart. 6.214> Pergeret et culpam poena grauiore piaret. 
<pavl. petric. mart. 6.215> Interdum iniustos iusto terrore coegit 
<pavl. petric. mart. 6.216> Virtutem sentire dei. nam saepe rebelles, 
<pavl. petric. mart. 6.217> Si nondum praecepta regunt, uel uerbera cogunt. 
<pavl. petric. mart. 6.218> Cum subito pauefacta metu grauiore periclo 
<pavl. petric. mart. 6.219> Auxiliatores pateretur Gallia Chunos 
<pavl. petric. mart. 6.220>(Nam socium uix ferre queas, qui durior hoste 
<pavl. petric. mart. 6.221> Extet et annexum foedus feritate repellat), 
<pavl. petric. mart. 6.222> Horum unus, stimulis furiosi daemonis actus, 
<pavl. petric. mart. 6.223> Irrupit sacram domini praedo improbus aedem. 
<pavl. petric. mart. 6.224> Inde altare dei gressu temerare profano 
<pavl. petric. mart. 6.225> Ausus et intuitus furialia uota secutus 
<pavl. petric. mart. 6.226> Abripuit sanctam dextra uellente coronam, 
<pavl. petric. mart. 6.227> Quae meritum sancti propter coniuncta docebat, 
<pavl. petric. mart. 6.228> Effigians illam, quam Christo iudice sumpsit, 
<pavl. petric. mart. 6.229> Fulgentem astrigera caeli sublimis in arce. 
<pavl. petric. mart. 6.230> Sed sensere oculi culpam, quod nuntia cordi 
<pavl. petric. mart. 6.231> Lumina perspectam uoluerunt(==VOLUERUNT) condere praedam. 
<pavl. petric. mart. 6.232> Intuitu peccauit ouans nec cernere quiuit, 
<pavl. petric. mart. 6.233> Quae rapuit, liquitque oculos subtracta uoluptas. 
<pavl. petric. mart. 6.234> Obsessos gemuit uisus quasi nocte diurna, 
<pavl. petric. mart. 6.235> Et circumfusae quaerens solacia lucis 
<pavl. petric. mart. 6.236> Vicinum doluit tenebris densiscere solem. 
<pavl. petric. mart. 6.237> Quid stupet aspectum subita caligine clausum? 
<pavl. petric. mart. 6.238> Iam tum caecus erat, male cum rapienda uidebat. 
<pavl. petric. mart. 6.239> Verum ubi quaerenti crimen detexit amico 
<pavl. petric. mart. 6.240> Et percontanti nudauit gesta sodali, 
<pavl. petric. mart. 6.241> Praegressum ceu nocte ducem cogente secutus 
<pavl. petric. mart. 6.242> Dissimili petiit benedicta altaria uoto, 
<pavl. petric. mart. 6.243> Edomitus iam clade sua propiorque saluti. 
<pavl. petric. mart. 6.244> Confessus commissa reus seque ipse salubri 
<pavl. petric. mart. 6.245> Iudicio damnare uolens meruisse uidetur 
<pavl. petric. mart. 6.246> Hinc ueniam, quod se poenam meruisse fatetur. 
<pavl. petric. mart. 6.247> Compensat plectenda dolor: peruasa reformat, 
<pavl. petric. mart. 6.248> Amissa ut capiat: sumit sua, quae tulit offert. 
<pavl. petric. mart. 6.249> Mens peruersa habuit poenam, conuersa medellam. 
<pavl. petric. mart. 6.250> Ast alius caedem sitiens uiolentior ira, 
<pavl. petric. mart. 6.251> Daemone feruidior, qui capto in corpore clausus 
<pavl. petric. mart. 6.252> Tartareo miserum furiosus iure premebat, 
<pavl. petric. mart. 6.253> Perculit obsessum funesto a daemone corpus, 
<pavl. petric. mart. 6.254> Hospite tam diro tanto crudelior hostis, 
<pavl. petric. mart. 6.255> Sanguineumque ensem perfosso in pectore mersit. 
<pavl. petric. mart. 6.256> Verum persistens insania uel furor idem 
<pavl. petric. mart. 6.257> Spumantem gladium, rorantem et sanguine dextram 
<pavl. petric. mart. 6.258> Vertit in auctorem sceleris uix caede peracta, 
<pavl. petric. mart. 6.259> Et latebras tanti sceleris mucrone resoluit 
<pavl. petric. mart. 6.260> Ac facinus male conceptum per uiscera quaerit. 
<pavl. petric. mart. 6.261> Quam cito iudicium uelox uindicta probauit 
<pavl. petric. mart. 6.262> Et se cum tali admisso propera ultio iunxit! 
<pavl. petric. mart. 6.263> Nec quisquam dura ista putet, cum pauca timorem 
<pavl. petric. mart. 6.264> Signa acuunt, poena exterret, formido medella est. 
<pavl. petric. mart. 6.265> Ornatum sanctis altaribus addere gaudens 
<pavl. petric. mart. 6.266> Certatim populus studio properabat ouantum. 
<pavl. petric. mart. 6.267> Verum cum pulchras molitio tanta columnas 
<pavl. petric. mart. 6.268> Temptaret sancti transferre ad limina templi, 
<pavl. petric. mart. 6.269> Quidam tam properis caecato corde rebellans 
<pavl. petric. mart. 6.270> Obuius ire parat uel talia coepta morari 
<pavl. petric. mart. 6.271> Instinctu impulsus furiosi daemonis audet, 
<pavl. petric. mart. 6.272> Insuper uxori minitans, quod fletibus eius 
<pavl. petric. mart. 6.273> Expletum pensaret opus, cum forte propinquo 
<pavl. petric. mart. 6.274> Rure habitans quaesita operi instrumenta dedisset. 
<pavl. petric. mart. 6.275> Nec mora et in parui uada perlucentia riui 
<pavl. petric. mart. 6.276> Praecipiti deiectus equo non repperit ullas, 
<pavl. petric. mart. 6.277> Quae possent pronum corpus demergere, lymphas 
<pavl. petric. mart. 6.278> Mergendus quaesiuit aquas tenuique fluento 
<pavl. petric. mart. 6.279> Incubuit: moriens quas presserat hausit harenas. 
<pavl. petric. mart. 6.280> Naufragium sine puppe rapit, sine flumine gurges. 
<pavl. petric. mart. 6.281> Agnoscunt elementa deum. nil casibus inde 
<pavl. petric. mart. 6.282> Mentiri licuit, quod iussio sola peregit. 
<pavl. petric. mart. 6.283> Non illas certe lacrimas tua funera flenti 
<pavl. petric. mart. 6.284> Praemissae mouere minae, sed plangit ut ante 
<pavl. petric. mart. 6.285> Ominis exosi uates uentura canebas. 
<pavl. petric. mart. 6.286> Praecedis nostras iam non prohibendo columnas, 
<pavl. petric. mart. 6.287> Nec rapis ornatum templi, rapiende sepulchro. 
<pavl. petric. mart. 6.288> Sed populus maiore fide deuotus et instans 
<pavl. petric. mart. 6.289> Praecipuum celerauit opus. uirtute probata 
<pavl. petric. mart. 6.290> Iudicium emicuit, praesens deuotio creuit. 
<pavl. petric. mart. 6.291> Iam posito terrore leges, correcte periclis. 
<pavl. petric. mart. 6.292> Munera praecipui numerabis blanda patroni 
<pavl. petric. mart. 6.293> Et post percussum uicto serpente uenenum 
<pavl. petric. mart. 6.294> Nectarei primum suco gaudebis oliui. 
<pavl. petric. mart. 6.295> Quod quotiens sancti uicinia iuncta sepulchri 
<pavl. petric. mart. 6.296> Comminus excepit, mutauit uera liquorem 
<pavl. petric. mart. 6.297> Gratia et aduexit properas festina medellas. 
<pavl. petric. mart. 6.298> Perlatum obtulerat felix antistes oliuum 
<pavl. petric. mart. 6.299> Incunctante fide, quod spiritus ille rigaret 
<pavl. petric. mart. 6.300> Et noua contigui perfunderet aura fauoris, 
<pavl. petric. mart. 6.301> Perpetuus, domini non solum nomine cultor 
<pavl. petric. mart. 6.302> Et praegressa pii sectans exempla magistri. 
<pavl. petric. mart. 6.303> Hanc cum uellet opem ueneratus ferre saluti 
<pavl. petric. mart. 6.304> Expertumque bonum cunctis adhibere medellis, 
<pavl. petric. mart. 6.305> Abrasus propere benedicto e marmore puluis 
<pavl. petric. mart. 6.306> Admixtus sancto uires duplicauit oliuo, 
<pavl. petric. mart. 6.307> Vt sic resperso uirtus geminata liquori 
<pavl. petric. mart. 6.308> Augeret contacta fidem, sociata salutem. 
<pavl. petric. mart. 6.309> Verum ubi uel modicam sensit uicinia micam, 
<pavl. petric. mart. 6.310> Gratia contactum uelox suspendit oliuum 
<pavl. petric. mart. 6.311> Et tumor exundans efferbuit. auxit abundans 
<pavl. petric. mart. 6.312> Copia quod coram prolato munere creuit. 
<pavl. petric. mart. 6.313> Celsior ore suo diffusio claustra rigauit. 
<pavl. petric. mart. 6.314> Et tamen exundans non fecit gratia damnum, 
<pavl. petric. mart. 6.315> Et subiecta fluens et semper plena repletis. 
<pavl. petric. mart. 6.316> Non maculat umquam madidas haec gloria uestes: 
<pavl. petric. mart. 6.317> Maiorem haec retinent inspecta Siloa nitorem, 
<pavl. petric. mart. 6.318> Quae tantum testantur opus. non abluat ullus, 
<pavl. petric. mart. 6.319> Quae uirtus tanto indicio perscripta notauit. 
<pavl. petric. mart. 6.320> Nec clausa est laus ista loco: sectata fideles 
<pavl. petric. mart. 6.321> Gratia sublimes titulos et in aera misit. 
<pavl. petric. mart. 6.322> Ipsae etiam sancti meritum sensere procellae, 
<pavl. petric. mart. 6.323> Grandinis et terror densatis nubibus haesit 
<pavl. petric. mart. 6.324> Vastandisque locis clementior ira pepercit. 
<pavl. petric. mart. 6.325> Quidam confidens ueram se ferre salutem, 
<pavl. petric. mart. 6.326> Si quicquam e sancti licuisset limine templi 
<pavl. petric. mart. 6.327> Ad propriam deferre domum, benedicta salubris 
<pavl. petric. mart. 6.328> Congaudens famulus suscepit praemia cerae. 
<pavl. petric. mart. 6.329> Experta est gauisa fides, quid pectore toto 
<pavl. petric. mart. 6.330> Senserit: auxilium spes expectata reuexit. 
<pavl. petric. mart. 6.331> Euasit protectus ager iacula illa liquoris 
<pavl. petric. mart. 6.332> Saxea et astrictae glacialia uerbera lymphae, 
<pavl. petric. mart. 6.333> Hac fructus satione tegens, quae condita terrae 
<pavl. petric. mart. 6.334> Extendit patulos uotiua ad tegmina ramos. 
<pavl. petric. mart. 6.335> Indultum stupuit uicinia cuncta fauorem 
<pavl. petric. mart. 6.336> Et patuit ueris uirtus iam cognita signis. 
<pavl. petric. mart. 6.337> Non ego centenis possem haec praeconia linguis 
<pavl. petric. mart. 6.338> Cuncta loqui aut tantas uirtutum euoluere palmas. 
<pavl. petric. mart. 6.339> Nec mihi mendacis pulsanda oracula Phoebi 
<pavl. petric. mart. 6.340> Nec confictarum plectra expectanda sororum. 
<pavl. petric. mart. 6.341> Nos alter repleat tantae ad praeconia laudis 
<pavl. petric. mart. 6.342> Spiritus et nostro det uerba et gaudia cordi. 
<pavl. petric. mart. 6.343> Vt uerum cantare queam, mea Musa patronus 
<pavl. petric. mart. 6.344> Me foueat uegetetque meum sua gratia sensum, 
<pavl. petric. mart. 6.345> Ne uincar splendore operis neu lumine tanto 
<pavl. petric. mart. 6.346> Obrutus instabiles oculos a luce reflectam, 
<pavl. petric. mart. 6.347> Perspicuoque canam celsa et caelestia sensu. 
<pavl. petric. mart. 6.348> Crede deo, lecture, pio, quae credere nobis 
<pavl. petric. mart. 6.349> Ambigis, et Christo cuncta haec procliuia nosces, 
<pavl. petric. mart. 6.350> Quae dedit et sancti titulis accrescere iussit. 
<pavl. petric. mart. 6.351> Obsequium sollemne pio deferre quotannis 
<pavl. petric. mart. 6.352> Assueuit populus, reducis cum circulus anni 
<pavl. petric. mart. 6.353> Instauraret ouans sanctae mysteria Paschae. 
<pavl. petric. mart. 6.354> Inuitat properos ueneratio plurima cellae, 
<pavl. petric. mart. 6.355> Quae tam praecipuo patuit fida hospita sancto, 
<pavl. petric. mart. 6.356> Angelico possessa uiro. prona ora madescunt 
<pavl. petric. mart. 6.357> Fletibus et lacrimis sancti uestigia quaerunt. 
<pavl. petric. mart. 6.358> Quae loca contigerit psallens, quae presserit orans, 
<pavl. petric. mart. 6.359> Hinc meminisse uolunt, in quo libauerit escas, 
<pavl. petric. mart. 6.360> Immensa exiguo laxans ieiunia gustu, 
<pavl. petric. mart. 6.361> Caelesti auxilio excubiis quae cella quietem 
<pavl. petric. mart. 6.362> Fouerit atque breuem membris largita soporem 
<pavl. petric. mart. 6.363> Sublimem uigili recrearit imagine mentem. 
<pavl. petric. mart. 6.364> Huc populum congaudet ouans perducere pastor. 
<pavl. petric. mart. 6.365> Transfretat exceptum numerosis puppibus agmen, 
<pavl. petric. mart. 6.366> Et fluctus sub classe latent. huc sexus et aetas 
<pavl. petric. mart. 6.367> Omnis adest. uacuae resident custodibus aedes. 
<pavl. petric. mart. 6.368> E cunctis alterna fides penetralibus astat. 
<pavl. petric. mart. 6.369> Interea infusus mortis uel criminis auctor 
<pavl. petric. mart. 6.370> Inuidiae liuore suae conatibus istis 
<pavl. petric. mart. 6.371> Obuius ire parat, nauemque aggressus onustam 
<pavl. petric. mart. 6.372> Fluctibus in mediis uastoque in gurgite mersit, 
<pavl. petric. mart. 6.373> Inuoluens alto simul omnia rapta profundo 
<pavl. petric. mart. 6.374> Implicitumque trahens decursu fluminis agmen. 
<pavl. petric. mart. 6.375> Quam cladem expectabat ouans quantoque triumpho 
<pavl. petric. mart. 6.376> Optata innumerae numerabat funera mortis, 
<pavl. petric. mart. 6.377> Diuulsos rapiens nutricum a pectore paruos 
<pavl. petric. mart. 6.378> Dispergensque uagas super inuia caerula clades, 
<pavl. petric. mart. 6.379> Ast alios cernens nexu ceruice grauata 
<pavl. petric. mart. 6.380> Mergere depressum quod strinxerat ulna cadauer, 
<pavl. petric. mart. 6.381> Hos madida iam ueste trahi, sed quaerere caelum 
<pavl. petric. mart. 6.382> Lumine et infusas uel murmure pellere lymphas. 
<pavl. petric. mart. 6.383> Interea concors Martini in nomine clamor 
<pavl. petric. mart. 6.384> Auxilium caeleste ciet. prosternitur omne 
<pavl. petric. mart. 6.385> Vulgus et umentes fletu perfundit harenas. 
<pavl. petric. mart. 6.386> Debebat tam laeta dies specialia maestis 
<pavl. petric. mart. 6.387> Gaudia et eximium sollemni in tempore munus. 
<pavl. petric. mart. 6.388> Affuit in mediis confestim mitior undis 
<pavl. petric. mart. 6.389> Spiritus et dirae rapuit iura improba morti. 
<pavl. petric. mart. 6.390> Suspendit uaga membra liquor. solidata saluti 
<pavl. petric. mart. 6.391> Lympha artus subuexit aquis. non icta natatu 
<pavl. petric. mart. 6.392> Nec permutatis sulcata et saucia palmis 
<pavl. petric. mart. 6.393> Immotum gestauit onus ripisque reuexit 
<pavl. petric. mart. 6.394> Gaudia, et aduectam numerauit laeta salutem. 
<pavl. petric. mart. 6.395> Agnouit natum genetrix, infantia matri 
<pavl. petric. mart. 6.396> Haesit et amplexu genitor sua pignora fodit. 
<pavl. petric. mart. 6.397> Frater, mater, erus, famulus, matrona, propinquus 
<pavl. petric. mart. 6.398> Collato coiere gradu, gratesque resultans 
<pavl. petric. mart. 6.399> Vox cecinit sanctisque deum laudauit in hymnis. 
<pavl. petric. mart. 6.400> Vix audet quisquam confestim credere uisis, 
<pavl. petric. mart. 6.401> Consulit et trepido dubitantia lumina uoto. 
<pavl. petric. mart. 6.402> Nec fracta est terrore fides: properatur ad amnem. 
<pavl. petric. mart. 6.403> Ocius instaurat uegetas noua gratia uires. 
<pavl. petric. mart. 6.404> Non habitum mutare placet. cum uestibus isdem 
<pavl. petric. mart. 6.405> Exsultant, madidoque fides non alget amictu. 
<pavl. petric. mart. 6.406> Sic ripa ulterior tanto gauisa triumpho 
<pavl. petric. mart. 6.407>"Cantemus domino" laetata et credula dixit. 
<pavl. petric. mart. 6.408> Praeda illaesa canit, summersus praedo remansit. 
<pavl. petric. mart. 6.409> Ecce iterum dominus scisso Iordanis hiatu 
<pavl. petric. mart. 6.410> Diuisum patefecit iter populumque per amnem 
<pavl. petric. mart. 6.411> Praegressae iussit se iungere comminus arcae. 
<pavl. petric. mart. 6.412> Ad fontem remeans uertit sua flumina gurges 
<pavl. petric. mart. 6.413> Et sistens cursum refluus properauit ad ortum. 
<pavl. petric. mart. 6.414> Haec loca calcatis populus protriuit harenis, 
<pavl. petric. mart. 6.415> Nauita quae trepidus remo ueloque cucurrit. 
<pavl. petric. mart. 6.416> Quas terrae pontique uias non nominis huius 
<pavl. petric. mart. 6.417> Gloria pernici penetrauit concita saltu, 
<pavl. petric. mart. 6.418> Aequoreas egressa uias et peruia nautis 
<pavl. petric. mart. 6.419> Vasti dorsa maris? ualidis abrepta procellis 
<pavl. petric. mart. 6.420> Puppis in ignotum longe delata profundum 
<pavl. petric. mart. 6.421> Extra hominum classisque uias torpore ligatum 
<pavl. petric. mart. 6.422> Turbinis impulsu praeceps irruperat aequor. 
<pavl. petric. mart. 6.423> Egressum spes nulla dabat. nam glute liquoris 
<pavl. petric. mart. 6.424> Immota obsistens pontus tabulata tenebat 
<pavl. petric. mart. 6.425> Obsidione maris. cupientes flamina nautae 
<pavl. petric. mart. 6.426> Tempestatis opem mallent et turbinis iras, 
<pavl. petric. mart. 6.427> Fluctibus in mediis facientes uota procellae. 
<pavl. petric. mart. 6.428> Verum nulla datur miseris exire potestas. 
<pavl. petric. mart. 6.429> Naufragium tam segne tenet sine motibus ullis. 
<pavl. petric. mart. 6.430> Quae natat in pelago, non enatat. haeret in undis 
<pavl. petric. mart. 6.431> Detestanda quies. pontus quod sustinet, obstat, 
<pavl. petric. mart. 6.432> Nec uehit impulsu puppem nec sorbet hiatu. 
<pavl. petric. mart. 6.433> Effugii spes nulla patet. nam seruat in undis 
<pavl. petric. mart. 6.434> Fluctibus astrictam torpens custodia praedam. 
<pavl. petric. mart. 6.435> Spes est una deus solus. quaecumque creauit, 
<pavl. petric. mart. 6.436> Et regit. imperium seruant elementa creantis. 
<pavl. petric. mart. 6.437> Ad nutum domini raptim commota quiescunt, 
<pavl. petric. mart. 6.438> Insuetos motus propere torpentia discunt, 
<pavl. petric. mart. 6.439> Dispositisque prius rebus dat iussio legem. 
<pavl. petric. mart. 6.440> Quidam rumorem sensu meliore secutus 
<pavl. petric. mart. 6.441> Martini titulos fama uulgante per orbem 
<pavl. petric. mart. 6.442> Compererat, plena atque piis miracula gestis. 
<pavl. petric. mart. 6.443> Hic cogente malo solam ratus esse salutem 
<pavl. petric. mart. 6.444> Ad uerum clamare deum, sic forte precatus 
<pavl. petric. mart. 6.445> Ad caelum uisus lacrimarum fonte rigatos 
<pavl. petric. mart. 6.446> Erigit atque oculis cordis penetralia iungens 
<pavl. petric. mart. 6.447>"Aspice" ait miseros, spes una et uera salutis. 
<pavl. petric. mart. 6.448> Martini miserere deus, qui tanta per illum 
<pavl. petric. mart. 6.449> Sparsisti in populos diuini signa fauoris, 
<pavl. petric. mart. 6.450> Et meritum uirtute probans excedere terras 
<pavl. petric. mart. 6.451> Iussisti titulos etiam trans aequora claros. 
<pavl. petric. mart. 6.452> Ille suis soluat uel laxet uincula puppis 
<pavl. petric. mart. 6.453> Suffragiis, cogat diuisas cedere lymphas 
<pavl. petric. mart. 6.454> Et tandem fluidum rarescere gurgite pontum. 
<pavl. petric. mart. 6.455> Nec mora et allapsi propere uis maxima uenti 
<pavl. petric. mart. 6.456> Expulit abreptam discisso gurgite nauem 
<pavl. petric. mart. 6.457> Et uexit facili super inuia caerula flatu, 
<pavl. petric. mart. 6.458> Moxque exoptata portus statione refouit 
<pavl. petric. mart. 6.459> Nomine Martini uectos simul atque reuectos, 
<pavl. petric. mart. 6.460> Assiduaque fide dona exorata canentes. 
<pavl. petric. mart. 6.461> Quis tandem haec sensu capiat? quis carmine pingat? 
<pavl. petric. mart. 6.462> Quis numerare queat, quis promere? uincitur omne 
<pavl. petric. mart. 6.463> Ingenium, cohibent pressas praeconia linguas. 
<pavl. petric. mart. 6.464> Attamen inferior titulis, quos gloria comit, 
<pavl. petric. mart. 6.465> Quae comperta mihi totiens uel scripta relegi, 
<pavl. petric. mart. 6.466> Cum fari ut dignum est nequeam, uel tangere nitar. 
<pavl. petric. mart. 6.467> Quidam de sancto repetens sua limina templo 
<pavl. petric. mart. 6.468> Praesidium domui credens se ferre salutis 
<pavl. petric. mart. 6.469> Detulerat secum sanctam ad penetralia ceram, 
<pavl. petric. mart. 6.470> Fidens quod tanti benedictio iuncta patroni 
<pavl. petric. mart. 6.471> Tam iustae fidei meritis uirtutis adesset. 
<pavl. petric. mart. 6.472> Et iam tempus erat prodi documenta fauoris. 
<pavl. petric. mart. 6.473> Forte per elapsum serpens incautius ignem 
<pavl. petric. mart. 6.474> Flamma uorax, uires augens per pabula ligni, 
<pavl. petric. mart. 6.475> Vrguebat iam clade domum. uapor undique in auras 
<pavl. petric. mart. 6.476> Plurimus undantem glomerabat turbine molem. 
<pavl. petric. mart. 6.477> Arida sorbebat rapiens atque obuia lambens 
<pavl. petric. mart. 6.478> Et solas linquens de tanta clade fauillas. 
<pavl. petric. mart. 6.479> Nec spes effugii propius flagrante periclo. 
<pavl. petric. mart. 6.480> Saepserat incumbens propter penetralia terror 
<pavl. petric. mart. 6.481> Et tam contiguam uicina pericula praedam. 
<pavl. petric. mart. 6.482> Ad sanctum rediere preces. clamore fideli 
<pavl. petric. mart. 6.483> Poscitur atque iterant crebrae pia nomina uoces. 
<pavl. petric. mart. 6.484> Ipse erus accensae rutilantia lumina cerae, 
<pavl. petric. mart. 6.485> Vnguine felici blandam fundentia lucem, 
<pavl. petric. mart. 6.486> Praetrepida uelox rapit ad penetralia dextra, 
<pavl. petric. mart. 6.487> Atque inter medias statuens flagrantia flammas 
<pavl. petric. mart. 6.488> Ignis praesidiis urguentem reppulit ignem. 
<pavl. petric. mart. 6.489> Haesit turbo furens. uastator protinus hostis 
<pavl. petric. mart. 6.490> Terga dedit rabiemque ignis scintilla fugauit. 
<pavl. petric. mart. 6.491> Non ita, si totos iecissent nubila nimbos, 
<pavl. petric. mart. 6.492> Desuper infusae possent prodesse procellae, 
<pavl. petric. mart. 6.493> Aut si certantes rapuissent flumina coetus, 
<pavl. petric. mart. 6.494> Quilibet haec quirent exhausto flumine fontes 
<pavl. petric. mart. 6.495> Tam celeri praestare bono, quam uera potestas. 
<pavl. petric. mart. 6.496> Ignis praetrepidans refugit sua pabula ceras 
<pavl. petric. mart. 6.497> Altoresque fauos concors natura pauescit. 
<pavl. petric. mart. 6.498> Virtute interimit flammam, quam lumine nutrit, 
<pavl. petric. mart. 6.499> Nectare perspicuo redolens pinguedo liquoris. 
<pavl. petric. mart. 6.500> Haec paucis ausus propere percurrere uerbis 
<pavl. petric. mart. 6.501> Signaui indoctus populo relegenda fideli. 
<pavl. petric. mart. 6.502> Firmauere humilem tam grandia gaudia uocem. 
<pavl. petric. mart. 6.503> Quae quereris descripta parum, mirabere gesta. 
<pavl. petric. mart. 6.504> Sufficit ut carmen temnens praeconia laudes, 
<pavl. petric. mart. 6.505> Nil morti licuisse, palam cum uita probetur. 
<pavl. petric. mart. 6.506> Perpetuo urbs Turonum Martino antistite gaudet. 
