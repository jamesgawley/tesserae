<plavt. rud. 1.1> Qui gentis omnis mariaque et terras mouet, 
<plavt. rud. 1.2> Eiius sum ciuis ciuitate caelitum. 
<plavt. rud. 1.3> Ita sum ut uidetis splendens stella candida, 
<plavt. rud. 1.4> Signum quod semper tempore exoritur suo 
<plavt. rud. 1.5> Hic atque in caelo: nomen Arcturo est mihi. 
<plavt. rud. 1.6> Noctu sum in caelo clarus atque inter deos, 
<plavt. rud. 1.7> Inter mortalis ambulo interdius. 
<plavt. rud. 1.8> Et alia signa de caelo ad terram accidunt: 
<plavt. rud. 1.9> Qui est imperator diuom atque hominum Iuppiter, 
<plavt. rud. 1.10> Is nos per gentis alios alia disparat 
<plavt. rud. 1.11> Qui facta hominum moresque, pietatem et fidem 
<plavt. rud. 1.12> Noscamus, ut quemque adiuuet opulentia. 
<plavt. rud. 1.13> Qui falsas litis falsis testimoniis 
<plavt. rud. 1.14> Petunt quique in iure abiurant pecuniam, 
<plavt. rud. 1.15> Eorum referimus nomina exscripta ad Iouem; 
<plavt. rud. 1.16> Cottidie ille scit quis hic quaerat malum: 
<plavt. rud. 1.17> Qui hic litem apisci postulant peiiurio 
<plavt. rud. 1.18> Mali, res falsas qui impetrant apud iudicem, 
<plavt. rud. 1.19> Iterum ille eam rem iudicatam iudicat; 
<plavt. rud. 1.20> Maiore multa multat quam litem auferunt. 
<plavt. rud. 1.21> Bonos in aliis tabulis exscriptos habet. 
<plavt. rud. 1.22> Atque hoc scelesti in animum inducunt suom, 
<plavt. rud. 1.23> Iouem se placare posse donis, hostiis: 
<plavt. rud. 1.24> Et operam et sumptum perdunt; id eo fit quia 
<plavt. rud. 1.25> Nihil ei acceptumst a peiiuris supplici; 
<plavt. rud. 1.26> Facilius si qui pius est a dis supplicans 
<plavt. rud. 1.27> Quam qui scelestust inueniet ueniam sibi. 
<plavt. rud. 1.28> Idcirco moneo uos ego haec, qui estis boni 
<plavt. rud. 1.29> Quique aetatem agitis cum pietate et cum fide: 
<plavt. rud. 1._>* * *
<plavt. rud. 1.30_30> Retinete porro, post factum ut laetemini.
<plavt. rud. 1.31> Nunc huc qua caussa ueni argumentum eloquar. 
<plavt. rud. 1.32> Primumdum huic esse nomen urbi Diphilus 
<plavt. rud. 1.33> Cyrenas uoluit. Illic habitat Daemones 
<plavt. rud. 1.34> In agro atque uilla proxuma propter mare, 
<plavt. rud. 1.35> Senex, qui huc Athenis exsul uenit, hau malus; 
<plavt. rud. 1.36> Neque is adeo propter malitiam patria caret, 
<plavt. rud. 1.37> Sed dum alios seruat se impediuit interim, 
<plavt. rud. 1.38> Rem bene paratam comitate perdidit. 
<plavt. rud. 1.39> Huic filiola uirgo periit paruola. 
<plavt. rud. 1.40> Eam de praedone uir mercatur pessumus, 
<plavt. rud. 1.41> Is eam huc Cyrenas leno aduexit uirginem. 
<plavt. rud. 1.42> Adulescens quidam ciuis huiius Atticus 
<plavt. rud. 1.43> Eam uidit ire e ludo fidicinio domum, 
<plavt. rud. 1.44> Amare occepit: ad lenonem deuenit, 
<plavt. rud. 1.45> Minis triginta sibi puellam destinat 
<plavt. rud. 1.46> Datque arrabonem et iure iurando alligat. 
<plavt. rud. 1.47> Is leno, ut se aequom est, flocci non fecit fidem 
<plavt. rud. 1.48> Neque quod iuratus adulescenti dixerat. 
<plavt. rud. 1.49> Ei erat hospes par sui, Siculus senex 
<plavt. rud. 1.50> Scelestus, Agrigentinus, urbis proditor; 
<plavt. rud. 1.51> Is illius laudare infit formam uirginis 
<plavt. rud. 1.52> Et aliarum itidem quae eius erant mulierculae. 
<plavt. rud. 1.53> Infit lenoni suadere ut secum simul 
<plavt. rud. 1.54> Eat in Siciliam: ibi esse homines uoluptarios 
<plavt. rud. 1.55> Dicit, potesse ibi eum fieri diuitem, 
<plavt. rud. 1.56> Ibi esse quaestum maxumum meretricibus. 
<plavt. rud. 1.57> Persuadet. Nauis clanculum conducitur, 
<plavt. rud. 1.58> Quidquid erat noctu in nauem comportat domo 
<plavt. rud. 1.59> Leno; adulescenti qui puellam ab eo emerat 
<plavt. rud. 1.60> Ait sese Veneri uelle uotum soluere 
<plavt. rud. 1.61>(Id hic est Veneris fanum) et eo ad prandium 
<plavt. rud. 1.62> Vocauit adulescentem huc. Ipse hinc ilico 
<plavt. rud. 1.63> Conscendit nauem, auehit meretriculas. 
<plavt. rud. 1.64> Adulescenti alii narrant ut res gesta sit, 
<plavt. rud. 1.65> Lenonem abiisse. Ad portum adulescens uenit: 
<plavt. rud. 1.66> Illorum nauis longe in altum apscesserat. 
<plavt. rud. 1.67> Ego quoniam uideo uirginem asportarier, 
<plavt. rud. 1.68> Tetuli et ei auxilium et lenoni exitium simul: 
<plavt. rud. 1.69> Increpui hibernum et fluctus moui maritumos. 
<plavt. rud. 1.70> Nam Arcturus signum sum omnium <unum> acerrumum: 
<plavt. rud. 1.71> Vehemens sum exoriens, quom occido uehementior. 
<plavt. rud. 1.72> Nunc ambo, leno atque hospes, in saxo simul 
<plavt. rud. 1.73> Sedent eiecti: nauis confracta est eis. 
<plavt. rud. 1.74> Illa autem uirgo atque altera itidem ancillula 
<plavt. rud. 1.75> De naui timidae desuluerunt in scapham. 
<plavt. rud. 1.76> Nunc eas ab saxo fluctus ad terram ferunt 
<plavt. rud. 1.77> Ad uillam illius, exsul ubi habitat senex, 
<plavt. rud. 1.78> Quoius deturbauit uentus tectum et tegulas; 
<plavt. rud. 1.79> Et seruos illic est eius qui egreditur foras. 
<plavt. rud. 1.80> Adulescens huc iam adueniet, quem uidebitis, 
<plavt. rud. 1.81> Qui illam mercatust de lenone uirginem. 
<plavt. rud. 1.82> Valete, ut hostes uostri diffidant sibi. - 
<plavt. rud. 1.83> Pro di inmortales, tempestatem quoiusmodi 
<plavt. rud. 1.84> Neptunus nobis nocte hac misit proxuma! 
<plavt. rud. 1.85> Detexit uentus uillam - quid uerbis opust? 
<plavt. rud. 1.86> Non uentus fuit, uerum Alcumena Euripidi, 
<plavt. rud. 1.87> Ita omnis de tecto deturbauit tegulas; 
<plavt. rud. 1.88> Inlustriores fecit fenstrasque indidit. 
<plavt. rud. 1.89> Et uos a uostris abduxi negotiis 
<plavt. rud. 1.90> Neque id processit qua uos duxi gratia 
<plavt. rud. 1.91> Neque quiui ad portum lenonem prehendere. 
<plavt. rud. 1.92> Sed mea desidia spem deserere nolui: 
<plavt. rud. 1.93> Eo uos, amici, detinui diutius. 
<plavt. rud. 1.94> Nunc huc ad Veneris fanum uenio uisere, 
<plavt. rud. 1.95> Vbi rem diuinam se facturum dixerat. 
<plavt. rud. 1.96> Si sapiam, hoc quod me mactat concinnem lutum. 
<plavt. rud. 1.97> Prope me hic nescioquis loquitur. Heus, Sceparnio! 
<plavt. rud. 1.98> Qui nominat me? Qui pro te argentum dedit. 
<plavt. rud. 1.99> Quasi me tuom esse seruom dicas, Daemones. 
<plavt. rud. 1.100> Luto usust multo, multam terram confode. 
<plavt. rud. 1.101> Villam integundam intellego totam mihi, 
<plavt. rud. 1.102> Nam nunc perlucet ea quam cribrum crebrius. 
<plavt. rud. 1.103> Pater salueto, amboque adeo. Saluo~ sis. 
<plavt. rud. 1.104> Sed utrum tu masne an femina es, qui illum patrem 
<plavt. rud. 1.105> Voces? Vir sum equidem. Quaere uir porro patrem. 
<plavt. rud. 1.106> Filiolam ego unam habui, eam unam perdidi: 
<plavt. rud. 1.107> Virile sexus numquam ullum habui. At di dabunt. 
<plavt. rud. 1.108> Tibi quidem hercle, quisquis es, magnum malum, 
<plavt. rud. 1.109> Qui oratione hic occupatos occupes. 
<plavt. rud. 1.110> Isticin uos habitatis? Quid tu id quaeritas? 
<plavt. rud. 1.111> Quon furatum mox uenias, uestigas loca? 
<plavt. rud. 1.112> Peculiosum esse addecet seruom et probum, 
<plavt. rud. 1.113> Quem ero praesente +praetereat+ oratio 
<plavt. rud. 1.114> Aut qui inclementer dicat homini libero. 
<plavt. rud. 1.115> Et inpudicum et inpudentem hominem addecet 
<plavt. rud. 1.116> Molestum ultro aduenire ad alienam domum, 
<plavt. rud. 1.117> Quoi debeatur nihil. Tace, Sceparnio. 
<plavt. rud. 1.118> Quid opust, adulescens? Istic infortunium, 
<plavt. rud. 1.119> Qui praefestinet, ubi erus adsit, praeloqui. 
<plavt. rud. 1.120> Sed nisi molestumst paucis percontarier 
<plavt. rud. 1.121> Volo ego ex te. Dabitur opera atque in negotio. 
<plavt. rud. 1.122> Quin tu in paludem is exsicasque harundinem 
<plavt. rud. 1.123> Qui pertegamus uillam, dum sudumst? Tace. 
<plavt. rud. 1.124> Tu si quid opus est dice. Dic quod te rogo, 
<plavt. rud. 1.125> Ecquem tu hic hominem crispum, incanum uideris, 
<plavt. rud. 1.126> Malum, peiiurum, palpatorem - da. Plurumos, 
<plavt. rud. 1.127> Nam ego propter eiusmodi uiros uiuo miser. 
<plavt. rud. 1.128> Hic dico, in fanum Veneris qui mulierculas 
<plavt. rud. 1.129> Duas secum adduxit, quique adornaret sibi 
<plavt. rud. 1.130> Vt rem diuinam faciat, aut hodie aut heri. 
<plavt. rud. 1.131> Non hercle, adulescens, iam hos dies complusculos 
<plavt. rud. 1.132> Quemquam istic uidi sacruficare neque potest 
<plavt. rud. 1.133> Clam me esse si qui sacruficat: semper petunt 
<plavt. rud. 1.134> Aquam hinc aut ignem aut uascula aut cultrum aut ueru 
<plavt. rud. 1.135> Aut aulam extarem, aut aliquid - quid uerbis opust? 
<plavt. rud. 1.136> Veneri paraui uasa et puteum, non mihi. 
<plavt. rud. 1.137> Nunc interuallum iam hos dies multos fuit. 
<plavt. rud. 1.138> Vt uerba praehibes, me periisse praedicas. 
<plavt. rud. 1.139> Mea quidem hercle caussa saluos sis licet. 
<plavt. rud. 1.140> Heus tu qui fana uentris caussa circumis, 
<plavt. rud. 1.141> Iubere meliust prandium ornari domi. 
<plavt. rud. 1.142> Fortasse tu huc uocatus es ad prandium, 
<plavt. rud. 1.143> Ill~ qui uocauit nullus uenit? Admodum. 
<plavt. rud. 1.144> Nullumst periclum te hinc ire inpransum domum: 
<plavt. rud. 1.145> Cererem te meliust quam Venerem sectarier: 
<plavt. rud. 1.146> Amori haec curat; tritico curat Ceres. 
<plavt. rud. 1.147> Deludificauit me ille homo indignis modis. 
<plavt. rud. 1.148> Pro di inmortales! Quid illuc est, Sceparnio, 
<plavt. rud. 1.149> Hominum secundum litus? Vt mea opiniost 
<plavt. rud. 1.150> Propter uiam illi sunt uocati ad prandium. 
<plavt. rud. 1.151> Qui? Quia post cenam, credo, lauerunt heri. 
<plavt. rud. 1.152> Confracta nauis in mari est illis. Ita est. 
<plavt. rud. 1.153> At hercle nobis uilla in terra et tegulae. Hui! 
<plavt. rud. 1.155_155> Homunculi quanti estis! Eiecti ut natant!
<plavt. rud. 1.156> Vbi sunt ei homines, opsecro? Hac ad dexteram 
<plavt. rud. 1.157>(Viden?) secundum litus. Video. Sequimini. 
<plavt. rud. 1.158> Vtinam is sit quem ego quaero, uir sacerrumus. 
<plavt. rud. 1.159> Valete. - Si non moneas, nosmet meminimus. 
<plavt. rud. 1.160> Sed, o Palaemo, sancte Neptuni comes, 
<plavt. rud. 1.161> Qui Herculei socius esse diceris, 
<plavt. rud. 1.162> Quod facinus uideo! Quid uides? Mulierculas 
<plavt. rud. 1.163> Video sedentis in scapha solas duas. 
<plavt. rud. 1.164> Vt adflictantur miserae! Eugae eugae, perbene! 
<plavt. rud. 1.165> Ab saxo auortit fluctus ad litus scapham 
<plavt. rud. 1.166> Neque gubernator umquam potuit tam bene. 
<plavt. rud. 1.167> Non uidisse undas me maiores censeo. 
<plavt. rud. 1.168> Saluae sunt si illos fluctus deuitauerint. 
<plavt. rud. 1.169> Nunc, nunc periclumst. <Vnda> eiecit alteram. 
<plavt. rud. 1.170> At in uadost, iam facile enabit. Eugepae! 
<plavt. rud. 1.171> Viden alteram illam ut fluctus eiecit foras? 
<plavt. rud. 1.172> Surrexit, horsum se capessit. Salua res. 
<plavt. rud. 1.173> Desiluit haec autem altera in terram e scapha. 
<plavt. rud. 1.174> Vt prae timore in genua in undas concidit! 
<plavt. rud. 1.175> Saluast, euasit ex aqua. Iam in litore est. 
<plavt. rud. 1.176> Sed dextrouorsum auorsa it in malam crucem. 
<plavt. rud. 1.177> Hem! Errabit illaec hodie. Quid id refert tua? 
<plavt. rud. 1.178> Si ad saxum quo capessit ea deorsum cadet, 
<plavt. rud. 1.180_180> Errationis fecerit compendium.
<plavt. rud. 1.181> Si tu de illarum cenaturus uesperi es, 
<plavt. rud. 1.182> Illis curandum censeo, Sceparnio; 
<plavt. rud. 1.183> Si apud med essuru~s, mihi dari operam uolo. 
<plavt. rud. 1.184> Bonum aequomque oras. Sequere me hac ergo. - Sequor. - 
<plavt. rud. 1.185> Nimio hominum fortunae minus miserae memorantur
<plavt. rud. 1.186> Quam in usu, experiundo is datur acerbum. 
<plavt. rud. 1.187><Satin> hoc deo complacitumst, med hoc ornatu ornatam
<plavt. rud. 1.188> In incertas regiones timidam eiectam?
<plavt. rud. 1.189> Hancine ego ad rem natam miseram me memorabo? Han- 
<plavt. rud. 1.190> Cine ego partem capio ob pietatem praecipuam? 
<plavt. rud. 1.191> Nam hoc mi sat laborist laborem hunc potiri, 
<plavt. rud. 1.192> Si erga parentem aut deos me inpiaui; 
<plavt. rud. 1.193> Sed id si parate curaui ut cauerem, 
<plavt. rud. 1.194> Tum hoc mi indecore, inique, inmodeste 
<plavt. rud. 1.195> Dati~ di; nam quid habebunt sibi signi inpii posthac, 
<plavt. rud. 1.196> Si ad hunc modum est innoxiis honor apud uos? 
<plavt. rud. 1.197> Nam me si sciam 
<plavt. rud. 1.197a_197a> Fecisse aut parentes sceleste, minus me miserer;
<plavt. rud. 1.198> Sed erile scelus me sollicitat, eiius me inpietas male habet.
<plavt. rud. 1.199> Is nauem atque omnia perdidit in mari:
<plavt. rud. 1.200> Haec bonorum eiiu~ sunt reliquiae; etiam quae simul 
<plavt. rud. 1.201> Vecta mecum in scaphast excidit. Ego nunc sola sum. 
<plavt. rud. 1.202> Quae mihi si foret salua saltem, labor 
<plavt. rud. 1.203> Lenior esset hic mi eiius opera. 
<plavt. rud. 1.204> Nunc quam spem aut opem aut consili quid capessam? 
<plavt. rud. 1.205> Ita hic sola solis locis compotita. 
<plavt. rud. 1.206> Hic saxa sunt, hic mare sonat,
<plavt. rud. 1.206a_206a> Neque quisquam homo mi obuiam uenit.
<plavt. rud. 1._>* * *
<plavt. rud. 1.207_207> Hoc quod induta sum, summae opes oppido,
<plavt. rud. 1.208> Nec cibo nec loco tecta quo sim scio: 
<plavt. rud. 1.209> Quae mihist spes qua me uiuere uelim? 
<plavt. rud. 1.210> Nec loci gnara sum nec +diu+ hic fui. 
<plavt. rud. 1.211> Saltem aliquem uelim qui mihi ex his locis 
<plavt. rud. 1.212> Aut uiam aut semitam monstret, ita nunc 
<plavt. rud. 1.213> Hac an illac eam incerta sum consili; 
<plavt. rud. 1.214> Nec prope usquam hic quidem cultum agrum conspicor. 
<plavt. rud. 1.215> Algor, error, pauor, me omnia tenent. 
<plavt. rud. 1.216> Haec parentes mei hau sciti~ miseri 
<plavt. rud. 1.216a_216a> Me nunc miseram esse ita uti sum:
<plavt. rud. 1.217> Leibera ego prognata fui maxume, nequiquam fui.
<plavt. rud. 1.218> Nunc qui minu~ seruio quasi serua forem nata?
<plavt. rud. 1.219> Neque quicquam umquam illis profuit qui me sibi eduxerunt.
<plavt. rud. 1.220> Quid mihi meliust, quid magis in remst, quam a corpore uitam ut secludam?
<plavt. rud. 1.221> Ita male uiuo atque ita mihi multae in pectore sunt curae exanimales. 
<plavt. rud. 1.222> Ita res se habent: uitae hau parco, perdidi spem qua me oblectabam. 
<plavt. rud. 1.223> Omnia iam circumcursaui atque omnibu~ latebris perreptaui 
<plavt. rud. 1.224> Quaerere conseruam, uoce, oculis, auribus ut peruestigarem. 
<plavt. rud. 1.225> Neque eam usquam inuenio neque quo eam neque qua quaeram consultumst, 
<plavt. rud. 1.226> Neque quem rogitem responsorem quemquam interea conuenio, 
<plavt. rud. 1.227> Neque magi~ solae terrae solae sunt quam haec loca atque hae regiones; 
<plavt. rud. 1.228> Neque, si uiuit, eam uiua umquam quin inueniam desistam. 
<plavt. rud. 1.229>(V->)Quoianam uox mihi 
<plavt. rud. 1.229a_229a> Prope hic sonat?
<plavt. rud. 1.230> Pertimui, quis hic loquitur prope? 
<plavt. rud. 1.231> Spes bona, opsecro,
<plavt. rud. 1.231a_231a> Subuenta mihi,
<plavt. rud. 1.232> Eximes ex hoc miseram metu? 
<plavt. rud. 1.233> Certo uox muliebris auris tetigit meas. 
<plavt. rud. 1.234> Mulier est, muliebris uox mi ad auris uenit. 
<plavt. rud. 1.235> Num Ampelisca opsecrost? Ten, Palaestra, audio? 
<plavt. rud. 1.236> Quin uoco ut me audiat nomine illam suo? 
<plavt. rud. 1.237> Ampelisca! Hem quis est? Ego Palaestra. 
<plavt. rud. 1.238> Dic ubi es? Pol ego nunc in malis plurumis. 
<plavt. rud. 1.239> Socia sum nec minor pars meast quam tua. 
<plavt. rud. 1.240> Sed uidere expeto te. Mihi es aemula. 
<plavt. rud. 1.241> Consequamur gradu uocem. Vbi es? Ecce me. 
<plavt. rud. 1.242> Accede ad me atque adi contra. Fit sedulo. 
<plavt. rud. 1.243> Cedo manum. Accipe. Dic, uiuisne? Obsecro. 
<plavt. rud. 1.244> Tu facis me quidem uiuere ut nunc uelim, 
<plavt. rud. 1.245> Quom mihi te licet tangere. Vt uix mihi 
<plavt. rud. 1.246> Credo ego hoc, te tenere opsecro, amplectere, 
<plavt. rud. 1.247> Spes mea. Vt me omnium iam laborum leuas! 
<plavt. rud. 1.248> Occupas praeloqui quae mea oratiost. 
<plavt. rud. 1.249> Nunc abire hinc decet nos. Quo, amabo, ibimus? 
<plavt. rud. 1.250> Litus hoc persequamur. Sequor quo lubet. 
<plavt. rud. 1.251> Sicine hic cum uuida ueste grassabimur? 
<plavt. rud. 1.252> Hoc quod est, id necessarium est perpeti. 
<plavt. rud. 1.253> Sed quid hoc, opsecro, est? Quid? Viden, amabo, 
<plavt. rud. 1.254> Fanum hoc? Vbi est? Ad dexteram.
<plavt. rud. 1.255> Video decorum dis locum uiderier. 
<plavt. rud. 1.256> Hau longe abesse oportet homines hinc, ita hic lepidust locus. 
<plavt. rud. 1.257> Quisquis est deu~, ueneror ut nos ex hac aerumna eximat,
<plavt. rud. 1.258> Miseras, inopes, aerumnosas ut aliquo auxilio adiuuet. 
<plavt. rud. 1.259> Qui sunt qui a patrona preces mea expetessunt?
<plavt. rud. 1.260> Nam uox me precantum huc foras excitauit. 
<plavt. rud. 1.261> Bonam atque opsequentem deam atque hau grauatam 
<plavt. rud. 1.262> Patronam exsequontur benignamque multum. 
<plavt. rud. 1.263> Iubemus te saluere, mater. Saluete, 
<plavt. rud. 1.264> Puellae. Sed und~ uos 
<plavt. rud. 1.265> Ire cum uuida ueste dicam, opsecro, 
<plavt. rud. 1.265a_265a> Tam maestiter uestitas?
<plavt. rud. 1.266> Ilico hinc imus, hau longule ex hoc loco;
<plavt. rud. 1.267> Verum longe hinc abest unde aduectae huc sumus. 
<plavt. rud. 1.268> Nempe equo ligneo per uias caerulas 
<plavt. rud. 1.269> Estis uectae? Admodum. Ergo aequius uos erat 
<plavt. rud. 1.270> Candidatas uenire hostiatasque: ad hoc 
<plavt. rud. 1.271> Fanum ad istunc modum non ueniri solet. 
<plavt. rud. 1.272> Quaene eiectae e mari simus ambae, opsecro, 
<plavt. rud. 1.273> Vnde nos hostias agere uoluisti huc? 
<plavt. rud. 1.274> Nunc tibi amplectimur genua egentes opum, 
<plavt. rud. 1.275> Quae in locis nesciis nescia spe sumus, 
<plavt. rud. 1.276> Vt tuo recipias tecto seruesque nos 
<plavt. rud. 1.277> Miseriarumque te ambarum uti misereat, 
<plavt. rud. 1.278> Quibus nec locust ullus nec spes parata, 
<plavt. rud. 1.279> Neque hoc amplius quod uides nobis quicquamst. 
<plavt. rud. 1.280> Manus mi date, exsurgite a genibus ambae. 
<plavt. rud. 1.281> Misericordior nulla me est feminarum. 
<plavt. rud. 1.282> Sed haec pauperes res sunt inopes, puellae: 
<plavt. rud. 1.283> Egomet uix uitam colo; Veneri cibo meo seruio.
<plavt. rud. 1.284> Veneris fanum, opsecro, hoc est?
<plavt. rud. 1.285> Fateor. Ego huius fani sacerdos clueo.
<plavt. rud. 1.286> Verum quidquid est comiter fiet a me, 
<plavt. rud. 1.287> Quo nunc copia ualebit. 
<plavt. rud. 1.288> Ite hac mecum. Amice benigneque honorem, 
<plavt. rud. 1.289> Mater, nostrum habes. - Oportet. - 
<plavt. rud. 1.290> Omnibu~ modis qui pauperes sunt homines miseri uiuont,
<plavt. rud. 1.291> Praesertim quibu~ nec quaestus est neque didicere artem ullam: 
<plavt. rud. 1.292> Necessitate quidquid est domi id sat est habendum. 
<plavt. rud. 1.293> Nos iam de ornatu propemodum ut locupletes simus scitis: 
<plavt. rud. 1.294> Hisce hami atque haec harundines sunt nobis quaestu et cultu. 
<plavt. rud. 1.295> Cottidie ex urbe ad mare huc prodimus pabulatum: 
<plavt. rud. 1.296> Pro exercitu gymnastico et palaestrico hoc habemus; 
<plavt. rud. 1.297> Echinos, lopadas, ostreas, balanos captamus, conchas, 
<plavt. rud. 1.298> Marinam urticam, musculos, plagusias striatas; 
<plavt. rud. 1.299> Postid piscatum hamatilem et saxatilem adgredimur. 
<plavt. rud. 1.300> Cibum captamus e mari: si euentus non euenit 
<plavt. rud. 1.301> Neque quicquam captumst piscium, salsi lautique pure 
<plavt. rud. 1.302> Domum redimus clanculum, dormimus incenati. 
<plavt. rud. 1.303> Atque ut nunc ualide fluctuat mare, nulla nobis spes est: 
<plavt. rud. 1.304> Nisi quid concharum capsimus, incenati sumu~ profecto. 
<plavt. rud. 1.305> Nunc Venerem hanc ueneremur bonam, ut nos lepide adiuerit hodie. 
<plavt. rud. 1.306> Animum aduorsaui sedulo ne erum usquam praeterirem; 
<plavt. rud. 1.307> Nam quom modo exibat foras, ad portum se aibat ire, 
<plavt. rud. 1.308> Me huc obuiam iussit sibi uenire ad Veneris fanum. 
<plavt. rud. 1.309> Sed quos perconter commode eccos uideo astare. Adibo. 
<plavt. rud. 1.310> Saluete, fures maritumi, conchitae atque hamiotae, 
<plavt. rud. 1.311> Famelica hominum natio. Quid agitis? Vt peritis? 
<plavt. rud. 1.312> Vt piscatorem aequomst, fame sitique speque falsa. 
<plavt. rud. 1.313> Ecquem adulescentem huc, dum hic astatis, expedite, 
<plavt. rud. 1.314> Vidistis ire strenua facie, rubicundum, fortem, 
<plavt. rud. 1.315> Qui tris semihomines duceret chlamydatos cum machaeris? 
<plavt. rud. 1.316> Nullum istac facie ut praedicas uenisse huc scimus. Ecquem 
<plavt. rud. 1.317> Recaluom ad Silanum senem, statutum, uentriosum, 
<plavt. rud. 1.318> Tortis superciliis, contracta fronte, fraudulentum, 
<plavt. rud. 1.319> Deorum odium atque hominum, malum, mali uiti probrique plenum, 
<plavt. rud. 1.320> Qui duceret mulierculas duas secum sati~ uenustas? 
<plavt. rud. 1.321> Cum istiusmodi uirtutibus operisque natus qui sit, 
<plavt. rud. 1.322> Eum quidem ad carnuficem est aequius quam ad Venerem commeare. 
<plavt. rud. 1.323> At si uidistis, dicite. Huc profecto nullus uenit. 
<plavt. rud. 1.324> Vale. - Valete. Credidi: factum est quod suspicabar, 
<plavt. rud. 1.325> Data uerba ero sunt, leno abit scelestus exsulatum, 
<plavt. rud. 1.326> In nauem ascendit, mulieres auexit: hariolus sum. 
<plavt. rud. 1.327> Is huc erum etiam ad prandium uocauit, sceleris semen. 
<plavt. rud. 1.328> Nunc quid mi meliust quam ilico hic opperiar erum dum ueniat? 
<plavt. rud. 1.329> Eadem, sacerdos Veneria haec si quid amplius scit, 
<plavt. rud. 1.330> Si uidero, exquisiuero: faciet me certiorem. 
<plavt. rud. 1.331> Intellego: hanc quae proxumast <tu> uillam Veneris fano 
<plavt. rud. 1.332> Pulsare iussisti atque aquam rogare. Quoia ad auris 
<plavt. rud. 1.333> Vox mi aduolauit? Opsecro, quis hic loquitur? Quem ego uideo? 
<plavt. rud. 1.334> Estne Ampelisca haec quae foras e fano egreditur? Estne hic 
<plavt. rud. 1.335> Trachalio quem conspicor, calator Plesidippi? 
<plavt. rud. 1.336> East. Is est. Trachalio, salue. Salue, Ampelisca. 
<plavt. rud. 1.337> Quid agis tu? Aetatem hau malam male. Melius ominare. 
<plavt. rud. 1.338> Verum omnis sapientis decet conferre et fabulari. 
<plavt. rud. 1.339> Sed Plesidippus tuos erus ubi, amabo, est? Heia uero, 
<plavt. rud. 1.340> Quasi non sit intus! Neque pol est neque huc quidem ullus uenit. 
<plavt. rud. 1.341> Non uenit? Vera praedicas. Non est meum, Ampelisca. 
<plavt. rud. 1.342> Sed quam mox coctum est prandium? Quod prandium, opsecro te? 
<plavt. rud. 1.343> Nemp~ rem diuinam facitis hic. Quid somnias, amabo? 
<plavt. rud. 1.344> Certe huc Labrax ad prandium uocauit Plesidippum 
<plavt. rud. 1.345> Erum meum eru~ uoster. Pol hau miranda facta dicis: 
<plavt. rud. 1.346> Si deos decepit et homines, lenonum more fecit. 
<plavt. rud. 1.347> Non rem diuinam facitis hic uos neque erus? Hariolare. 
<plavt. rud. 1.348> Quid tu agis hic igitur? Ex malis multis metuque summo 
<plavt. rud. 1.349> Capitalique ex periculo orbas auxilique opumque huc 
<plavt. rud. 1.350> Recepit ad se Veneria haec sacerdos me et Palaestram. 
<plavt. rud. 1.351> An hic Palaestrast, opsecro, eri mei amica? Certo. 
<plavt. rud. 1.352> Inest lepos in nuntio tuo magnus, mea Ampelisca. 
<plavt. rud. 1.353> Sed istuc periclum perlubet quod fuerit uobis scire. 
<plavt. rud. 1.354> Confracta est, mi Trachalio, hac nocte nauis nobis. 
<plavt. rud. 1.355> Quid, nauis? quae istaec fabulast? Non audiuisti, amabo, 
<plavt. rud. 1.356> Quo pacto leno clanculum nos hinc auferre uoluit 
<plavt. rud. 1.357> In Siciliam et quidquid domi fuit in nauem imposiuit? 
<plavt. rud. 1.358> Ea nunc perierunt omnia. Oh, Neptune lepide, salue! 
<plavt. rud. 1.359> Nec te aleator nullus est sapientior; profecto 
<plavt. rud. 1.360> Nimi~ lepide iecisti bolum: periurum perdidisti. 
<plavt. rud. 1.361> Sed nunc ubi est leno Labrax? Periit potando, opinor: 
<plavt. rud. 1.362> Neptunus magnis poculis hac nocte eum inuitauit. 
<plavt. rud. 1.363> Credo hercle anancaeo datum quod biberet. Vt ego amo te, 
<plavt. rud. 1.364> Mea Ampelisca, ut dulcis es, ut mulsa dicta dicis! 
<plavt. rud. 1.365> Sed tu et Palaestra quomodo saluae estis? Scibis faxo. 
<plavt. rud. 1.366><De> naui timidae ambae in scapham insiluimus, quia uidemus 
<plavt. rud. 1.367> Ad saxa nauem ferrier; properans exsolui restim, 
<plavt. rud. 1.368> Dum illi timent; nos cum scapha tempestas dextrouorsum 
<plavt. rud. 1.369> Differt ab illis. Itaque nos uentisque fluctibusque 
<plavt. rud. 1.370> Iactatae exemplis plurumis miserae perpetuam noctem; 
<plavt. rud. 1.371> Vix hodie ad litus pertulit nos uentus exanimatas. 
<plavt. rud. 1.372> Noui, Neptunus ita solet, quamuis fastidiosus 
<plavt. rud. 1.373> Aedilis est: si quae inprobae sunt merces, iactat omnis. 
<plavt. rud. 1.375_375> Vae capiti atque aetati tuae! Tuo, mea Ampelisca,
<plavt. rud. 1.376> Sciui lenonem facere <ego> hoc quod fecit; saepe dixi; 
<plavt. rud. 1.377> Capillum promittam optumumst occipiamque hariolari. 
<plavt. rud. 1.378> Cauistis ergo tu atque erus ne abiret, quom scibatis? 
<plavt. rud. 1.379> Quid faceret? Si amabat, rogas, quid faceret? Adseruaret 
<plavt. rud. 1.380> Dies noctesque, in custodia esset semper. Verum ecastor 
<plavt. rud. 1.381> Vt multi fecit ita probe curauit Plesidippus. 
<plavt. rud. 1.382> Qur tu istuc dicis? Res palam est. Scin tu? Etiam qui it lauatum 
<plavt. rud. 1.383> In balineas, quom ibi sedulo sua uestimenta seruat, 
<plavt. rud. 1.384> Tamen surrupiuntur, quippe qui quem illorum opseruet falsust; 
<plavt. rud. 1.385> Fur facile quem opseruat uidet: custos qui fur sit nescit. 
<plavt. rud. 1.386> Sed duce me ad illam ubi est. I sane in Veneris fanum huc intro, 
<plavt. rud. 1.387> Sedentem flentemque opprimes. Vt iam istuc mihi molestumst! 
<plavt. rud. 1.388> Sed quid flet? Ego dicam tibi: hoc sese excruciat animi, 
<plavt. rud. 1.389> Quia leno ademit cistulam ei quam habebat ubique habebat 
<plavt. rud. 1.390> Qui suos parentes noscere posset: eam ueretur 
<plavt. rud. 1.391> Ne perierit. Vbinam ea fuit cistellula? Ibidem in naui. 
<plavt. rud. 1.392> Conclusit ipse in uidulum, ne copia esset eiius 
<plavt. rud. 1.393> Qui suos parentes nosceret. O facinus inpudicum, 
<plavt. rud. 1.394> Quam liberam esse oporteat seruire postulare! 
<plavt. rud. 1.395> Nunc eam cum naui scilicet abiisse pessum in altum. 
<plavt. rud. 1.396> Et aurum et argentum fuit lenonis omne ibidem. 
<plavt. rud. 1.397> Credo aliquem immersisse atque eum excepisse. Id misera maestast 
<plavt. rud. 1.398> Sibi eorum euenisse inopiam. Iam istoc magis usus factost 
<plavt. rud. 1.399> Vt eam intro consolerque eam, ne sic se excruciet animi; 
<plavt. rud. 1.400> Nam multa praeter spem scio multis bona euenisse. 
<plavt. rud. 1.401> At ego etiam, qui sperauerint spem decepisse multos. 
<plavt. rud. 1.402> Ergo animus aequos optumum est aerumnae condimentum. 
<plavt. rud. 1.403> Ego eo intro, nisi quid uis. - Eas. Ego quod mihi imperauit 
<plavt. rud. 1.404> Sacerdos, id faciam atque aquam hinc de proxumo rogabo; 
<plavt. rud. 1.405> Nam extemplo, si uerbis suis peterem, daturos dixit. 
<plavt. rud. 1.406> Neque digniorem censeo uidisse anum me quemquam 
<plavt. rud. 1.407> Quoi deos atque homines censeam bene facere magi~ decere. 
<plavt. rud. 1.408> Vt lepide, ut liberaliter, ut honeste atque hau grauate 
<plavt. rud. 1.409> Timidas, egentis, uuidas, eiectas, exanimatas 
<plavt. rud. 1.410> Accepit ad sese, hau secus quam si ex se simus natae! 
<plavt. rud. 1.411> Vt eapse <sic> succincta aquam calefactat, ut lauemus! 
<plavt. rud. 1.412> Nunc, ne morae illi sim, petam hinc aquam unde mi imperauit. 
<plavt. rud. 1.413> Heus ecquis in uillast? Ecquis hoc recludit? Ecquis prodit? 
<plavt. rud. 1.414> Quis est qui nostris tam proterue foribus facit iniuriam?
<plavt. rud. 1.415> Ego sum. Hem! Quid hoc boni est? Eu edepol specie lepida mulierem! 
<plavt. rud. 1.416> Salue, adulescens. Et tu multum salueto, adulescentula. 
<plavt. rud. 1.417> Ad uos uenio. Accipiam hospitio, si mox uenies uesperi, 
<plavt. rud. 1.418> Item ut adfectam; nam nunc nihil est qui te mane munerem. 
<plavt. rud. 1.419> Sed quid ais, mea lepida, hilara? Aha! Nimium familiariter 
<plavt. rud. 1.420> Me attrectas. Pro di inmortales! Veneris effigia haec quidem est. 
<plavt. rud. 1.421> Vt in ocellis hilaritudo est, heia, corpus quoiusmodi, 
<plavt. rud. 1.422> Subuolturium - illud quidem, "subaquilum" uolui dicere -, 
<plavt. rud. 1.423> Vel papillae quoiusmodi, tum quae indoles in sauiost! 
<plavt. rud. 1.424> Non ego sum pollucta pago. Potin ut me apstineas manum? 
<plavt. rud. 1.425> Non licet +te sic placide bellam+ belle tangere? 
<plavt. rud. 1.426> Otium ubi erit, tum tibi operam ludo et deliciae dabo; 
<plavt. rud. 1.427> Nunc quam ob rem huc sum missa, amabo, uel tu mi aias uel neges. 
<plavt. rud. 1.428> Quid nunc uis? Sapienti ornatus quid uelim indicium facit. 
<plavt. rud. 1.429> Meu~ quoque hic sapienti ornatus quid uelim indicium facit. 
<plavt. rud. 1.430> Haec sacerdos Veneris hinc me petere aquam iussit <sibi>. 
<plavt. rud. 1.431> At ego basilicus sum: quem nisi oras guttam non feres. 
<plavt. rud. 1.432> Nostro illum puteum periclo et ferramentis fodimus. 
<plavt. rud. 1.433> Nisi multis blanditiis a me gutta non ferri potest. 
<plavt. rud. 1.434> Qur tu aquam grauare, amabo, quam hostis hosti commodat? 
<plavt. rud. 1.435> Qur tu operam grauare mihi quam ciuis ciui commodat? 
<plavt. rud. 1.436> Immo etiam tibi, mea uoluptas, quae uoles faciam omnia. 
<plavt. rud. 1.437> Eugepae! Saluos sum, haec iam me suam uoluptatem uocat. 
<plavt. rud. 1.438> Dabitur tibi aqua, ne nequiquam me ames. Cedo mi urnam. Cape. 
<plavt. rud. 1.439> Propera, amabo, ecferre. Manta, iam hic ero, uoluptas mea. - 
<plavt. rud. 1.440> Quid sacerdoti me dicam hic demoratam tam diu? 
<plavt. rud. 1.441> Vt etiam nunc misera timeo ubi oculis intueor mare? 
<plavt. rud. 1.450_450> Sed quid ego misera uideo procul in litore?
<plavt. rud. 1.451> Meum erum lenonem Siciliensemque hospitem, 
<plavt. rud. 1.452> Quos periisse ambos misera censebam in mari. 
<plavt. rud. 1.453> Iam illud mali plus nobis uiuit quam ratae. 
<plavt. rud. 1.454> Sed quid ego cesso fugere in fanum ac dicere haec 
<plavt. rud. 1.455> Palaestrae, in aram ut confugiamus priu~ quam huc 
<plavt. rud. 1.456> Scelestus leno ueniat nosque hic opprimat? 
<plavt. rud. 1.457> Confugiam huc, ita res suppetit, subita uia. 
<plavt. rud. 1.458> Pro di inmortales! In aqua numquam credidi 
<plavt. rud. 1.459> Voluptatem inesse tantam. Vt hanc traxi lubens! 
<plavt. rud. 1.460> Nimio minus altus puteus uisust quam prius. 
<plavt. rud. 1.461> Vt sine labore hanc extraxi! Praefiscine! 
<plavt. rud. 1.462> Sati~ nequam sum, utpote qui hodie amare inceperim. 
<plavt. rud. 1.463> Em tibi aquam, mea tu belliata. Em sic uolo 
<plavt. rud. 1.464> Te ferre honeste ut ego fero, ut placeas mihi. 
<plavt. rud. 1.465> Sed ubi tu es, delicata? Cape aquam hanc sis. Vbi es? 
<plavt. rud. 1.466> Amat hercle me, ut ego opinor. Delituit mala. 
<plavt. rud. 1.467> Vbi tu es? Etiamne hanc urnam acceptura es? Vbi es? 
<plavt. rud. 1.468> Commodule meliust. Tandem uero serio, 
<plavt. rud. 1.469> Etiam acceptura es urnam hanc? Vbi tu es gentium? 
<plavt. rud. 1.470> Nusquam hercle equidem illam uideo. Ludos me facit. 
<plavt. rud. 1.471> Adponam hercle urnam iam ego hanc in media uia. 
<plavt. rud. 1.472> Sed autem, quid si hanc hinc apstulerit quispiam, 
<plavt. rud. 1.473> Sacram urnam Veneris? Mi exhibeat negotium. 
<plavt. rud. 1.474> Metuo hercle ne illa mulier mi insidias locet, 
<plavt. rud. 1.475> Vt comprehendar cum sacra urna Veneria. 
<plavt. rud. 1.476> Nempe optumo <me> iure in uinclis enicet 
<plavt. rud. 1.477> Magistratus si quis me hanc habere uiderit. 
<plavt. rud. 1.478> Nam haec litteratast, eapse cantat quoia sit. 
<plavt. rud. 1.479> Iam hercle euocabo hinc hanc sacerdotem foras, 
<plavt. rud. 1.480> Vt hanc accipiat urnam. Accedam huc ad fores. 
<plavt. rud. 1.481> Heus, Agasi Ptolemocratia, cape hanc urnam tibi: 
<plavt. rud. 1.482> Muliercula hanc nescioquae huc ad me detulit. 
<plavt. rud. 1.483> Intro ferundast. Repperi negotium, 
<plavt. rud. 1.484> Siquidem mihi his ultro adgerunda etiam est aqua. - 
<plavt. rud. 1.485>+Qui homo sese miserum et mendicum uolet+, 
<plavt. rud. 1.486> Neptuno credat sese atque aetatem suam: 
<plavt. rud. 1.487> Nam si quis cum eo quid rei commiscuit 
<plavt. rud. 1.488> Ad hoc exemplum amittit ornatum domum. 
<plavt. rud. 1.489> Edepol, Libertas, lepida es quae numquam pedem 
<plavt. rud. 1.490> Voluisti in nauem cum Hercule una imponere. 
<plavt. rud. 1.491> Sed ubi ille meus est hospes qui me perdidit? 
<plavt. rud. 1.492> Atque eccum incedit! Quo malum properas, Labrax? 
<plavt. rud. 1.493> Nam equidem te nequeo consequi tam strenue. 
<plavt. rud. 1.494> Vtinam te priu~ quam oculis uidissem meis 
<plavt. rud. 1.495> Malo cruciatu in Sicilia perbiteres, 
<plavt. rud. 1.496> Quem propter hoc mihi optigit misero mali. 
<plavt. rud. 1.497> Vtinam, quom in aedis me ad te adduxisti <domum>, 
<plavt. rud. 1.498> In carcere illo potius cubuissem die. 
<plavt. rud. 1.499> Deosque inmortalis quaeso, dum uiuas, uti 
<plavt. rud. 1.500> Omnis tui similis hospites habeas tibi. 
<plavt. rud. 1.501> Malam Fortunam in aedis te adduxi meas. 
<plavt. rud. 1.502> Quid mihi scelesto tibi erat auscultatio? 
<plavt. rud. 1.503> Quidue hinc abitio? Quidue in nauem inscensio? 
<plavt. rud. 1.504> Vbi perdidi etiam plus boni quam mihi fuit. 
<plavt. rud. 1.505> Pol minime miror nauis si fractast tibi, 
<plavt. rud. 1.506> Scelu~ te et sceleste parta quae uexit bona. 
<plavt. rud. 1.507> Pessum dedisti me blandimentis tuis. 
<plavt. rud. 1.508> Scelestiorem cenam cenaui tuam 
<plavt. rud. 1.509> Quam quae Thyestae quondam aut posita est Tereo. 
<plavt. rud. 1.510> Perii! Animo male fit. Contine quaeso caput. 
<plavt. rud. 1.511> Pulmoneum edepol nimi~ uelim uomitum uomas. 
<plavt. rud. 1.512> Eheu! Palaestra atque Ampelisca, ubi esti~ nunc? 
<plavt. rud. 1.513> Piscibus in alto, credo, praebent pabulum. 
<plavt. rud. 1.514> Mendicitatem mi optulisti opera tua, 
<plavt. rud. 1.515> Dum tuis ausculto magnidicis mendaciis. 
<plavt. rud. 1.516> Bonam est quod habeas gratiam merito mihi, 
<plavt. rud. 1.517> Qui te ex insulso salsum feci opera mea. 
<plavt. rud. 1.518> Quin tu hinc is a me in maxumam malam crucem? 
<plavt. rud. 1.519> Eas. Easque res agebam commodum. 
<plavt. rud. 1.520> Eheu! Quis uiuit me mortalis miserior? 
<plavt. rud. 1.521> Ego multo tanta miserior quam tu, Labrax. 
<plavt. rud. 1.522> Qui? Quia ego indignus sum, tu dignus qui sies. 
<plavt. rud. 1.523> O scirpe, scirpe, laudo fortunas tuas, 
<plavt. rud. 1.524> Qui semper seruas gloriam aritudinis. 
<plavt. rud. 1.525> Equidem me ad uelitationem exerceo, 
<plavt. rud. 1.526> Nam omnia corusca prae tremore fabulor. 
<plavt. rud. 1.527> Edepol, Neptune, es balineator frigidus: 
<plavt. rud. 1.528> Cum uestimentis postquam aps te abii, algeo. 
<plavt. rud. 1.529> Ne thermopolium quidem ullum instruit, 
<plavt. rud. 1.530> Ita salsam praehibet potionem et frigidam. 
<plavt. rud. 1.531> Vt fortunati sunt fabri ferrarii 
<plavt. rud. 1.532> Qui apud carbones adsident! Semper calent. 
<plavt. rud. 1.533> Vtinam fortuna nunc anetina uterer, 
<plavt. rud. 1.534> Vt quom exiissem ex aqua, arerem tamen. 
<plavt. rud. 1.535> Quid si aliquo ad ludos me pro manduco locem? 
<plavt. rud. 1.536> Quapropter? Quia pol clare crepito dentibus. 
<plavt. rud. 1.537> Iure optumo me +lauisse+ arbitror. 
<plavt. rud. 1.538> Qui? Quia auderem tecum in nauem ascendere, 
<plavt. rud. 1.539> Qui a fundamento mi usque mouisti mare. 
<plavt. rud. 1.540> Tibi auscultaui, tu promittebas mihi 
<plavt. rud. 1.541> Illi esse quaestum maxumum meretricibus, 
<plavt. rud. 1.542> Ibi me conruere posse aiebas ditias. 
<plavt. rud. 1.543> Iam postulabas te, inpurata belua, 
<plavt. rud. 1.544> Totam Siciliam deuoraturum insulam? 
<plavt. rud. 1.545> Quaenam ballaena meum uorauit uidulum, 
<plavt. rud. 1.546> Aurum atque argentum ubi omne compactum fuit? 
<plavt. rud. 1.547> Eadem illa, credo, quae meum marsuppium, 
<plavt. rud. 1.548> Quod plenum argenti fuit in sacciperio. 
<plavt. rud. 1.549> Eheu! Redactus sum usque ad unam hanc tuniculam 
<plavt. rud. 1.550> Et ad hoc misellum pallium. Perii oppido! 
<plavt. rud. 1.551> Vel consociare mihi quidem tecum licet: 
<plavt. rud. 1.552> Aequas habemus partis. Saltem si mihi 
<plavt. rud. 1.553> Mulierculae essent saluae, spes aliquae forent. 
<plavt. rud. 1.554> Nunc si me adulescens Plesidippus uiderit, 
<plavt. rud. 1.555> Quo ab arrabonem pro Palaestra acceperam, 
<plavt. rud. 1.556> Iam is exhibebit hic mihi negotium. 
<plavt. rud. 1.557> Quid, stulte, ploras? Tibi quidem edepol copiast, 
<plavt. rud. 1.558> Dum lingua uiuet, qui rem soluas omnibus. 
<plavt. rud. 1.559> Quid illuc, opsecro, negoti quod duae mulierculae
<plavt. rud. 1.560> Hic in fano Veneris signum flentes amplexae tenent, 
<plavt. rud. 1.561> Nescioquem metuentes miserae? Nocte hac aiunt proxuma 
<plavt. rud. 1.562> Se iactatas atque eiectas hodie esse aiunt e mari. 
<plavt. rud. 1.563> Opsecro hercle, adulescens, ubi istaec sunt quas memoras mulieres? 
<plavt. rud. 1.564> Hic in fano Veneris. Quot sunt? Totidem quot ego et tu sumus. 
<plavt. rud. 1.565> Nemp~ meae? Nemp~ nescio istuc. Qua sunt facie? Scitula. 
<plavt. rud. 1.566> Vel ego amare utramuis possum, si probe adpotus siem. 
<plavt. rud. 1.567> Nemp~ puellae? Nemp~ molestus es. I uise, si lubet. 
<plavt. rud. 1.568> Meas oportet intus esse hic mulieres, mi Charmides. 
<plavt. rud. 1.569> Iuppiter te perdat, et si sunt et si non sunt tamen. 
<plavt. rud. 1.570> Intro rumpam iam huc in Veneris fanum. - In barathrum mauelim. 
<plavt. rud. 1.571> Opsecro, hospes, da mihi aliquid ubi condormiscam loci. 
<plavt. rud. 1.572> Istic ubi uis condormisce; nemo prohibet, puplicum est. 
<plavt. rud. 1.573> At uides me ornatus ut sim uestimentis uuidis: 
<plavt. rud. 1.574> Recipe me in tectum, da mihi uestimenti aliquid aridi 
<plavt. rud. 1.575> Dum arescunt mea; in aliquo tibi gratiam referam loco. 
<plavt. rud. 1.576> Tegillum eccillud, mihi unum id aret; id si uis dabo: 
<plavt. rud. 1.577> Eodem amictus, eodem tectus esse soleo, si pluit. 
<plavt. rud. 1.578> Tu istaec mihi dato: exarescent faxo. Eho an te paenitet, 
<plavt. rud. 1.579> In mari quod elaui, ni hic in terra iterum eluam? 
<plavt. rud. 1.580> Eluas tu anne exunguare ciccum non interduim. 
<plavt. rud. 1.581> Tibi ego numquam quicquam credam nisi si accepto pignore. 
<plavt. rud. 1.582> Tu uel suda uel peri algu uel tu aegrota uel uale. 
<plavt. rud. 1.583> Barbarum hospitem mi in aedis nil moror. Sat litiumst. - 
<plavt. rud. 1.584> Iamne abeis? Venalis illic ductitauit, quisquis est; 
<plavt. rud. 1.585> Non est misericors. Sed quid ego hic asto infelix uuidus? 
<plavt. rud. 1.586> Quin abeo huc in Veneris fanum, ut edormiscam hanc crapulam, 
<plavt. rud. 1.587> Quam potaui praeter animi quam lubuit sententiam? 
<plavt. rud. 1.588> Quasi uinis Graecis Neptunus nobis suffudit mare, 
<plavt. rud. 1.589> Itaque aluom prodi sperauit nobis salsis poculis; 
<plavt. rud. 1.590> Quid opust uerbis? Si inuitare nos paullisper pergeret, 
<plavt. rud. 1.591> Ibidem obdormissemus: nunc uix uiuos amisit domum. 
<plavt. rud. 1.592> Nunc lenonem quid agit intus uisam, conuiuam meum. - 
<plavt. rud. 1.593> Miris modis di ludos faciunt hominibus,
<plavt. rud. 1.594> Mirisque exemplis somnia in somnis danunt: 
<plavt. rud. 1.595> Ne dormientis quidem sinunt quiescere. 
<plavt. rud. 1.596> Velut ego hac nocte quae processit proxuma 
<plavt. rud. 1.597> Mirum atque inscitum somniaui somnium. 
<plavt. rud. 1.598> Ad hirundininum nidum uisa est simia 
<plavt. rud. 1.599> Ascensionem ut faceret admolirier: 
<plavt. rud. 1.599a_599a> Vt in omnibus * * *
<plavt. rud. 1.600> Neque eas eripere quibat inde. Postibi 
<plavt. rud. 1.601> Videtur ad me simia adgredirier, 
<plavt. rud. 1.602> Rogare scalas ut darem utendas sibi. 
<plavt. rud. 1.603> Ego ad hoc exemplum simiae respondeo, 
<plavt. rud. 1.603a_603a>* * *
<plavt. rud. 1.604> Natas ex Philomela ac Progne esse hirundines. 
<plavt. rud. 1.605> Ago cum illa ne quid noceat meis popularibus. 
<plavt. rud. 1.606> Atque illa nimio iam fieri ferocior; 
<plavt. rud. 1.607> Videtur ultro mihi malum minitarier. 
<plavt. rud. 1.608> In ius uocat me. Ibi ego nescioquo modo 
<plavt. rud. 1.609> Iratus uideor mediam arripere simiam; 
<plavt. rud. 1.610> Concludo in uincla bestiam nequissumam. 
<plavt. rud. 1.611> Nunc quam ad rem dicam hoc attinere somnium 
<plavt. rud. 1.612> Numquam hodie quiui ad coniecturam euadere. 
<plavt. rud. 1.613> Sed quid hic in Veneris fano meae uiciniae 
<plavt. rud. 1.614> Clamoris oritur? Animus miratur <meus>. 
<plavt. rud. 1.615> Pro Cyrenenses populares! Vostram ego imploro fidem,
<plavt. rud. 1.616> Agricolae, accolae propinqui qui estis his regionibus, 
<plavt. rud. 1.617> Ferte opem inopiae atque exemplum pessumum pessum date. 
<plavt. rud. 1.618> Vindicate, ne inpiorum potior sit pollentia 
<plavt. rud. 1.619> Quam innocentum, qui se scelere fieri nolunt nobilis. 
<plavt. rud. 1.620> Statuite exemplum inpudenti, date pudori praemium, 
<plavt. rud. 1.621> Facite hic lege potius liceat quam ui uicto uiuere. 
<plavt. rud. 1.622> Currite huc in Veneris fanum, uostram iterum imploro fidem, 
<plavt. rud. 1.623> Qui prope hic adestis quique auditis clamorem meum, 
<plavt. rud. 1.624> Ferte suppetias qui Veneri Veneriaeque antistitae 
<plavt. rud. 1.625> More antiquo in custodelam suom commiserunt caput, 
<plavt. rud. 1.626> Praetorquete iniuriae priu~ collum quam ad uos peruenat. 
<plavt. rud. 1.627> Quid istuc est negoti? Per ego haec genua te optestor, senex, 
<plavt. rud. 1.628> Quisquis es - quin tu ergo omitte genua et quid sit mi expedi 
<plavt. rud. 1.629> Quod tumultues. Teque oro et quaeso, si speras tibi 
<plavt. rud. 1.630> Hoc anno multum futurum sirpe et laserpicium 
<plavt. rud. 1.631> Eamque euenturam exagogam Capuam saluam et sospitem, 
<plavt. rud. 1.632> Atque - ab lippitudine usque siccitas ut sit tibi, - 
<plavt. rud. 1.633> Sanun es? Seu tibi confidis fore multam magydarim, 
<plavt. rud. 1.634> Vt te ne pigeat dare operam mihi quod te orabo, senex. 
<plavt. rud. 1.635> At ego te per crura et talos tergumque optestor tuom, 
<plavt. rud. 1.636> Vt tibi ulmeam uberem esse speres uirgidemiam 
<plavt. rud. 1.637> Et tibi euenturam hoc anno uberem messem mali. 
<plavt. rud. 1.638> Vt mi istuc dicas negoti quid sit quod tumultues. 
<plavt. rud. 1.639> Qui lubet maledicere? Equidem tibi bona exoptaui omnia. 
<plavt. rud. 1.640> Bene equidem tibi dico, qui te digna ut eueniant precor. 
<plavt. rud. 1.641> Opsecro, hoc praeuortere ergo. Quid negotist? Mulieres 
<plavt. rud. 1.642> Duae innocentes intus hic sunt, tui indigentes auxili, 
<plavt. rud. 1.643> Quibus aduorsum ius legesque insignite iniuria hic 
<plavt. rud. 1.644> Facta est fitque in Veneris fano; tum sacerdos Veneria 
<plavt. rud. 1.645> Indigne adflictatur. Quis homo est tanta confidentia 
<plavt. rud. 1.646> Qui sacerdotem uiolare audeat? Sed eae mulieres 
<plavt. rud. 1.647> Quae sunt? Aut quid is iniqui fit? Das operam, eloquar. 
<plavt. rud. 1.648> Veneris signum sunt amplexae. Nunc <homo audacissumus>
<plavt. rud. 1.649> Eas deripere uolt. Eas ambas esse oportet <liberas>. 
<plavt. rud. 1.650> Quis istic est qui deos tam parui pendit? Vis <dicam tibi?>
<plavt. rud. 1.651> Fraudis, sceleris, parricidi, peiiuri plenissumus, 
<plavt. rud. 1.652> Legerupa inpudens, inpurus, inuerecundissumus, 
<plavt. rud. 1.653> Vno uerbo apsoluam, lenost: quid illum porro praedicem? 
<plavt. rud. 1.654> Edepol infortunio hominem praedicas donabilem. 
<plavt. rud. 1.655> Qui sacerdoti scelestus faucis interpresserit. 
<plavt. rud. 1.656> At malo cum magno suo fecit hercle. Ite istinc foras, 
<plavt. rud. 1.657> Turbalio, Sparax. Vbi estis? I opsecro intro, subueni 
<plavt. rud. 1.658> Illis. iterum haud imperabo. Sequimini hac. Age nunciam, 
<plavt. rud. 1.659> Iube oculos elidere, itidem ut sepiis faciunt coqui. 
<plavt. rud. 1.660> Proripite hominem pedibus huc itidem quasi occisam suem. - 
<plavt. rud. 1.661> Audio tumultum. Opinor, leno pugnis pectitur. 
<plavt. rud. 1.662> Nimi~ uelim inprobissumo homini malas edentauerint. 
<plavt. rud. 1.663> Sed eccas ipsae huc egrediuntur timidae e fano mulieres. 
<plavt. rud. 1.664> Nunc id est quom omnium copiarum atque opum,
<plavt. rud. 1.665> Auxili, praesidi uiduitas nos tenet. 
<plavt. rud. 1.666><Nec salust> nec uiast quae salutem adferat, 
<plavt. rud. 1.667><Nec quam in partem> ingredi persequamur 
<plavt. rud. 1.668> Scimus: tanto in metu nunc sumus ambae, 
<plavt. rud. 1.669><Tanta> inportunitas tantaque iniuria 
<plavt. rud. 1.670> Orta in nos est modo hic intus ab nostro ero, 
<plavt. rud. 1.671> Quin scelestus sacerdotem anum praecipes 
<plavt. rud. 1.672> Reppulit, propulit perquam indignis modis 
<plavt. rud. 1.673> Nosque ab signo intumo ui deripuit sua. 
<plavt. rud. 1.674> Sed nunc sese ut ferunt res fortunaeque nostrae, 
<plavt. rud. 1.675> Par moriri est. Neque est melius morte in malis 
<plavt. rud. 1.676> Rebus miseris. Quid est? Quae illaec oratiost? 
<plavt. rud. 1.677> Cesso ego has consolari. Heus Palaestra! Qui uocat? 
<plavt. rud. 1.678> Ampelisca. Opsecro, quis est qui uocat? 
<plavt. rud. 1.679> Quis is est qui nominat? Si respexis, scies. 
<plavt. rud. 1.680> O salutis meae spes. Tace ac bono animo es. 
<plavt. rud. 1.680a_680a> Me uide. Si modo id liceat, uis ne opprimat,
<plavt. rud. 1.681> Quae uis uim mi adferam ipsa adigit. Ah! Desine, 
<plavt. rud. 1.681a_681a> Nimis inepta es.
<plavt. rud. 1.682> Desiste dictis nunciam miseram me consolari;
<plavt. rud. 1.683> Nisi quid re praesidium apparas, Trachalio, acta haec res est. 
<plavt. rud. 1.684> Certumst moriri quam hunc pati <saeuire> lenonem in me. 
<plavt. rud. 1.685> Sed muliebri animo sum tamen: miserae <quom uenit> in mentem 
<plavt. rud. 1.686> Mihi mortis, metu~ membra occupat. Edepol diem hunc acerbum! 
<plavt. rud. 1.687> Bonum animum habete. Nam, opsecro, unde iste animus mi inuenitur? 
<plavt. rud. 1.688> Ne, inquam, timete; adsidite hic in ara. Quid istaec ara 
<plavt. rud. 1.689> Prodesse nobis <plus> potest quam signum in fano hic intus 
<plavt. rud. 1.690> Veneris, quod amplexae modo, unde abreptae per uim miserae? 
<plavt. rud. 1.691> Sedete hic modo, ego hinc uos tamen tutabor. Aram habete hanc 
<plavt. rud. 1.692> Vobis pro castris, moenia hinc ego uos defensabo; 
<plavt. rud. 1.693> Praesidio Veneris malitiae lenonis contra incedam. 
<plavt. rud. 1.694> Tibi auscultamus et, Venus alma, ambae te opsecramus, 
<plavt. rud. 1.695> Aram amplexantes hanc tuam lacrumantes, genibus nixae, 
<plavt. rud. 1.696> In custodelam nos tuam ut recipias et tutere; 
<plavt. rud. 1.697> Illos scelestos qui tuom fecerunt fanum parui 
<plavt. rud. 1.698> Fac ut ulciscare nosque ut hanc tua pace aram opsidere 
<plavt. rud. 1.699> Patiare: lautae ambae sumus opera Neptuni noctu, 
<plavt. rud. 1.700> Ne indignum id habeas neue idcirco nobis uitio uortas, 
<plavt. rud. 1.701> Si quippiamst minu~ quod bene esse lautum tu arbitrare. 
<plavt. rud. 1.702> Venus, aequom has petere intellego: decet aps te id impetrari; 
<plavt. rud. 1.703> Ignoscere his te conuenit: metus has id ut faciant subigit. 
<plavt. rud. 1.704> Te ex concha natam esse autumant, caue tu harum conchas spernas. 
<plavt. rud. 1.705> Sed optume eccum exit senex patronus mihique et uobis. 
<plavt. rud. 1.706> Exi e fano, natum quantum est hominum sacrilegissume.
<plavt. rud. 1.707> Vos in aram abite sessum. Sed ubi sunt? Huc respice. 
<plavt. rud. 1.708> Optume, istuc uolueramus. Iube modo accedat prope. 
<plavt. rud. 1.709> Tun legerupionem hic nobis cum dis facere postulas? 
<plavt. rud. 1.710> Pugnum in os impinge. Iniqua haec patior cum pretio tuo. 
<plavt. rud. 1.711> At etiam minitatur audax? ius meum ereptum est mihi, 
<plavt. rud. 1.712> Meas mihi ancillas inuito me eripis. Habe iudicem 
<plavt. rud. 1.713> De senatu Cyrenensi quemuis opulentum uirum, 
<plavt. rud. 1.714> Si tuas esse oportet niue eas esse oportet liberas 
<plavt. rud. 1.715> Neu te in carcerem compingi aequom est aetatemque ibi 
<plavt. rud. 1.716> Te usque habitare, donec totum carcerem contriueris. 
<plavt. rud. 1.717> Non hodie isti rei auspicaui, ut cum furcifero fabuler. 
<plavt. rud. 1.718> Te ego appello. Cum istoc primum qui te nouit disputa. 
<plavt. rud. 1.719> Tecum ago. Atqui mecum agendumst. Suntne illae ancillae tuae? 
<plavt. rud. 1.720> Sunt. Agedum ergo, tange utramuis digitulo minimo modo. 
<plavt. rud. 1.721> Quid si attigero? Extemplo hercle ego te follem pugilatorium 
<plavt. rud. 1.722> Faciam et pendentem incursabo pugnis, peiiurissume. 
<plavt. rud. 1.723> Mihi non liceat meas ancillas Veneris de ara abducere? 
<plavt. rud. 1.724> Non licet: ita est lex apud nos - Mihi cum uostris legibus 
<plavt. rud. 1.725> Nihil est commerci. Equidem istas iam ambas educam foras. 
<plavt. rud. 1.726> Tu, senex, si istas amas, huc arido argentost opus; 
<plavt. rud. 1.727> Si autem Veneri complacuerunt, habeat, si argentum dabit. 
<plavt. rud. 1.728> Di tibi argentum! Nunc adeo meam ut scias sententiam, 
<plavt. rud. 1.729> Occipito modo illis adferre uim ioculo pauxillulum, 
<plavt. rud. 1.730> Ita ego te hinc ornatum amittam tu ipsus te ut non noueris. 
<plavt. rud. 1.731> Vos adeo, ubi ego innuero uobis, ni ei caput exoculassitis, 
<plavt. rud. 1.732> Quasi murteta iunci, item ego uos uirgis circumuinciam. 
<plavt. rud. 1.733> Vi agis. Etiam uim proportas, flagiti flagrantia? 
<plavt. rud. 1.734> Tun, trifurcifer, mihi audes inclementer dicere? 
<plavt. rud. 1.735> Fateor, ego trifurcifer sum, tu es homo adprime probus: 
<plavt. rud. 1.736> Numqui minus hasce esse oportet liberas? Quid, liberas? 
<plavt. rud. 1.737> Atque eras tuas quidem hercle atque ex germana Graecia; 
<plavt. rud. 1.738> Nam altera haec est nata Athenis ingenuis parentibus. 
<plavt. rud. 1.739> Quid ego ex te audio? Hanc Athenis esse natam liberam. 
<plavt. rud. 1.740> Mea popularis, opsecro, haec est? Non tu Cyrenensis es? 
<plavt. rud. 1.741> Immo Athenis natus altusque educatusque Atticis. 
<plavt. rud. 1.742> Opsecro, defende ciuis tuas, senex. O filia 
<plavt. rud. 1.743> Mea, quom hanc uideo, mearum me apsens miseriarum commones; 
<plavt. rud. 1.744> Trima quae periit mi iam tanta esset, si uiuit, scio. 
<plavt. rud. 1.745> Argentum ego pro istisce ambabus quoiae erant domino dedi; 
<plavt. rud. 1.746> Quid mea refert Athenis natae haec an Thebis sient, 
<plavt. rud. 1.747> Dum mihi recte seruitutem seruiant? Itane, inpudens? 
<plavt. rud. 1.748> Tune hic, feles uirginalis, liberos parentibus 
<plavt. rud. 1.749> Sublectos habebis atque indigno quaestu conteres? 
<plavt. rud. 1.750> Nam huic alterae quae patria sit profecto nescio, 
<plavt. rud. 1.751> Nisi scio probiorem hanc esse quam te, inpuratissume. 
<plavt. rud. 1.752> Tuae istae sunt? Contende ergo uter sit tergo - uerior: 
<plavt. rud. 1.753> Ni offerrumentas habebis pluris in tergo tuo 
<plavt. rud. 1.754> Quam ulla nauis longa clauos, tum ego ero mendacissumus: 
<plavt. rud. 1.755> Postea aspicito meum, quando ego tuom inspectauero: 
<plavt. rud. 1.756> Ni erit tam sincerum ut quiuis dicat ampullarius 
<plavt. rud. 1.757> Optumum esse operi faciundo corium et sincerissumum, 
<plavt. rud. 1.758> Quid caussaest quin uirgis te usque ad saturitatem sauciem? 
<plavt. rud. 1.759> Quid illas spectas? Quas si attigeris, oculos eripiam tibi. 
<plavt. rud. 1.760> Atqui, quia uotas, utramque iam mecum abducam semul. 
<plavt. rud. 1.761> Quid facies? Volcanum adducam, is Venerist aduorsarius. 
<plavt. rud. 1.762> Quo illic it? Heus, ecquis hic est? Heus! Attigeris ostium, 
<plavt. rud. 1.763> Iam hercle tibi messis in ore fiet mergis pugneis. 
<plavt. rud. 1.764> Nullum habemus ignem, ficis uictitamus aridis. 
<plavt. rud. 1.765> Ego dabo ignem, siquidem in capite tuo conflandi copiast. 
<plavt. rud. 1.766> Ibo hercle aliquo quaeritatum ignem. Quid quom inueneris? 
<plavt. rud. 1.767> Ignem magnum hic faciam. Quin inhumanum exuras tibi? 
<plavt. rud. 1.768> Immo hasce ambas hic in ara ut uiuas comburam, id uolo. 
<plavt. rud. 1.769> Iam hercle ego te continuo barba arripiam, in ignem coniciam 
<plavt. rud. 1.770> Teque ambustulatum obiciam magnis auibus pabulum. 
<plavt. rud. 1.771> Quom coniecturam egomet mecum facio, haec illast simia 
<plavt. rud. 1.772> Quae has hirundines ex nido uolt eripere ingratieis, 
<plavt. rud. 1.773> Quod ego in somnis somniaui. Scin quid tecum oro, senex? 
<plavt. rud. 1.774> Vt illas serues, uim defendas, dum ego erum adduco meum. 
<plavt. rud. 1.775> Quaere erum atque adduce. At hic ne - maxumo malo suo 
<plavt. rud. 1.776> Si attigerit siue occeptassit. Cura. Curatumst, abi. 
<plavt. rud. 1.777> Hunc quoque adserua ipsum ne quo abitat; nam promissimus 
<plavt. rud. 1.778> Carnufici aut talentum magnum aut hunc hodie sistere. 
<plavt. rud. 1.779> Abi modo, ego dum hoc <curabo> recte. Iam ego reuenero. 
<plavt. rud. 1.780> Vtrum tu, leno, cum malo lubentius
<plavt. rud. 1.781> Quiescis an sic sine malo, si copiast? 
<plavt. rud. 1.782> Ego quae tu loquere flocci non facio, senex. 
<plavt. rud. 1.783> Meas quidem te inuito et Venere et summo Ioue 
<plavt. rud. 1.784> De ara capillo iam deripiam. Tangedum. 
<plavt. rud. 1.785> Tangam hercle uero. Agedum ergo, accede huc modo. 
<plavt. rud. 1.786> Iubedum recedere istos ambo illuc modo. 
<plavt. rud. 1.787> Immo ad te accedent. Non hercle equidem censeo. 
<plavt. rud. 1.788> Quid ages si accedent propius? Ego recessero. 
<plavt. rud. 1.789> Verum, senex, si te umquam in urbe offendero, 
<plavt. rud. 1.790> Numquam hercle quisquam me lenonem dixerit 
<plavt. rud. 1.791> Si te non ludos pessumos dimissero. 
<plavt. rud. 1.792> Facito istuc quod minitare; sed nunc interim, 
<plavt. rud. 1.793> Si illas attigeris, dabitur tibi magnum malum. 
<plavt. rud. 1.794> Quam magnum uero? Quantum lenoni sat est. 
<plavt. rud. 1.795> Minacias ego flocci non faciam tuas, 
<plavt. rud. 1.796> Equidem has te inuito iam ambas rapiam. Tangedum. 
<plavt. rud. 1.797> Tangam hercle uero. Tanges, at scin quo modo? 
<plavt. rud. 1.798> I dum, Turbalio, curriculo, adferto domo 
<plavt. rud. 1.799> Duas clauas. Clauas? Sed probas. Propera cito. 
<plavt. rud. 1.800> Ego te hodie faxo recte acceptum ut dignus es. 
<plavt. rud. 1.801> Eheu! Scelestus galeam in naui perdidi; 
<plavt. rud. 1.802> Nunc mi opportuna hic esset, salua si foret. 
<plavt. rud. 1.803> Licet saltem istas mi appellare? Non licet. 
<plavt. rud. 1.805_805> Ehem! Optume edepol eccum clauator aduenit.
<plavt. rud. 1.806> Illud quidem edepol tinnimentum est auribus. 
<plavt. rud. 1.807> Age accipe illinc alteram clauam, Sparax. 
<plavt. rud. 1.808> Age, alter istinc, alter hinc adsistite. 
<plavt. rud. 1.809> Adsistite ambo. Sic. Audite nunciam 
<plavt. rud. 1.810> Si hercle illic illas hodie digito tetigerit 
<plavt. rud. 1.811> Inuitas, nei istunc istis inuitassitis 
<plavt. rud. 1.812> Vsque adeo donec qua domum abeat nesciat, 
<plavt. rud. 1.813> Periistis ambo. Si appellabit quempiam, 
<plavt. rud. 1.814> Vos respondetote istinc istarum uicem; 
<plavt. rud. 1.815> Sin ipse abitere hinc uolet, quantum potest 
<plavt. rud. 1.816> Extemplo amplectitote crura fustibus. 
<plavt. rud. 1.817> Etiam me abire hinc non sinent? Dixi satis. 
<plavt. rud. 1.818> Et ubi ille cum ero seruos huc aduenerit, 
<plavt. rud. 1.819> Qui erum accersiuit, itote extemplo domum. 
<plavt. rud. 1.820> Curate haec sultis magna diligentia. - 
<plavt. rud. 1.821> Heu hercle! Ne istic fana mutantur cito: 
<plavt. rud. 1.822> Iam hoc Herculei est, Veneris fanum quod fuit, 
<plavt. rud. 1.823> Ita duo destituit signa hic cum clauis senex. 
<plavt. rud. 1.824> Non hercle quo hinc nunc gentium aufugiam scio, 
<plavt. rud. 1.825> Ita nunc mi utrumque saeuit, et terra et mare. 
<plavt. rud. 1.826> Palaestra! Quid uis? Apage, controuorsia est, 
<plavt. rud. 1.827> Haec quidem Palaestra quae respondit non mea est. 
<plavt. rud. 1.828> Heus, Ampelisca! Caue sis infortunio. 
<plavt. rud. 1.829>+Vt potest, ignaui+ homines sati~ recte monent. 
<plavt. rud. 1.830> Sed uobis dico, heus uos! Num molestiaest 
<plavt. rud. 1.831> Me adire ad illas propius? Nihil - nobis quidem. 
<plavt. rud. 1.832> Numquid molestum mihi erit? Nihil, si caueris. 
<plavt. rud. 1.833> Quid est quod caueam? Em! A crasso infortunio. 
<plavt. rud. 1.834> Quaeso hercle abire ut liceat. Abeas, si uelis. 
<plavt. rud. 1.835> Bene hercle factum. Habeo uobis gratiam. 
<plavt. rud. 1.836> Non cedam potius. Illic astato ilico. 
<plavt. rud. 1.837> Edepol proueni nequiter multis modis. 
<plavt. rud. 1.838> Certumst hasce hodie usque opsidione uincere. 
<plavt. rud. 1.839> Meamne ille amicam leno ui, uiolentia 
<plavt. rud. 1.840> De ara deripere Veneris uoluit? Admodum. 
<plavt. rud. 1.841> Quin occidisti extemplo? Gladius non erat. 
<plavt. rud. 1.842> Caperes aut fustem aut lapidem. Quid? Ego quasi canem 
<plavt. rud. 1.843> Hominem insectarer lapidibus nequissumum? 
<plavt. rud. 1.844> Nunc pol ego perii, Plesidippus eccum adest. 
<plavt. rud. 1.845> Conuorret iam hic me totum cum puluisculo. 
<plavt. rud. 1.846> Etiamne in ara tunc sedebant mulieres, 
<plavt. rud. 1.847> Quom ad me profectu~s ire? Ibidem nunc sedent. 
<plavt. rud. 1.848> Quis illas nunc illic seruat? Nescioquis senex, 
<plavt. rud. 1.849> Vicinus Veneris; is dedit operam optumam. 
<plavt. rud. 1.850> Is nunc cum seruis seruat. Ego mandaueram. 
<plavt. rud. 1.851> Duc me ad lenonem recta. Vbi illic est homo? 
<plavt. rud. 1.852> Salue. Salutem nil moror. Opta ocius: 
<plavt. rud. 1.853> Rapi te optorto collo mauis an trahi? 
<plavt. rud. 1.854> Vtrumuis opta dum licet. Neutrum uolo. 
<plavt. rud. 1.855> Abi sane ad litus curriculo, Trachalio, 
<plavt. rud. 1.856> Iube illos in urbem ire obuiam ad portum mihi, 
<plavt. rud. 1.857> Quos mecum duxi, hunc qui ad carnuficem traderent. 
<plavt. rud. 1.858> Post huc redito atque agitato hic custodiam. 
<plavt. rud. 1.859> Ego hunc scelestum in ius rapiam exsulem. 
<plavt. rud. 1.860> Age, ambula in ius. Quid ego deliqui? Rogas? 
<plavt. rud. 1.861> Quin arrabonem a me accepisti ob mulierem 
<plavt. rud. 1.862> Et eam hinc abduxti? Non auexi. Qur negas? 
<plavt. rud. 1.863> Quia pol prouexi: auehere non quiui miser. 
<plavt. rud. 1.864> Equidem tibi me dixeram praesto fore 
<plavt. rud. 1.865> Apud Veneris fanum: <num> quid muto? Sumne ibi? 
<plavt. rud. 1.866> In iure caussam dicito, hic uerbum sat est: 
<plavt. rud. 1.867> Sequere. Opsecro te, subueni mi, Charmides. 
<plavt. rud. 1.868> Rapior optorto collo. Quis me nominat? 
<plavt. rud. 1.869> Viden me ut rapior? Video atque inspecto lubens. 
<plavt. rud. 1.870> Non subuenire mi audes? Quis homo te rapit? 
<plavt. rud. 1.871> Adulescens Plesidippus. Vt nanctu~s habe. 
<plavt. rud. 1.872> Bono animo meliust te in neruom conrepere. 
<plavt. rud. 1.873> Tibi optigit quod plurumi exoptant sibi. 
<plavt. rud. 1.874> Quid id est? Vt id quod quaerant inueniant sibi. 
<plavt. rud. 1.875> Sequere, opsecro, me. Pariter suades qualis es: 
<plavt. rud. 1.876> Tu in neruom rapere, eo me opsecras ut te sequar. 
<plavt. rud. 1.877> Etiam retentas? Perii! Verum sit uelim. 
<plavt. rud. 1.878> Tu, mea Palaestra et Ampelisca, ibidem ilico 
<plavt. rud. 1.879> Manete dum ego huc redeo. Equidem suadeo 
<plavt. rud. 1.880> Vt ad nos abeant potius, dum recipis. Placet, 
<plavt. rud. 1.881> Bene facitis. Fures mi estis. Quid, fures? Rape. 
<plavt. rud. 1.882> Oro, opsecro, Palaestra. Sequere, carnufex. 
<plavt. rud. 1.883> Hospes - Non sum hospes, repudio hospitium tuom. 
<plavt. rud. 1.884> Sicine me spernis? Sic ago. Semel bibo. 
<plavt. rud. 1.885> Di te infelicent! - Isti capiti dicito. 
<plavt. rud. 1.886> Credo alium in aliam beluam hominem uortier: 
<plavt. rud. 1.887> Illic in columbum, credo, leno uortitur, 
<plavt. rud. 1.888> Nam in columbari collus hau multo post erit; 
<plavt. rud. 1.889> In neruom ille hodie nidamenta congeret. 
<plavt. rud. 1.890> Verum tamen ibo ei aduocatus ut siem, 
<plavt. rud. 1.891> Si qui mea opera citius - addici potest. - 
<plavt. rud. 1.892> Bene factum et uolup est me hodie bis mulierculis 
<plavt. rud. 1.893> Tetulisse auxilium. Iam clientas repperi, 
<plavt. rud. 1.894> Atque ambas forma scitula atque aetatula. 
<plavt. rud. 1.895> Sed uxor scelesta me omnibus seruat modis, 
<plavt. rud. 1.896> Ne quid significem quippiam mulierculis. 
<plavt. rud. 1.897> Sed Gripus seruos noster quid rerum gerat 
<plavt. rud. 1.898> Miror, de nocte qui abiit piscatum ad mare. 
<plavt. rud. 1.899> Pol magi~ sapisset si dormiuisset domi, 
<plavt. rud. 1.900> Nam nunc et operam ludos facit et retiam, 
<plavt. rud. 1.901> Vt tempestas est nunc atque ut noctu fuit. 
<plavt. rud. 1.902> In digitis hodie percoquam quod ceperit, 
<plavt. rud. 1.903> Ita fluctuare uideo uehementer mare. 
<plavt. rud. 1.904> Sed ad prandium uxor me uocat. Redeo domum. 
<plavt. rud. 1.905> Iam meas opplebit auris uaniloquentia. - 
<plavt. rud. 1.906> Neptuno has ago gratias meo patrono,
<plavt. rud. 1.907> Qui salsis locis incolit pisculentis, 
<plavt. rud. 1.908> Quom me ex suis locis pulchre ornatum expediuit, 
<plavt. rud. 1.909> Templis redducem, pluruma praeda onustum, 
<plavt. rud. 1.910> Salute horiae, quae in mari fluctuoso 
<plavt. rud. 1.911> Piscatu nouo me uberi compotiuit 
<plavt. rud. 1.912> Miroque modo atque incredibili hic piscatus mihi lepide euenit,
<plavt. rud. 1.913> Neque piscium ullam unciam hodie pondo cepi, nisi hoc quod fero hic in rete.
<plavt. rud. 1.915_915> Nam ut de nocte multa inpigreque exsurrexi,
<plavt. rud. 1.916> Lucrum praeposiui sopori et quieti: 
<plavt. rud. 1.917> Tempestate saeua experiri expetiui 
<plavt. rud. 1.918> Paupertatem eri qui et meam seruitutem 
<plavt. rud. 1.919> Tolerarem, opera hau fui parcu~ mea.
<plavt. rud. 1.920> Nimis homo nihilist quist piger nimisque id genus odi ego male.
<plavt. rud. 1.921> Vigilare decet hominem qui uolt sua temperi conficere officia.
<plavt. rud. 1.922> Non enim illum exspectare <id> oportet, dum eru~ se ad suom suscitet officium. 
<plavt. rud. 1.923> Nam qui dormiunt lubenter sine lucro et cum malo quiescunt.
<plavt. rud. 1.924> Nam ego nunc mihi, qui inpiger fui,
<plavt. rud. 1.925> Repperi ut piger si uelim siem: 
<plavt. rud. 1.925a_925a> Hoc ego in mari quidquid hic inest
<plavt. rud. 1.926> Repperi. Quidquid inest, graue quidemst; aurum hic 
<plavt. rud. 1.926a_926a> Ego inesse reor; nec mihi conscius est ullus homo.
<plavt. rud. 1.927>+Nunc haec tibi occasio, Gripe, optigit ut liberes ex populo praeter te+.
<plavt. rud. 1.928> Nunc sic faciam, sic consilium est: ad erum ueniam docte atque astu.
<plavt. rud. 1.929> Pauxillatim pollicitabor pro capite argentum ut sim liber. 
<plavt. rud. 1.930> Iam ubi liber ero, igitur demum instruam agrum atque aedis, mancupia, 
<plavt. rud. 1.931> Nauibu~ magnis mercaturam faciam, apud reges rex perhibebor. 
<plavt. rud. 1.932> Post animi caussa mihi nauem faciam atque imitabor Stratonicum, 
<plavt. rud. 1.933> Oppida circumuectabor. 
<plavt. rud. 1.933a_933a> Vbi nobilitas mea erit clara,
<plavt. rud. 1.934> Oppidum magnum communibo; 
<plavt. rud. 1.934a_934a> Ei ego urbi Gripo indam nomen,
<plavt. rud. 1.935> Monumentum meae famae et factis, 
<plavt. rud. 1.935a_935a> Ibi qui regnum magnum instituam.
<plavt. rud. 1.936> Magnas res hic agito in mentem 
<plavt. rud. 1.936a_936a> Instruere. Hunc nunc uidulum condam.
<plavt. rud. 1.937> Sed hic rex cum aceto pransurust 
<plavt. rud. 1.937a_937a> Et sale sine bono pulmento.
<plavt. rud. 1.938> Heus, mane. Quid maneam? Dum hanc tibi quam trahi~ rudentem complico.
<plavt. rud. 1.939> Mitte modo. At pol ego te adiuuo nam bonis quod bene fit hau perit. 
<plavt. rud. 1.940> Turbida tempestas heri fuit, 
<plavt. rud. 1.941> Nil habeo, adulescens, piscium, ne tu mihi esse postules; 
<plavt. rud. 1.942> Non uides referre me uuidum retem sine squamoso pecu? 
<plavt. rud. 1.943> Non edepol piscis expeto quam tui sermonis sum indigens. 
<plavt. rud. 1.944> Enicas iam me odio, quisquis es. Non sinam ego abire hinc te. Mane. 
<plavt. rud. 1.945> Caue sis malo. Quid tu, malum, nam me retrahis? Audi. 
<plavt. rud. 1.946> Non audio. At pol qui audies post. Quin loquere quid uis. 
<plavt. rud. 1.947> Eho modo est operae pretium quod tibi ego narrare uolo.
<plavt. rud. 1.948> Eloqueren quid id est? Vide num quispiam consequitur prope nos. 
<plavt. rud. 1.949> Ecquid est quod mea referat? Scilicet.
<plavt. rud. 1.950> Sed boni consili ecquid in te mihi est? 
<plavt. rud. 1.951> Quid negoti est modo dice. Dicam, tace, 
<plavt. rud. 1.953_953> Si fidem modo das mihi te non fore infidum.
<plavt. rud. 1.955_955> Do fidem tibi, fidus ero, quisquis es. Audi.
<plavt. rud. 1.956> Furtum ego uidi qui faciebat;
<plavt. rud. 1.956a_956a> Noueram dominum, id quoi fiebat,
<plavt. rud. 1.957> Post ad furem egomet deuenio 
<plavt. rud. 1.957a_957a> Feroque ei condicionem hoc pacto:
<plavt. rud. 1.958>"Ego istuc furtum scio quoi factum est; 
<plavt. rud. 1.958a_958a> Nunc mihi si uis dare dimidium,
<plavt. rud. 1.959> Indicium domino non faciam." 
<plavt. rud. 1.959a_959a> Is mihi nihil etiam respondit.
<plavt. rud. 1.960> Quid inde aequom est dari mihi? Dimidium 
<plavt. rud. 1.961> Volo ut dicas. Immo hercle etiam plus, 
<plavt. rud. 1.961a_961a> Nam nisi dat, domino dicundum
<plavt. rud. 1.962> Censeo. Tuo consilio faciam. 
<plavt. rud. 1.962a_962a> Nunc aduorte animum; namque hoc om-
<plavt. rud. 1.962b_962b> Ne attinet ad te. Quid factumst?
<plavt. rud. 1.963> Vidulum istum quoius est noui ego hominem iam pridem. Quid est?
<plavt. rud. 1.964> Et quo pacto periit. At ego quo pacto inuentust scio 
<plavt. rud. 1.965> Et qui inuenit hominem noui et dominus qui nunc est scio. 
<plavt. rud. 1.966> Nihilo pol pluris tua hoc quam quanti illud refert mea: 
<plavt. rud. 1.967> Ego illum noui quoius nunc est, tu illum quoius antehac fuit. 
<plavt. rud. 1.968> Hunc homo feret a me nemo, ne tu te speres potis. 
<plavt. rud. 1.969> Non ferat si dominus ueniat? Dominus huic, ne frustra sis, 
<plavt. rud. 1.970> Nisi ego nemo natust, hunc qui cepi in uenatu meo. 
<plavt. rud. 1.971> Itane uero? Ecquem esse dices in mari piscem meum? 
<plavt. rud. 1.972> Quos quom capio, siquidem cepi, mei sunt; habeo pro meis, 
<plavt. rud. 1.973> Nec manu adseruntur neque illinc partem quisquam postulat. 
<plavt. rud. 1.974> In foro palam omnis uendo pro meis uenalibus. 
<plavt. rud. 1.975> Mare quidem commune certost omnibus. Adsentio: 
<plavt. rud. 1.976> Qui minus hunc communem quaeso mihi esse oportet uidulum? 
<plavt. rud. 1.977> In mari inuentust communi. Esne inpudenter inpudens? 
<plavt. rud. 1.978> Nam si istuc ius sit quod memoras, piscatores perierint. 
<plavt. rud. 1.979> Quippe quom extemplo in macellum pisces prolati sient, 
<plavt. rud. 1.980> Nemo emat, suam quisque partem piscium poscant sibi, 
<plavt. rud. 1.981> Dicant in mari communi captos. Quid ais, inpudens? 
<plavt. rud. 1.982> Ausu~s etiam comparare uidulum cum piscibus? 
<plavt. rud. 1.983> Eadem tandem res uidetur? In manu non est mea: 
<plavt. rud. 1.984> Vbi demisi retem atque hamum, quidquid haesit extraho. 
<plavt. rud. 1.985> Meum quod rete atque hami nancti sunt meum potissumumst. 
<plavt. rud. 1.986> Immo hercle haud est, siquidem quod uas excepisti. Philosophe! 
<plavt. rud. 1.987> Sed tu enumquam piscatorem uidisti, uenefice, 
<plavt. rud. 1.988> Vidulum piscem cepisse aut protulisse ullum in forum? 
<plavt. rud. 1.989> Non enim tu hic quidem occupabis omnis quaestus quos uoles: 
<plavt. rud. 1.990> Et uitorem et piscatorem te esse, inpure, postulas. 
<plavt. rud. 1.991> Vel te mihi monstrare oportet piscis qui sit uidulus, 
<plavt. rud. 1.992> Vel quod in mari non natum est neque habet squamas ne feras. 
<plavt. rud. 1.993> Quid, tu numquam audisti esse antehac uidulum piscem? Scelus, 
<plavt. rud. 1.994> Nullus est. Immo est profecto; ego qui sum piscator scio; 
<plavt. rud. 1.995> Verum rare capitur, nullus minu~ saepe ad terram uenit. 
<plavt. rud. 1.996> Nil agis, dare uerba speras mihi te posse, furcifer. 
<plavt. rud. 1.997> Quo colore est, hoc colore capiuntur pauxilluli; 
<plavt. rud. 1.998> Sunt alii puniceo corio, magni item; atque atri. Scio. 
<plavt. rud. 1.999> Tu hercle, opino, in uidulum te bis conuortes, nisi caues: 
<plavt. rud. 1.1000> Fiet tibi puniceum corium, postea atrum denuo. 
<plavt. rud. 1.1001> Quod scelus hodie hoc inueni! Verba facimus, it dies. 
<plavt. rud. 1.1002> Vide sis quoiius arbitratu nos uis facere. Viduli 
<plavt. rud. 1.1003> Arbitratu. <Itane?> Ita enim uero. Stultus es. Salue, Thales. 
<plavt. rud. 1.1004> Tu istunc hodie non feres, nisi das sequestrum aut arbitrum 
<plavt. rud. 1.1005> Quoiius haec res arbitratu fiat. Quaeso, sanun es? 
<plavt. rud. 1.1006> Elleborosus sum. Ego cerritus, hunc non amittam tamen. 
<plavt. rud. 1.1007> Verbum etiam adde unum, iam in cerebro colaphos apstrudam tuo; 
<plavt. rud. 1.1008> Iam ego te hic, itidem quasi peniculus nouos exurgeri solet, 
<plavt. rud. 1.1009> Ni hunc amittis, exurgebo quidquid umoris tibist. 
<plavt. rud. 1.1010> Tange: adfligam ad terram te itidem ut piscem soleo polypum. 
<plavt. rud. 1.1011> Vis pugnare? Quid opust? Quin tu potius praedam diuide. 
<plavt. rud. 1.1012> Hinc tu nisei malum fruniscei nihil potes, ne postules. 
<plavt. rud. 1.1013> Abeo ego hinc. At ego hinc offlectam nauem, ne quo abeas. Mane. 
<plavt. rud. 1.1014> Sei tu proreta isti naui es, ego gubernator ero. 
<plavt. rud. 1.1015> Mitte rudentem, sceleste. Mittam: omitte uidulum. 
<plavt. rud. 1.1016> Numquam hercle hinc hodie ramenta fies fortunatior. 
<plavt. rud. 1.1017> Non probare pernegando mihi potes, nisi pars datur 
<plavt. rud. 1.1018> Aut ad arbitrum redeitur aut sequestro ponitur. 
<plavt. rud. 1.1019> Quemne ego excepi in mari - At ego inspectaui e litore. 
<plavt. rud. 1.1020> Mea opera, labore et rete et horia? Numqui minus, 
<plavt. rud. 1.1021> Si ueniat nunc dominus quoiiust, ego qui inspectaui procul 
<plavt. rud. 1.1022> Te hunc habere, fur sum quam tu? Nihilo. Mane, mastigia: 
<plavt. rud. 1.1023> Quo argumento socius non sum et fur sum? Facdum ex te sciam. 
<plavt. rud. 1.1024> Nescio neque ego istas uostras leges urbanas scio, 
<plavt. rud. 1.1025> Nisi quia hunc meum esse dico. Et ego item esse aio meum. 
<plavt. rud. 1.1026> Mane, iam repperi quo pacto nec fur nec socius sies. 
<plavt. rud. 1.1027> Quo pacto? Sine me hinc abire, tu abi tacitus tuam uiam; 
<plavt. rud. 1.1028> Nec tu me quoiquam indicassis neque ego tibi quicquam dabo; 
<plavt. rud. 1.1029> Tu taceto, ego mussitabo: hoc optumum atque aequissumum est. 
<plavt. rud. 1.1030> Ecquid condicionis audes ferre? Iam dudum fero: 
<plavt. rud. 1.1031> Vt abeas, rudentem amittas, mihi molestus ne sies. 
<plavt. rud. 1.1032> Mane dum refero condicionem. Te, opsecro hercle, aufer modo. 
<plavt. rud. 1.1033> Ecquem in heis locis nouisti? Oportet uicinos meos. 
<plavt. rud. 1.1034> Vbi tu hic habitas? Porro illic longe usque in campis ultumis. 
<plavt. rud. 1.1035> Vin qui in hac uilla habitat, eiius arbitratu fieri? 
<plavt. rud. 1.1036> Paullisper remitte restem dum concedo et consulo. 
<plavt. rud. 1.1037> Fiat. Eugae! Salua res est, praeda haec perpetua est mea; 
<plavt. rud. 1.1038> Ad meum erum arbitrum uocat me hic intra praesepis meas: 
<plavt. rud. 1.1039> Numquam hercle hodie abiudicabit ab suo triobolum. 
<plavt. rud. 1.1040> Ne iste hau scit quam condicionem tetulerit. Ibo ad arbitrum. 
<plavt. rud. 1.1041> Quid igitur? Quamquam istuc esse ius meum certo scio, 
<plavt. rud. 1.1042> Fiat istuc potius quam nunc pugnem tecum. Nunc places. 
<plavt. rud. 1.1043> Quamquam ad ignotum arbitrum me appellis, si adhibebit fidem, 
<plavt. rud. 1.1044> Etsi ignotust, notus: si non, notus ignotissumust. 
<plavt. rud. 1.1045> Serio edepol, quamquam uobis <uolo> quae uoltis, mulieres, 
<plavt. rud. 1.1046> Metuo propter uos ne uxor mea me extrudat aedibus, 
<plavt. rud. 1.1047> Quae me paelices adduxe dicet ante oculos suos. 
<plavt. rud. 1.1048> Vos confugite in aram potius quam ego. Miserae periimus. 
<plavt. rud. 1.1049> Ego uos saluas sistam, ne timete. Sed quid uos foras 
<plavt. rud. 1.1050> Prosequimini? Quoniam ego adsum, faciet nemo iniuriam; 
<plavt. rud. 1.1051> Ite, inquam, domum ambo nunciam ex praesidio praesides. 
<plavt. rud. 1.1052> O ere, salue. Salue, Gripe. Quid fit? Tuo~ ne hic seruos est? 
<plavt. rud. 1.1053> Hau pudet. Nil ago tecum. Ergo abi hinc sis. Quaeso responde, senex: 
<plavt. rud. 1.1054> Tuos hic seruost? Meus est. Em istuc optume, quando tuost. 
<plavt. rud. 1.1055> Iterum te saluto. Et ego te. Tunc es qui hau multo prius 
<plavt. rud. 1.1056> Abiisti hinc erum accersitum? Ego is sum. Quid nunc uis tibi? 
<plavt. rud. 1.1057> Nempe hic tuos est? Meus est. Istuc optume, quando tuost. 
<plavt. rud. 1.1058> Quid negotist? Vir scelestus illic est. Quid fecit tibi 
<plavt. rud. 1.1059> Vir scelestus? homini ego isti talos subfringi uolo. 
<plavt. rud. 1.1060> Quid est? Qua de re litigatis nunc inter uos? Eloquar. 
<plavt. rud. 1.1061> Immo ego eloquar. Ego, opinor, rem facesso. Si quidem 
<plavt. rud. 1.1062> Sis pudicus, hinc facessas. Gripe, animum aduorte ac tace. 
<plavt. rud. 1.1063> Vtin istic priu~ dicat? Audi. Loquere tu. Alienon prius 
<plavt. rud. 1.1064> Quam tuo dabis orationem? Vt nequitur comprimi! 
<plavt. rud. 1.1065> Ita ut occepi dicere, illum quem dudum <e fano foras>
<plavt. rud. 1.1066> Lenonem extrusisti, hic eiius uidulum eccillum <tenet>. 
<plavt. rud. 1.1067> Non habeo. Negas quod oculis uideo? At ne uideas uelim. 
<plavt. rud. 1.1068> Habeo, non habeo: quid tu me curas quid rerum geram? 
<plavt. rud. 1.1069> Quo modo habeas, id refert, iurene anne iniuria. 
<plavt. rud. 1.1070> Ni istum cepi, nulla caussa est quin me condones cruci; 
<plavt. rud. 1.1071> Si in mari retia prehendi, qui tuom potiust quam meum? 
<plavt. rud. 1.1072> Verba dat. Hoc modo res gesta est ut ego dico. Quid tu ais? 
<plavt. rud. 1.1073> Quod primarius uir dicat: comprime hunc sis, si tuost. 
<plavt. rud. 1.1074> Quid? Tu idem mihi uis fieri quod erus consueuit tibi? 
<plavt. rud. 1.1075> Si ille te comprimere solitust, hic noster nos non solet. 
<plavt. rud. 1.1076> Verbo illo modo ille uicit. Quid nunc tu uis? Dic mihi. 
<plavt. rud. 1.1077> Equidem ego neque partem posco mihi istinc de istoc uidulo 
<plavt. rud. 1.1078> Neque meum esse hodie umquam dixi; sed isti inest cistellula 
<plavt. rud. 1.1079> Huiius mulieris, quam dudum dixi fuisse liberam. 
<plavt. rud. 1.1080> Nemp~ tu hanc dicis quam esse aiebas dudum popularem meam? 
<plavt. rud. 1.1081> Admodum; et ea quae olim parua gestauit crepundia 
<plavt. rud. 1.1082> Istic in ista cistula insunt, quae istic inest in uidulo. 
<plavt. rud. 1.1083> Hoc neque isti usust et illi miserae suppetias feret, 
<plavt. rud. 1.1084> Si id dederit qui suos parentes quaerat. Faciam ut det. Tace. 
<plavt. rud. 1.1085> Nihil hercle ego sum isti daturus. Nihil peto nisi cistulam 
<plavt. rud. 1.1086> Et crepundia. Quid si ea sunt aurea? Quid istuc tua? 
<plavt. rud. 1.1087> Aurum auro expendetur, argentum argento exaequabimus. 
<plavt. rud. 1.1088> Fac sis aurum ut uideam, post ego faciam ut uideas cistulam. 
<plavt. rud. 1.1089> Caue malo ac tace tu. tu perge ut occepisti dicere. 
<plavt. rud. 1.1090> Vnum te opsecro ut ted huiius commiserescat mulieris 
<plavt. rud. 1.1091> Si quidem hic lenonis eius est uidulus, quem suspicor; 
<plavt. rud. 1.1092> Hic nisi de opinione certum nihil dico tibi. 
<plavt. rud. 1.1093> Viden? Scelestus aucupatur. Sine me ut occepi loqui. 
<plavt. rud. 1.1094> Si scelesti illius est hic quoiius dico uidulus, 
<plavt. rud. 1.1095> Haec poterunt nouisse: ostendere his iube. Ain? Ostendere? 
<plavt. rud. 1.1096> Haud iniquom dicit, Gripe, ut ostendatur uidulus. 
<plavt. rud. 1.1097> Immo hercle insignite inique. Quidum? Quia, si ostendero, 
<plavt. rud. 1.1098> Continuo hunc nouisse dicent scilicet. Scelerum caput, 
<plavt. rud. 1.1099> Vt tute es item omnis censes esse, peiiuri caput? 
<plavt. rud. 1.1100> Omnia istaec ego facile patior, dum hic hinc a me sentiat. 
<plavt. rud. 1.1101> Atqui nunc aps te stat, uerum hinc cibit testimonium. 
<plavt. rud. 1.1102> Gripe, aduorte animum. Tu paucis expedi quid postulas. 
<plavt. rud. 1.1103> Dixi equidem, sed si parum intellexti, dicam denuo. 
<plavt. rud. 1.1104> Hasce ambas, ut dudum dixi, ita esse oportet liberas: 
<plavt. rud. 1.1105> Haec Athenis parua fuit uirgo surrupta. Dic mihi, 
<plavt. rud. 1.1106> Quid id ad uidlum pertinet, seruae sint istae an liberae? 
<plavt. rud. 1.1107> Omnia iterum uis memorari, scelus, ut defiat dies. 
<plavt. rud. 1.1108> Apstine maledictis et mihi quod rogaui dilue. 
<plavt. rud. 1.1109> Cistellam isti inesse oportet caudeam in isto uidulo, 
<plavt. rud. 1.1110> Vbi sunt signa qui parentes noscere haec possit suos, 
<plavt. rud. 1.1111> Quibu~cum periit parua Athenis, sicuti dixi prius. 
<plavt. rud. 1.1112> Iuppiter te dique perdant! Quid ais, uir uenefice? 
<plavt. rud. 1.1113> Quid, istae mutae sunt, quae pro se fabulari non queant? 
<plavt. rud. 1.1114> Eo tacent quia tacita bonast mulier semper quam loquens. 
<plavt. rud. 1.1115> Tum pol tu pro portione nec uir nec mulier mihi es. 
<plavt. rud. 1.1116> Quidum? Quia enim neque loquens es neque tacens umquam bonus. 
<plavt. rud. 1.1117> Quaeso, enumquam hodie licebit mihi loqui? Si praeterhac 
<plavt. rud. 1.1118><Vnum> uerbum faxis hodie, ego tibi comminuam caput. 
<plavt. rud. 1.1119> Vt id occepi dicere, senex, eam te quaeso cistulam 
<plavt. rud. 1.1120> Vt iubeas hunc reddere illis; ob eam si quid postulat 
<plavt. rud. 1.1121> Sibi mercedis, dabitur: aliud quidquid ibi est habeat sibi. 
<plavt. rud. 1.1122> Nunc demum istuc dicis, quoniam ius meum esse intellegis: 
<plavt. rud. 1.1123> Dudum dimidiam petebas partem. Immo etiam nunc peto. 
<plavt. rud. 1.1124> Vidi petere miluom, etiam quom nihil auferret tamen. 
<plavt. rud. 1.1125> Non ego te comprimere possum sine malo? Si istic tacet, 
<plavt. rud. 1.1126> Ego tacebo; si iste loquitur, sine me pro parti loqui. 
<plavt. rud. 1.1127> Cedo modo mihi istum uidlum, Gripe. Concredam tibi: 
<plavt. rud. 1.1128> Ac si istorum nihil sit, ut mihi reddas. Reddetur. Tene. 
<plavt. rud. 1.1129> Audi nunciam, Palaestra atque Ampelisca, hoc quod loquor. 
<plavt. rud. 1.1130> Estne hic uidlus ubi cistellam tuam inesse aiebas? Is est. 
<plavt. rud. 1.1131> Perii hercle ego miser! Vt priu~quam plane aspexit ilico 
<plavt. rud. 1.1132> Eum esse dixit! Faciam ego hanc rem ex procliui planam tibi. 
<plavt. rud. 1.1133> Cistellam isti inesse oportet caudeam in isto uidulo. 
<plavt. rud. 1.1134> Ibi ego dicam quidquid inerit nominatim: tu mihi 
<plavt. rud. 1.1135> Nullum ostenderis; si falsa dicam frustra dixero, 
<plavt. rud. 1.1136> Vos tamen istaec quidquid isti inerit uobis habebitis; 
<plavt. rud. 1.1137> Sed si erunt uera, tum opsecro te ut mea mihi reddantur. Placet. 
<plavt. rud. 1.1138> Ius merum oras meo quidem animo. At meo hercle iniuriam. 
<plavt. rud. 1.1139> Quid si ista aut superstitiosa aut hariolast atque omnia 
<plavt. rud. 1.1140> Quidquid insit uera dicet? Idne habebit hariola? 
<plavt. rud. 1.1141> Non feret nisi uera dicet: nequiquam hariolabitur. 
<plavt. rud. 1.1142> Solue uidulum ergo, ut quid sit uerum quam primum sciam. 
<plavt. rud. 1.1143> Hoc habet, solutust. Aperi. Video cistellam. Haecinest? 
<plavt. rud. 1.1144> Istaec est. O mei parentes, hic uos conclusos gero, 
<plavt. rud. 1.1145> Huc opesque spesque uostrum cognoscendum condidi. 
<plavt. rud. 1.1146> Tum tibi hercle deos iratos esse oportet, quisquis es, 
<plavt. rud. 1.1147> Quae parentes tam in angustum tuos locum compegeris. 
<plavt. rud. 1.1148> Gripe, accede huc; tua res agitur. Tu, puella, istinc procul 
<plavt. rud. 1.1149> Dicito quid insit et qua facie, memorato omnia. 
<plavt. rud. 1.1150> Si hercle tantillum peccassis, quod posterius postules 
<plavt. rud. 1.1151> Te ad uerum conuorti, nugas, mulier, magnas egeris. 
<plavt. rud. 1.1152> Ius bonum oras. Edepol hau te orat, nam tu iniuriu~s. 
<plavt. rud. 1.1153> Loquere nunciam, puella. Gripe, animum aduorte ac tace. 
<plavt. rud. 1.1154> Sunt crepundia. Ecca uideo. Perii in primo proelio. 
<plavt. rud. 1.1155> Mane, ne ostenderis. Qua facie sunt? Responde ex ordine. 
<plavt. rud. 1.1156> Ensiculust aureolus primum litteratus. Dice dum, 
<plavt. rud. 1.1157> In eo ensiculo litterarum quid est? Mei nomen patris. 
<plavt. rud. 1.1158> Post altrinsecust securicula ancipes, itidem aurea, 
<plavt. rud. 1.1159> Litterata: ibi matris nomen in securiculast. Mane. 
<plavt. rud. 1.1160> Dic, in ensiculo quid nomen est paternum? Daemones. 
<plavt. rud. 1.1161> Di inmortales, ubi loci sunt spes meae? Immo edepol meae? 
<plavt. rud. 1.1162> Pergite, opsecro, continuo. Placide, aut ite in malam crucem. 
<plavt. rud. 1.1163> Loquere matris nomen hic quid in securicula siet. 
<plavt. rud. 1.1164> Daedalis. Di me seruatum cupiunt. At me perditum. 
<plavt. rud. 1.1165> Filiam meam esse hanc oportet, Gripe. Sit per me quidem. 
<plavt. rud. 1.1166> Qui te di omnes perdant, qui me hodie oculis uidisti tuis, 
<plavt. rud. 1.1167> Meque adeo scelestum, qui non circumspexi centiens, 
<plavt. rud. 1.1168> Priu~ me ne quis inspectaret quam rete extraxi ex aqua! 
<plavt. rud. 1.1169> Post sicilicula argenteola et duae conexae maniculae et 
<plavt. rud. 1.1170> Sucula - Quin tu i dierecta cum sucula et cum porculis. 
<plavt. rud. 1.1171> Et bulla aurea est pater quam dedit mi natali die. 
<plavt. rud. 1.1172> Ea est profecto. Contineri quin complectar non queo. 
<plavt. rud. 1.1173> Filia mea, salue. Ego is sum qui te produxi pater, 
<plavt. rud. 1.1174> Ego sum Daemones et mater tua eccam hic intus Daedalis. 
<plavt. rud. 1.1175> Salue, mi pater insperate. Salue. Vt te amplector lubens! 
<plavt. rud. 1.1176> Volup est quom istuc ex pietate uostra uobis contigit. 
<plavt. rud. 1.1177> Capedum, hunc si potes fer intro uidulum, age, Trachalio. 
<plavt. rud. 1.1178> Ecce Gripi scelera! Quom istaec res male euenit tibi, 
<plavt. rud. 1.1179> Gripe, gratulor. Age eamus, mea gnata, ad matrem tuam, 
<plavt. rud. 1.1180> Quae ex te poterit argumentis hanc rem magis exquirere, 
<plavt. rud. 1.1181> Quae te magi~ tractauit magi~que signa pernouit tua. - 
<plavt. rud. 1.1182> Intro eamus omnes, quando operam promiscam damus. 
<plavt. rud. 1.1183> Sequere me, Ampelisca. - Quom te di amant uoluptati est mihi. - 
<plavt. rud. 1.1184> Sumne ego scelestus qui illunc hodie excepi uidulum? 
<plavt. rud. 1.1185> Aut quom excepi, qui non alicubi in solo apstrusi loco? 
<plavt. rud. 1.1186> Credebam edepol turbulentam praedam euenturam mihi, 
<plavt. rud. 1.1187> Quia illa mihi tam turbulenta tempestate euenerat. 
<plavt. rud. 1.1188> Credo edepol ego illic inesse argenti et auri largiter. 
<plavt. rud. 1.1189> Quid meliust quam ut hinc intro abeam et me suspendam clanculum, 
<plavt. rud. 1.1190> Saltem tantisper dum apscedat haec a me aegrimonia? 
<plavt. rud. 1.1191> Pro di inmortales! Quis me est fortunatior,
<plavt. rud. 1.1192> Qui ex inprouiso filiam inueni meam? 
<plavt. rud. 1.1193> Satin si quoii homini di esse bene factum uolunt, 
<plavt. rud. 1.1194> Aliquo illud pacto optingit optatum piis? 
<plavt. rud. 1.1195> Ego hodie neque speraui neque credidi: 
<plavt. rud. 1.1196> Is inprouiso filiam inueni tamen; 
<plavt. rud. 1.1197> Et eam de genere summo adulescenti dabo 
<plavt. rud. 1.1198> Ingenuo, Atheniensi et cognato meo. 
<plavt. rud. 1.1199> Ego eum adeo arcessi huc ad me quam primum uolo 
<plavt. rud. 1.1200> Iussique exire huc eiius seruom, ut ad forum 
<plavt. rud. 1.1201> Iret; nondum egressum esse eum, id miror tamen. 
<plavt. rud. 1.1202> Accedam, opinor, ad fores. Quid conspicor? 
<plavt. rud. 1.1203> Vxor complexa collo retinet filiam. 
<plavt. rud. 1.1204> Nimi~ paene inepta atque odiosa eius amatiost. 
<plavt. rud. 1.1205> Aliquando osculando meliust, uxor, pausam fieri;
<plavt. rud. 1.1206> Atque adorna, ut rem diuinam faciam, quom intro aduenero, 
<plavt. rud. 1.1207> Laribus familiaribus, quom auxerunt nostram familiam. 
<plavt. rud. 1.1208> Sunt domi agni et porci sacres. Sed quid istum remoramini, 
<plavt. rud. 1.1209> Mulieres, Trachalionem? Atque optume eccum exit foras! 
<plavt. rud. 1.1210> Vbi ubi erit, iam inuestigabo et mecum ad te adducam simul 
<plavt. rud. 1.1211> Plesidippum. Eloquere ut haec res optigit de filia; 
<plavt. rud. 1.1212> Eum roga ut relinquat alias res et huc ueniat. Licet. 
<plavt. rud. 1.1213> Dicito daturum meam illi filiam uxorem. Licet. 
<plavt. rud. 1.1214> Et patrem eiius me nouisse et mihi esse cognatum. Licet. 
<plavt. rud. 1.1215> Sed propera. Licet. Iam hic fac sit, cena ut curetur. Licet. 
<plavt. rud. 1.1216> Omnian licet? Licet. Sed scin quid est quod te uolo? 
<plavt. rud. 1.1217> Quod promisisti ut memineris, hodie ut liber sim. Licet. 
<plavt. rud. 1.1218> Fac ut exores Plesidippum ut me <manu> emittat. Licet. 
<plavt. rud. 1.1219> Et tua filia facito oret: facile exorabit. Licet. 
<plavt. rud. 1.1220> Atque ut mi Ampelisca nubat, ubi ego sim liber. Licet. 
<plavt. rud. 1.1221> Atque ut gratum mi beneficium factis experiar. Licet. 
<plavt. rud. 1.1222> Omnian licet? Licet: tibi rusum refero gratiam. 
<plavt. rud. 1.1223> Sed propera ire in urbem actutum et recipe te huc rusum. Licet. 
<plavt. rud. 1.1224> Iam hic ero. Tu interibi adorna ceterum quod opust. - Licet. 
<plavt. rud. 1.1225> Hercules istum infelicet cum sua licentia! 
<plavt. rud. 1.1226> Ita meas repleuit auris quidquid memorabam "licet." 
<plavt. rud. 1.1227> Quam mox licet te compellare, Daemones?
<plavt. rud. 1.1228> Quid est negoti, Gripe? De illo uidulo: 
<plavt. rud. 1.1229> Si sapias, sapias; habeas quod di danunt boni. 
<plavt. rud. 1.1230> Aequom uidetur tibi, ut ego alienum quod est 
<plavt. rud. 1.1231> Meum esse dicam? Quodne ego inueni in mari? 
<plavt. rud. 1.1232> Tanto illi melius optigit qui perdidit; 
<plavt. rud. 1.1233> Tuom esse nihilo magis oportet uidulum. 
<plavt. rud. 1.1234> Isto tu pauper es quom nimi~ sancte piu~s. 
<plavt. rud. 1.1235> O Gripe, Gripe, in aetate hominum plurumae 
<plavt. rud. 1.1236> Fiunt trasennae, ubi decipiuntur dolis. 
<plavt. rud. 1.1237> Atque edepol in eas plerumque esca imponitur: 
<plavt. rud. 1.1238> Quam si quis auidus poscit escam auariter, 
<plavt. rud. 1.1239> Decipitur in trasenna auaritia sua. 
<plavt. rud. 1.1240> Ill~ qui consulte, docte atque astute cauet, 
<plavt. rud. 1.1241> Diutine uti bene licet partum bene. 
<plavt. rud. 1.1242> Mihi istaec uidetur praeda praedatum irier, 
<plavt. rud. 1.1243> Vt cum maiore dote abeat quam aduenerit. 
<plavt. rud. 1.1244> Egone ut quod ad me adlatum esse alienum sciam 
<plavt. rud. 1.1245> Celem? Minime istuc faciet noster Daemones. 
<plavt. rud. 1.1246> Semper cauere hoc sapientis aequissumumst 
<plavt. rud. 1.1247> Ne conscii sint ipsi malefici suis. 
<plavt. rud. 1.1248> Ego mihi conlusim nil moror ullum lucrum. 
<plavt. rud. 1.1249> Spectaui ego pridem comicos ad istunc modum 
<plavt. rud. 1.1250> Sapienter dicta dicere, atque is plaudier, 
<plavt. rud. 1.1251> Quom illos sapientis mores monstrabant poplo: 
<plavt. rud. 1.1252> Sed quom inde suam quisque ibant diuorsi domum, 
<plavt. rud. 1.1253> Nullus erat illo pacto ut illi iusserant. 
<plavt. rud. 1.1254> Abi intro, ne molestu~s, linguae tempera. 
<plavt. rud. 1.1255> Ego tibi daturus nihil sum, ne tu frustra sis. 
<plavt. rud. 1.1256> At ego deos quaeso ut, quidquid in illo uidulost, 
<plavt. rud. 1.1257> Si aurum, si argentum est, omne id ut fiat cinis. - 
<plavt. rud. 1.1258> Illuc est quod nos nequam seruis utimur. 
<plavt. rud. 1.1259> Nam illic cum seruo si quo congressus foret, 
<plavt. rud. 1.1260> Et ipsum sese et illum furti astringeret; 
<plavt. rud. 1.1261> Dum praedam habere se censeret, interim 
<plavt. rud. 1.1262> Praeda ipsus esset, praeda praedam duceret. 
<plavt. rud. 1.1263> Nunc hinc intro ibo et sacruficabo, postibi 
<plavt. rud. 1.1264> Iubebo nobis cenam continuo coqui. - 
<plavt. rud. 1.1265> Iterum mihi istaec omnia itera, mi anime, mi Trachalio,
<plavt. rud. 1.1266> Mi liberte, mi patrone potius, immo mi pater. 
<plavt. rud. 1.1267> Repperit patrem Palaestra suom atque matrem? Repperit. 
<plavt. rud. 1.1268> Et popularis est? Opino. Et nuptura est mi? Suspicor. 
<plavt. rud. 1.1269> Censen hodie despondebit eam mi, quaeso? Censeo. 
<plavt. rud. 1.1270> Quid? Patri etiam gratulabor quom illam inuenit? Censeo. 
<plavt. rud. 1.1271> Quid matri eiius? Censeo. Quid ergo censes? Quod rogas 
<plavt. rud. 1.1272> Censeo. Dic ergo quanti censes? Egone? Censeo. 
<plavt. rud. 1.1273> Adsum equidem, ne censionem semper facias. Censeo. 
<plavt. rud. 1.1274> Quid si curram? Censeo. An sic potius placide? Censeo. 
<plavt. rud. 1.1275> Etiamne eam adueniens salutem? Censeo. Etiam patrem? 
<plavt. rud. 1.1276> Censeo. Post eiius matrem? Censeo. Quid postea? 
<plavt. rud. 1.1277> Etiamne adueniens complectar eius patrem? Non censeo. 
<plavt. rud. 1.1278> Quid matrem? Non censeo. Quid eampse illam? Non censeo. 
<plavt. rud. 1.1279> Perii! Dilectum dimisit. Nunc non censet quom uolo. 
<plavt. rud. 1.1280> Sanus non es. Sequere. - Duc me, mi patrone, quo lubet. - 
<plavt. rud. 1.1281> Quis me est mortalis miserior qui uiuat alter hodie,
<plavt. rud. 1.1282> Quem ad recuperatores modo damnauit Plesidippus? 
<plavt. rud. 1.1283> Abiudicata a me modo est Palaestra. Perditus sum. 
<plavt. rud. 1.1284> Nam lenones ex Gaudio credo esse procreatos, 
<plavt. rud. 1.1285> Ita omnes mortales, si quid est mali lenoni, gaudent. 
<plavt. rud. 1.1286> Nunc alteram illam quae mea est uisam huc in Veneris fanum, 
<plavt. rud. 1.1287> Saltem ut eam abducam, de bonis quod restat reliquiarum, 
<plavt. rud. 1.1288> Numquam edepol hodie ad uesperum Gripum inspicietis uiuom 
<plavt. rud. 1.1289> Nisi uidulus mihi redditur. Perii quom mentionem 
<plavt. rud. 1.1290> Fieri audio usquam uiduli: <est> quasi palo pectus tundat. 
<plavt. rud. 1.1291> Istic scelestus liber est: ego qui in mari prehendi 
<plavt. rud. 1.1292> Rete atque excepi uidulum, ei darei negatis quicquam. 
<plavt. rud. 1.1293> Pro di inmortales! Suo mihi hic sermone arrexit auris. 
<plavt. rud. 1.1294> Cubitum hercle longis litteris signabo iam usquequaque, 
<plavt. rud. 1.1295> Si quis perdiderit uidulum cum auro atque argento multo, 
<plavt. rud. 1.1296> Ad Gripum ut ueniat. Non feretis istum, ut postulatis. 
<plavt. rud. 1.1297> Meum hercle illic homo uidulum scit qui habet, ut ego opinor. 
<plavt. rud. 1.1298> Adeundus mihi illic est homo. Di, quaeso, subuenite. 
<plavt. rud. 1.1299> Quid me intro reuocas? Hoc uolo hic ante ostium extergere. 
<plavt. rud. 1.1300> Nam hoc quidem pol e robigine, non est e ferro factum, 
<plavt. rud. 1.1301> Ita quanto magis extergeo rutilum, atque tenuius fit. 
<plavt. rud. 1.1302> Nam quidem hoc uenenatumst uerum: ita in manibus consenescit. 
<plavt. rud. 1.1303> Adulescens, salue. Di te ament cum inraso capite. Quid fit? 
<plavt. rud. 1.1304> Verum extergetur. Vt uales? Quid tu? Num medicus, quaeso, es? 
<plavt. rud. 1.1305> Immo edepol una littera plus sum quam medicus. Tum tu 
<plavt. rud. 1.1306> Mendicus es? Tetigisti acu. Videtur digna forma. 
<plavt. rud. 1.1307> Sed quid tibi est? Hac proxuma nocte in mari mi et alii 
<plavt. rud. 1.1308> Confracta est nauis, perdidi quidquid erat miser ibi omne. 
<plavt. rud. 1.1309> Quid perdidisti? Vidulum cum auro atque argento multo. 
<plavt. rud. 1.1310> Ecquid meministi in uidulo qui periit quid ibi infuerit? 
<plavt. rud. 1.1311> Quid refert, qui periit? Tamen - Sine hoc, aliud fabulemur. 
<plavt. rud. 1.1312> Quid si ego sciam qui inuenerit? Volo ex te scire signa. 
<plavt. rud. 1.1313> Nummi octingenti aurei in marsuppio infuerunt, 
<plavt. rud. 1.1314> Praeterea centum minaria Philippea in pasceolo sorsus. 
<plavt. rud. 1.1315> Magna hercle praedast, largiter mercedis indipiscar; 
<plavt. rud. 1.1316> Di homines respiciunt: bene ego hinc praedatus ibo. 
<plavt. rud. 1.1317> Profecto est huiius uidulus. Perge alia tu expedire. 
<plavt. rud. 1.1318> Talentum argenti commodum magnum inerit in crumina, 
<plavt. rud. 1.1319> Praeterea sinus, cantharus, epichysis, gaulus, cyathus. 
<plavt. rud. 1.1320> Papae! Diuitias tu quidem habuisti luculentas. 
<plavt. rud. 1.1321> Miserum istuc uerbum et pessumum est, "habuisse" et nihil habere. 
<plavt. rud. 1.1322> Quid dare uelis qui istaec tibi inuestiget indicetque? 
<plavt. rud. 1.1323> Eloquere propere celeriter. Nummos trecentos. Tricas. 
<plavt. rud. 1.1324> Quadrigentos. Tramas putidas. Quingentos. Cassam glandem. 
<plavt. rud. 1.1325> Sescentos. Curculiunculos minutos fabulare. 
<plavt. rud. 1.1326> Dabo septingentos. Os calet tibi, nunc id frigefactas. 
<plavt. rud. 1.1327> Mille dabo nummum. Somnias. Nihil addo. Abi igitur. Audi: 
<plavt. rud. 1.1328> Si hercle abiero hinc, hic non ero. Vin centum et mille? Dormis. 
<plavt. rud. 1.1329> Eloquere quantum postules. Quo nihil inuitus addas: 
<plavt. rud. 1.1330> Talentum magnum. Non potest triobolum hinc abesse. 
<plavt. rud. 1.1331> Proin tu uel aias uel neges. Quid istic? Necessum est, uideo: 
<plavt. rud. 1.1332> Dabitur talentum. Accede dum huc: Venus haec uolo adroget te. 
<plavt. rud. 1.1333> Quod tibi lubet id mi impera. Tange aram hanc Veneris. Tango. 
<plavt. rud. 1.1334> Per Venerem hanc iurandum est tibi. Quid iurem? Quod iubebo. 
<plavt. rud. 1.1335> Praei uerbis quiduis. Quod domi est, numquam ulli supplicabo. 
<plavt. rud. 1.1336> Tene aram hanc. Teneo. Deiera te mi argentum daturum 
<plavt. rud. 1.1337> Eodem die, <tui> uiduli ubi sis potitus. Fiat. 
<plavt. rud. 1.1338> Venu~ Cyrenensis, testem te testor mihi, 
<plavt. rud. 1.1339> Si uidulum illum quem ego in naui perdidi 
<plavt. rud. 1.1340> Cum auro atque argento saluom inuestigauero 
<plavt. rud. 1.1341> Isque in potestatem meam peruenerit, 
<plavt. rud. 1.1342> Tum ego huic Gripo, inquito et me tangito - 
<plavt. rud. 1.1343> Tum ego huic Gripo (dico, Venus, ut tu audias) 
<plavt. rud. 1.1344> Talentum argenti magnum continuo dabo. 
<plavt. rud. 1.1345>+Si+ fraudassis, dic ut te in quaestu tuo 
<plavt. rud. 1.1346> Venus eradicet, caput atque aetatem tuam. 
<plavt. rud. 1.1347> Tecum hoc habeto tamen, ubi iuraueris. 
<plavt. rud. 1.1348> Illaec aduorsum si quid peccasso, Venus, 
<plavt. rud. 1.1349> Veneror te ut omnes miseri lenones sient. 
<plavt. rud. 1.1350> Tamen fiet, etsi tu fidem seruaueris. 
<plavt. rud. 1.1351> Tu hic opperire, iam ego faxo exibit senex; 
<plavt. rud. 1.1352> Eum tu continuo uidulum reposcito. - 
<plavt. rud. 1.1353> Si maxume mi illum reddiderit uidulum, 
<plavt. rud. 1.1354> Non ego illic hodie debeo triobolum. 
<plavt. rud. 1.1355> Meus arbitratust lingua quod iuret mea. 
<plavt. rud. 1.1356> Sed conticiscam: eccum exit et ducit senem. 
<plavt. rud. 1.1357> Sequere hac. Vbi istic lenost? Heus tu, em tibi! Hic habet uidulum.
<plavt. rud. 1.1358> Habeo et fateor esse apud me, et, si tuos est, habeas tibi. 
<plavt. rud. 1.1359> Omnia, ut quidquid +infuere+, ita salua sistentur tibi. 
<plavt. rud. 1.1360> Tene, si tuost. O di inmortales meus est. Salue, uidule. 
<plavt. rud. 1.1361> Tuo~ne est? Rogitas? Si quidem hercle Ioui~ fuit, meus est tamen. 
<plavt. rud. 1.1362> Omnia insunt salua; una istinc cistella excepta est modo 
<plavt. rud. 1.1363> Cum crepundiis, quibu~cum hodie filiam inueni meam. 
<plavt. rud. 1.1364> Quam? Tua quae fuit Palaestra, ea filia inuentast mea. 
<plavt. rud. 1.1365> Bene mehercle factum est. Quom istaec res tibi ex sententia 
<plavt. rud. 1.1366> Pulchre euenit, gaudeo. Istuc facile non credo tibi. 
<plavt. rud. 1.1367> Immo hercle, ut scias gaudere me, mihi triobolum 
<plavt. rud. 1.1368> Ob eam ne duis, condono te. Benigne edepol facis. 
<plavt. rud. 1.1369> Immo tu quidem hercle uero. Heus tu! Iam habes uidulum. 
<plavt. rud. 1.1370> Habeo. Propera. Quid properabo? Reddere argentum mihi. 
<plavt. rud. 1.1371> Neque edepol tibi do neque quicquam debeo. Quae haec factio est? 
<plavt. rud. 1.1372> Non debes? Non hercle uero. Non tu iuratus mihi es? 
<plavt. rud. 1.1373> Iuratus sum et nunc iurabo, si quid uoluptati est mihi: 
<plavt. rud. 1.1374> Ius iurandum rei seruandae, non perdendae conditum est. 
<plavt. rud. 1.1375> Cedo sis mihi talentum magnum argenti, peiiurissume. 
<plavt. rud. 1.1376> Gripe, quod tu istum talentum poscis? Iuratust mihi, 
<plavt. rud. 1.1377> Dare. Lubet iurare. Tun meo pontifex peiiurio es? 
<plavt. rud. 1.1378> Qua pro re argentum promisit hic tibi? Si uidulum 
<plavt. rud. 1.1379> Hunc redegissem in potestatem eiius, iuratust dare 
<plavt. rud. 1.1380> Mihi talentum magnum argenti. Cedo quicum habeam iudicem, 
<plavt. rud. 1.1381> Ni dolo malo instipulatus sis siue etiamdum siem 
<plavt. rud. 1.1382> Quinque et uiginti annos natus. Habe cum hoc. Aliost opus. 
<plavt. rud. 1.1383> Iam ab istoc auferre haud ausim, si istunc condemnauero. 
<plavt. rud. 1.1384> Promisistin huic argentum? Fateor. Quod seruo meo 
<plavt. rud. 1.1385> Promisisti meum esse oportet, ne tu, leno, postules 
<plavt. rud. 1.1386> Te hic fide lenonia uti: non potes. Iam te ratu~s 
<plavt. rud. 1.1387> Nactum hominem quem defrudares? Dandum huc argentum est probum: 
<plavt. rud. 1.1388> Id ego continuo huic dabo adeo me ut hic emittat manu. 
<plavt. rud. 1.1389> Quando ergo erga te benignus <ego> fui atque opera mea 
<plavt. rud. 1.1390> Haec tibi sunt seruata - Immo hercle mea, ne tu dicas tua. 
<plavt. rud. 1.1391>(Si sapies, tacebis) tum te mihi benigne itidem addecet 
<plavt. rud. 1.1392> Bene merenti bene referre gratiam. Nemp~ pro meo 
<plavt. rud. 1.1393> Iure oras? Mirum quin tuom ius meo periclo aps te expetam. 
<plavt. rud. 1.1394> Saluos sum, leno labascit, libertas portenditur. 
<plavt. rud. 1.1395> Vidulum istunc ille inuenit, illud mancupium meum est; 
<plavt. rud. 1.1396> Ego tibi hunc porro seruaui cum magna pecunia. 
<plavt. rud. 1.1397> Gratiam habeo et de talento nulla caussa est quin feras, 
<plavt. rud. 1.1398> Quod isti sum iuratus. Heus tu! Mihi dato ergo, si sapis. 
<plavt. rud. 1.1399> Tacen an non? Tu meam rem simulas agere, tibi munis uiam. 
<plavt. rud. 1.1400> Non hercle istoc me interuortes, si aliam praedam perdidi. 
<plavt. rud. 1.1401> Vapulabis uerbum si addes isto unum. Vel hercle enica, 
<plavt. rud. 1.1402> Non tacebo umquam alio pacto nisi talento comprimor. 
<plavt. rud. 1.1403> Tibi operam hicquidem dat. Tace. Concede hoc tu, leno. Licet. 
<plavt. rud. 1.1404> Palam age, nolo ego murmurillum neque susurrum fieri. 
<plavt. rud. 1.1405> Dic mihi quanti illam emisti tuam alteram mulierculam, 
<plavt. rud. 1.1406> Ampeliscam? Mille nummum denumeraui. Vin tibi 
<plavt. rud. 1.1407> Condicionem luculentam ferre me? Sane uolo. 
<plavt. rud. 1.1408> Diuiduom talentum faciam. Bene facis. Pro illa altera, 
<plavt. rud. 1.1409> Libera ut sit, dimidium tibi sume, dimidium huc cedo. 
<plavt. rud. 1.1410> Maxume. Pro illo dimidio ego Gripum emittam manu, 
<plavt. rud. 1.1411> Quem propter tu uidulum et ego gnatam inueni. Bene facis, 
<plavt. rud. 1.1412> Gratiam habeo magnam. Quam mox mi argentum ergo redditur? 
<plavt. rud. 1.1413> Res soluta est, Gripe. Ego habeo. At ego me hercle mauolo. 
<plavt. rud. 1.1414> Nihil hercle hic tibi est, ne tu speres. Iuris iurandi uolo 
<plavt. rud. 1.1415> Gratiam facias. Perii hercle! Nisi me suspendo occidi. 
<plavt. rud. 1.1416> Numquam hercle iterum defrudabis me quidem post hunc diem. 
<plavt. rud. 1.1417> Hic hodie cenato, leno. Fiat, condicio placet. 
<plavt. rud. 1.1418> Sequimini intro. Spectatores, uos quoque ad cenam uocem, 
<plavt. rud. 1.1419> Ni daturus nihil sim neque sit quicquam pollucti domi, 
<plavt. rud. 1.1420> Niue adeo uocatos credam uos esse ad cenam foras. 
<plavt. rud. 1.1421> Verum si uoletis plausum fabulae huic clarum dare, 
<plavt. rud. 1.1422> Comissatum omnes uenitote ad me ad annos sedecim. 
<plavt. rud. 1.1423> Vos hic hodie cenatote ambo. Fiat. Plausum date. 
