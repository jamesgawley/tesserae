<ter. mavr. praef..1> Audiui ueterem uirum
<ter. mavr. praef..2> Vulgo dicere fabulam
<ter. mavr. praef..3> Quendam, qui ter Olympia
<ter. mavr. praef..4> Vicisset Ioue praeside,
<ter. mavr. praef..5_5> Postquam accedere liuidum
<ter. mavr. praef..6> Virtuti senium uidet,
<ter. mavr. praef..7> Dum uictor cluet omnium,
<ter. mavr. praef..8> Maturasse resoluere
<ter. mavr. praef..9> Legem pulueris et cibi.
<ter. mavr. praef..10_10> Sed ne corpoream repens
<ter. mavr. praef..11> Labem accerseret otium,
<ter. mavr. praef..12> Tale exercitii genus
<ter. mavr. praef..13> Commentum sibi dixerat,
<ter. mavr. praef..14> Quod solus gereret domi.
<ter. mavr. praef..15_15> Neruis mollibus inuicem
<ter. mavr. praef..16> Iunctis in teretem struem,
<ter. mavr. praef..17> Ceu Parthus solet aut Scythes
<ter. mavr. praef..18> Arcus cornibus extimis
<ter. mavr. praef..19> Leuem nectere lineam,
<ter. mavr. praef..20_20> Tales assidue ligat,
<ter. mavr. praef..21> Dum sit funiculi modus,
<ter. mavr. praef..22> Aptus qui puteo foret.
<ter. mavr. praef..23> Haustos hinc igitur cados
<ter. mavr. praef..24> Imis ab tenebris aquae
<ter. mavr. praef..25_25> Tam filo tenui trahens,
<ter. mavr. praef..26> Quod stringi nequeat uola,
<ter. mavr. praef..27> Nisus undique corporis
<ter. mavr. praef..28> Summos in digitos agit;
<ter. mavr. praef..29> Angustoque tenaculo
<ter. mavr. praef..30_30> Donec lubrica sarcina
<ter. mavr. praef..31> Tanti per spatium caui
<ter. mavr. praef..32> In lucem superam exeat,
<ter. mavr. praef..33> Alterna uice pollicum
<ter. mavr. praef..34> Certat uincere ponderis
<ter. mavr. praef..35_35> In praeceps facilem fugam
<ter. mavr. praef..36> Nil magnum gerere hunc putes,
<ter. mavr. praef..37> Et tantum in digitis opus;
<ter. mavr. praef..38> Cunctis uisceribus tamen
<ter. mavr. praef..39> Occultus trepidat labor,
<ter. mavr. praef..40_40> Totum cernere nec palam,
<ter. mavr. praef..41> Quo totum geritur queas
<ter. mavr. praef..42> Caecis flatibus intimi
<ter. mavr. praef..43> Tenduntur laterum sinus,
<ter. mavr. praef..44> Et poples tremit et genu,
<ter. mavr. praef..45_45> Nec plantae stabiles manent,
<ter. mavr. praef..46> Nil immune relinquitur
<ter. mavr. praef..47> Et parua est uia uiribus:
<ter. mavr. praef..48> Mos certaminis et modus,
<ter. mavr. praef..49> Sudor dum solitus cadat
<ter. mavr. praef..50_50> Nulla mole palaestrica.
<ter. mavr. praef..51> Sic nostrum senium quoque,
<ter. mavr. praef..52> Quia iam dicere grandia
<ter. mavr. praef..53> Maturum ingenium negat,
<ter. mavr. praef..54> Nec spirant animas fibrae,
<ter. mavr. praef..55_55> Angustam studii uiam
<ter. mavr. praef..56> Et callem tenuem terit,
<ter. mavr. praef..57> Tantum ne male desidi
<ter. mavr. praef..58> Suescant ora silentio.
<ter. mavr. praef..59> Quid sit littera, quid duae,
<ter. mavr. praef..60_60> Iunctae quid sibi syllabae,
<ter. mavr. praef..61> Dumos inter et aspera
<ter. mavr. praef..62> Scruposis sequimur uadis.
<ter. mavr. praef..63> Fronte exile negotium
<ter. mavr. praef..64> Et dignum pueris putes;
<ter. mavr. praef..65_65> Adgressis labor arduus
<ter. mavr. praef..66> Nec tractabile pondus est.
<ter. mavr. praef..67> At mens tenditur acrius,
<ter. mavr. praef..68> Ne contenta sit obuiis,
<ter. mavr. praef..69> Rimantemue recondita
<ter. mavr. praef..70_70> Subtiles fugiant notae,
<ter. mavr. praef..71> Neu discretio falsa sit
<ter. mavr. praef..72> Rerum tam gracili modo.
<ter. mavr. praef..73> Instat callida cautio,
<ter. mavr. praef..74> Ne sermo ambiguum sonet,
<ter. mavr. praef..75_75> Ne priscum nimis aut leue,
<ter. mavr. praef..76> Vocum ne series hiet,
<ter. mavr. praef..77> Neu compago fragosa sit,
<ter. mavr. praef..78> Vel sit quod male luceat;
<ter. mavr. praef..79> Dum certo gradimur pede,
<ter. mavr. praef..80_80> Ipsi ne trepident pedes.
<ter. mavr. praef..81> Par examinis aestus est,
<ter. mavr. praef..82> Ceu sublimia disseras:
<ter. mavr. praef..83> Par est iudicii mora:
<ter. mavr. praef..84> Pompae gloria uilis est.
<ter. mavr. litt..85_85> Elementa rudes quae pueros docent magistri
<ter. mavr. litt..86> Vocalia quaedam memorant, consona quaedam;
<ter. mavr. litt..87> Haec reddere uocem quoniam ualent seorsa
<ter. mavr. litt..88> Nullumque sine illis potis est coire uerbum,
<ter. mavr. litt..89> At consona quae sunt, nisi uocalibus aptes,
<ter. mavr. litt..90_90> Pars dimidium uocis opus proferet ex se,
<ter. mavr. litt..91> Pars muta soni comprimet ora molientum.
<ter. mavr. litt..92> Illis sonus obscurior impeditiorque
<ter. mavr. litt..93> Vtcumque tamen promitur ore semicluso,
<ter. mavr. litt..94> Vocalibus atque est minor auctiorque mutis:
<ter. mavr. litt..95_95> His caeca soni uis penitus subest latetque,
<ter. mavr. litt..96> Vt non labiis hiscere, non sonare lingua,
<ter. mavr. litt..97> Vllumue meatum queat explicare nisus,
<ter. mavr. litt..98> Vocalia rictum nisi iuncta disserarint.
<ter. mavr. litt..99> Res cum tenuis, difficile est probare uerbis:
<ter. mavr. litt..100_100> Exempla solent sensibus admouere lucem.
<ter. mavr. litt..101> B cum uolo uel C tibi uel dicere D G,
<ter. mavr. litt..102> E, quae sonitum commodat hisce, si negetur,
<ter. mavr. litt..103> Et labra prementur simul et reuincta lingua:
<ter. mavr. litt..104> Haec uim tacitam sponte sua nimisque mutam
<ter. mavr. litt..105_105> Coniuncta potentem sonitus facit latentis,
<ter. mavr. litt..106> Geminumque refert auribus ex utraque sensum,
<ter. mavr. litt..107> Si proprietas tradita, si regula nota est.
<ter. mavr. litt..108> Nunc singula quam possideant in ore sedem,
<ter. mavr. litt..109> Ictusque suos concipiant et unde rumpant,
<ter. mavr. litt..110_110> Vt quiuero, uersu blaterabo sotadeo.
<ter. mavr. litt..111> A prima locum littera sic ab ore sumit:
<ter. mavr. litt..112> Immunia rictu patulo tenere labra
<ter. mavr. litt..113> Linguamque necesse est ita pendulam reduci,
<ter. mavr. litt..114> Vt nisus in illam ualeat subire uocis
<ter. mavr. litt..115_115> Nec partibus ullis aliquos ferire dentes.
<ter. mavr. litt..116> E quae sequitur uocula dissona est priori,
<ter. mavr. litt..117> Quia deprimit altum modico tenore rictum,
<ter. mavr. litt..118> Et lingua remotos premit hinc et hinc molares
<ter. mavr. litt..119> I porrigit ictum genuinos prope ad ipsos
<ter. mavr. litt..120_120> Minimumque renidet supero tenus labello.
<ter. mavr. litt..121> O Graiugenum longior altera est figura,
<ter. mavr. litt..122> Alter sonus est et nota temporum minori,
<ter. mavr. litt..123> Compendia nostri meliora crediderunt,
<ter. mavr. litt..124> Vocalibus ut non nisi quinque fungeremur;
<ter. mavr. litt..125_125> Productio longis daret ut tempora bina,
<ter. mavr. litt..126> Correptio plus tempore non ualeret uno.
<ter. mavr. litt..127> Hinc ἦτα minus scribimus, hinc et ω supremum;
<ter. mavr. litt..128> Vna quoniam fas habitum est notare forma,
<ter. mavr. litt..129> Pro temporibus quae geminum ministret usum.
<ter. mavr. litt..130_130> Igitur sonitum reddere cum uoles minori,
<ter. mavr. litt..131> Retrorsus adactam modice teneto linguam,
<ter. mavr. litt..132> Rictu neque magno sat erit patere labra.
<ter. mavr. litt..133> At longior alto tragicum sub oris antro
<ter. mavr. litt..134> Molita rotundis acuit sonum labellis.
<ter. mavr. litt..135_135> Y quam memorant, uocibus auia est latinis:
<ter. mavr. litt..136> Vocalibus autem quoniam iugata graecis
<ter. mavr. litt..137> In nostra etiam uerba dabat frequenter usum,
<ter. mavr. litt..138> Subiecimus illam, cui nomen V dederunt,
<ter. mavr. litt..139> Vocale sonantes sibi quae iugaret omnes
<ter. mavr. litt..140_140> Et sola sonum redderet ex sua figura;
<ter. mavr. litt..141> Quam scribere Graius, nisi iungat ου, nequibit.
<ter. mavr. litt..142> Hanc edere uocem quotiens paramus ore,
<ter. mavr. litt..143> Nitamur ut O dicere, sic citetur ortus:
<ter. mavr. litt..144> Productius autem coeuntibus labellis
<ter. mavr. litt..145_145> Natura soni pressior altius meabit.
<ter. mavr. litt..146> Hanc et modo quam diximus I simul iugatas
<ter. mavr. litt..147> Verum est spatium sumere uimque consonantum,
<ter. mavr. litt..148> Vt quaeque tamen constiterit loco priore.
<ter. mavr. litt..149> Nec tunc modo cum iungimus hoc ualebit ipsas,
<ter. mavr. litt..150_150> Sed si qua erit his altera uocalis adhaerens,
<ter. mavr. litt..151> Vis haec manet illis, quasi eum simul iugantur.
<ter. mavr. litt..152> Nam si iuga quis nominet, I consona fiet,
<ter. mavr. litt..153> V qualis erat permanet in loco sequenti:
<ter. mavr. litt..154> Et cum 'iaculum' aut dico 'iecur', 'Iouem', 'iuuencum',
<ter. mavr. litt..155_155> Nil ordo secundis tribuit, prior iuuatur.
<ter. mavr. litt..156> Versa uice si sit prior V, sequatur illa,
<ter. mavr. litt..157> Cum dico 'uide', contulit I sonum priori,
<ter. mavr. litt..158> Ast ipsa manet tempore quo sonabat ante.
<ter. mavr. litt..159> Vocalibus hoc et reliquis praedita seruat,
<ter. mavr. litt..160_160> Vt 'uade', 'ueni', 'uota' refer, teneto 'uultum':
<ter. mavr. litt..161> Creuisse sonum perspicis et coisse crassum
<ter. mavr. litt..162>(Vnde Aeoliis littera fingitur digammos,
<ter. mavr. litt..163> Quae de numero sit magis una consonantum,
<ter. mavr. litt..164> Vocalis in istum mage quam uersa sit usum).
<ter. mavr. litt..165_165> Sed, ut altera quo differat altera sciamus,
<ter. mavr. litt..166> I cum medio nomine sic erit locata,
<ter. mavr. litt..167> Vocalis ut illam ex latere utroque coartet,
<ter. mavr. litt..168>'Baiana' uelut, 'peior', item 'Troia' uel 'huius',
<ter. mavr. litt..169> Ipsa, ut docui, consona fiet a sequenti,
<ter. mavr. litt..170_170> Et si breuis est quae posita est loco priore,
<ter. mavr. litt..171> Longam faciet non minus hanc consona sola,
<ter. mavr. litt..172> Ceu longa fit olim, quotiens duae sequuntur.
<ter. mavr. litt..173> Aut si nimium est hoc dare, uocalis ut una
<ter. mavr. litt..174> Fiat similis tempore consonis duabus,
<ter. mavr. litt..175_175> Atque I geminum scribere nos iubent magistri,
<ter. mavr. litt..176> I consona fiet simul et sequens priorem,
<ter. mavr. litt..177> Et quae prior est, auxilio posterioris.
<ter. mavr. litt..178> Hoc V, simili si fuerit loco, nequibit:
<ter. mavr. litt..179> Cum dico 'lauor', dico 'niues', 'pluuia', 'nouales',
<ter. mavr. litt..180_180> Sola consonans ipsa fit, ut prius notasti,
<ter. mavr. litt..181> Perstat breuitas quae fuit ante collocatis.
<ter. mavr. litt..182> Iam cetera non ordine quo solent loquemur,
<ter. mavr. litt..183> Verum ut cuique est proximitas loci soniue,
<ter. mavr. litt..184> Ne dicta prius me subigat referre rursum
<ter. mavr. litt..185_185> Vicinia uocum modico dirempta puncto.
<ter. mavr. litt..186> B littera uel P quasi syllabae uidentur
<ter. mavr. litt..187> Iunguntque sonos de gemina sede profectos:
<ter. mavr. litt..188> Nam muta iubet portio comprimi labella,
<ter. mavr. litt..189> Vocalis at intus locus exitum ministrat.
<ter. mavr. litt..190_190> Compressio porro est in utraque dissonora:
<ter. mavr. litt..191> Nam prima per oras etiam labella figit,
<ter. mavr. litt..192> Velut intus agatur sonus; ast altera contra
<ter. mavr. litt..193> Pellit sonitum de mediis foras labellis.
<ter. mavr. litt..194> Vtrumque latus dentibus applicare linguam
<ter. mavr. litt..195_195> C pressius urget: dein hinc et hinc remittit,
<ter. mavr. litt..196> Quo uocis adhaerens sonus explicetur ore.
<ter. mavr. litt..197> G porro retrorsum coit et sonum prioris
<ter. mavr. litt..198> Obtusius ipsi prope sufficit palato.
<ter. mavr. litt..199> At portio dentes quotiens suprema linguae
<ter. mavr. litt..200_200> Pulsauerit imos modiceque curua summos,
<ter. mavr. litt..201> Tunc D sonitum perficit explicatque uocem.
<ter. mavr. litt..202> T, qua superis dentibus intima est origo,
<ter. mavr. litt..203> Summa satis est ad sonitum ferire lingua.
<ter. mavr. litt..204> K perspicuum est littera quod uacare possit,
<ter. mavr. litt..205_205> Et Q similis. namque eadem uis in utraque est,
<ter. mavr. litt..206> Quia qui locus est primitus unde exoritur C,
<ter. mavr. litt..207> Quascumque deinceps libeat iugare uoces,
<ter. mavr. litt..208> Mutare necesse est sonitum quidem supremum,
<ter. mavr. litt..209> Refert nihilum, K prior an Q siet an C.
<ter. mavr. litt..210_210> Aut G quoque uel C simili parique lege
<ter. mavr. litt..211> Addi, quasi desit, numero potest priorum.
<ter. mavr. litt..212> Nulli dubium est faucibus emicet quod ipsis
<ter. mavr. litt..213> H littera, siue est nota, quae spiret anhelum.
<ter. mavr. litt..214> Quin hanc etiam grammatici uolunt uacare,
<ter. mavr. litt..215_215> Quia non adicit litterulis nouum sonorem,
<ter. mavr. litt..216> Sed graecula quaedam scholicae nitela uocis
<ter. mavr. litt..217> Vocalibus apte sedet ante posta cunctis,
<ter. mavr. litt..218>'Hastas', 'hederas' cum loquor, 'Hister', 'hospes', 'huius'.
<ter. mavr. litt..219> Solas patitur quattuor ante consonantes,
<ter. mavr. litt..220_220> Graecis quotiens nominibus latina forma est,
<ter. mavr. litt..221> Si quando 'choros', 'Phyllida', 'rhamnos', 'thyma' dico.
<ter. mavr. litt..222> Septem reliquas hinc tibi uoce semiplenas
<ter. mavr. litt..223> Vix lege solutus pote nominare sermo.
<ter. mavr. litt..224> Has uersibus apte quoniam loqui negatur,
<ter. mavr. litt..225_225> Instar tituli fulgidula notabo milto:
<ter. mavr. litt..226> Vt quamque loquemur, datus indicabit ordo,
<ter. mavr. litt..227> Imum superis dentibus adprimens labellum,
<ter. mavr. litt..228> Spiramine leni, uelut hirta graia uites,
<ter. mavr. litt..229> Hanc ore sonabis, modo quae locata prima est.
<ter. mavr. litt..230_230> Aduersa palati supera premendo parte,
<ter. mavr. litt..231> Obstansque sono quem ciet ipsa lingua nitens,
<ter. mavr. litt..232> Validum penitus nescio quid tinire cogit,
<ter. mavr. litt..233> Quo littera ad aures ueniat secunda nostras,
<ter. mavr. litt..234> Ex ordine fulgens cui dat locum sinopis.
<ter. mavr. litt..235_235> At tertia clauso quasi mugit intus ore.
<ter. mavr. litt..236> Quartae sonitus fingitur usque sub palato,
<ter. mavr. litt..237> Quo spiritus anceps coeat naris et oris.
<ter. mavr. litt..238> Vibrat tremulis ictibus aridum sonorem
<ter. mavr. litt..239> Has quae sequitur littera. mox duae supremae
<ter. mavr. litt..240_240> Vicina quidem sibila dentibus repressis
<ter. mavr. litt..241> Miscere uidentur: tamen ictus ut priori
<ter. mavr. litt..242> Et promptus in ore est agiturque pone dentes,
<ter. mavr. litt..243> Sic leuis et unum ciet auribus susurrum:
<ter. mavr. litt..244> Mixtura secundae geminum parat sonorem,
<ter. mavr. litt..245_245> Quia C simul et quae prior est iugando nisum,
<ter. mavr. litt..246> Retrorsus adactam solidant premuntque uocem.
<ter. mavr. litt..247> Nil Ausoniis esse opus Y sonare dixi
<ter. mavr. litt..248> Et ζῆτα supremum, nisi graia uerba cogent.
<ter. mavr. litt..249> Sed quorsum, ais, hoc discere uel docere refert?
<ter. mavr. litt..250_250> Tradunt homines, secta quibus Pythagorea est,
<ter. mavr. litt..251> Arcana secuti physicis remota causis,
<ter. mavr. litt..252> Summas numeri non ita litteris ualere,
<ter. mavr. litt..253> Graecus pueros ut docet insonans magister,
<ter. mavr. litt..254> Cum tollere cunctos iubet altius sinistras,
<ter. mavr. litt..255_255> Vnum sit ut 'alpha' et duo 'beta' et tria 'gamma'.
<ter. mavr. litt..256> Diuersa uolunt, alia docent ordine nullo:
<ter. mavr. litt..257> Referre putant quae cui sit sub ore sedes,
<ter. mavr. litt..258> Vt nos modo temptabimus expedire raptim.
<ter. mavr. litt..259> Aiunt aliquas faucibus exilire ab imis,
<ter. mavr. litt..260_260> γάμμα ut penitus κάππα
 sonat, ξῖ simul et χῖ;
<ter. mavr. litt..261> Ictam grauius uocis opus fingere linguam,
<ter. mavr. litt..262> Si ζῆτα loquor 'λάβδα'ue, νῦ uel hispidum ῥῶ,
<ter. mavr. litt..263> Et σίγμα, quod istis parili sede uibratur.
<ter. mavr. litt..264> Dentes sonitum fingere δέλτα, θῆτα, tum ταῦ
 
<ter. mavr. litt..265_265> Itidem parili sede sequi φῖ quoque, tum ψῖ.
<ter. mavr. litt..266> Hinc et numeri non similes habere summas,
<ter. mavr. litt..267> Et nomina tradunt ita litteris peracta,
<ter. mavr. litt..268> Haec ut numeris pluribus, illa sint minutis,
<ter. mavr. litt..269> Quandoque subibunt dubiae pericla pugnae,
<ter. mavr. litt..270_270> Maior numerus qua steterit, fauere palmam,
<ter. mavr. litt..271> Praesagia leti minima patere summa.
<ter. mavr. litt..272> Sic Patroclon olim Hectorea manu perisse,
<ter. mavr. litt..273> Sic Hectora tradunt cecidisse mox Achilli.
<ter. mavr. litt..274> Haec sunt quoniam uiribus altiora nostris,
<ter. mavr. litt..275_275> Si tam tenues res tibi sic dissero uersu
<ter. mavr. litt..276> Vitem ut tenebras, quas solet et soluta uersu,
<ter. mavr. litt..277> Oratio paruis minus explicare rebus,
<ter. mavr. litt..278> Sat duco meas hactenus occupasse nugas.
<ter. mavr. syll..279_279> Syllabas, quae rite metro congruunt heroico,
<ter. mavr. syll..280_280> Captus ut meus ferebat disputatas, attuli
<ter. mavr. syll..281> Versibus, sane modorum quo sonora leuitas
<ter. mavr. syll..282> Addita stili leuaret siccioris taedium.
<ter. mavr. syll..283> Haec prius, Bassine fili et tu gener Nouate mi,
<ter. mavr. syll..284> Perpolite quam potestis crebriore limula,
<ter. mavr. syll..285_285> Non pater tamquam socerque, sed uelut sim extrarius.
<ter. mavr. syll..286> Intueri uos oportet an satis sit litteris
<ter. mavr. syll..287> Singulis discreta recte quae cui est natiuitas;
<ter. mavr. syll..288> Syllabarum, quas duabus iungimus uocalibus,
<ter. mavr. syll..289> Num minus sit scrupulose uis reperta et prodita;
<ter. mavr. syll..290_290> Consonans si praelocatur una quantum differat,
<ter. mavr. syll..291> Vna uocalis duabus praedita est si consonis;
<ter. mavr. syll..292> Ne parum uel diligenter lucideue expresserim,
<ter. mavr. syll..293> Quanta sit quae comparatur pedibus hinc diuersitas.
<ter. mavr. syll..294> Sermo si planus pedestri se tenet modestia,
<ter. mavr. syll..295_295> Disputandi quem tenorem doctiores imperant;
<ter. mavr. syll..296> Verba si non appetita nec remota plurimis,
<ter. mavr. syll..297> Sed fere communis usus et tamen non obuia,
<ter. mavr. syll..298> Carminis seruant honorem, non iacentis cantici
<ter. mavr. syll..299> Quo supersidens trapeto signa gyris temperat.
<ter. mavr. syll..300_300> Sufficit uitare labes et carere sordibus,
<ter. mavr. syll..301> Pro statu rerum domare lineam fandi parem,
<ter. mavr. syll..302> Liberam scholae nitore, uatis exutam stola,
<ter. mavr. syll..303> Quae tropos omnes relinquat et superba schemata,
<ter. mavr. syll..304> Neglegens ut semet ipsa laudem ab incultu ferat,
<ter. mavr. syll..305_305> Dum tamen rebus minutis, quas pedum liber quoque
<ter. mavr. syll..306> Vix queat proferre sermo noster offensa sine,
<ter. mavr. syll..307> Labili uersu ministret inretusos exitus,
<ter. mavr. syll..308> Regulam seruans ubique finis ut quarti pedis
<ter. mavr. syll..309> Nominis uerbiue fine comma primum terminet;
<ter. mavr. syll..310_310> Hac enim tome probatur metron hoc trochaicum.
<ter. mavr. syll..311> Hunc modum si competenti pertulit ductu stilus,
<ter. mavr. syll..312> Siue prouiso tenore cessit effectus labor,
<ter. mavr. syll..313> Acrius uos pendite ista, quam malignis moris est.
<ter. mavr. syll..314> Hoc domi clausum manebit, nec sinam nosci prius,
<ter. mavr. syll..315_315> Scrupulum quam uestra demat hunc mihi sententia,
<ter. mavr. syll..316> Opera nobis haec inanis anne in usum impensa sit.
<ter. mavr. syll..317> Sed labor uobis ferendus in legendo est maximus:
<ter. mavr. syll..318> Non enim cursim aut remisse tam minuta acumina
<ter. mavr. syll..319> Adsequi quicumque poterit, sed morosa intentio
<ter. mavr. syll..320_320> Tam legenti debet esse, quam fuit nobis quoque,
<ter. mavr. syll..321> Qui laborem prouocando, perdomando taedium,
<ter. mavr. syll..322> Forsitan neglecta multis e latebris scalpsimus,
<ter. mavr. syll..323> Ardui laudem expetentes, non fauorem ex obuiis.
<ter. mavr. syll..324> Corrigenda siqua sane uisa uobis hinc erunt,
<ter. mavr. syll..325_325> Non ero stulte repugnans aut amans praue mea,
<ter. mavr. syll..326> Quin statim culpanda delens praebeam rectis locum.
<ter. mavr. syll..327> Litteris autem latinis, graeca quibus est formula,
<ter. mavr. syll..328> Quo statim discriminentur, ne sit haesitatio,
<ter. mavr. syll..329> Indices supra locaui nominum primas notas.
<ter. mavr. syll..330_330> Quando graece, γάμμα supra; sua latinis littera est.
<ter. mavr. syll..331> ε uel ο graecum putetur ne
 Latinorum E uel O,
<ter. mavr. syll..332> Neu uicissim, quae latina, proferas graeco sono.
<ter. mavr. syll..333> Haec erunt utrimque bina quae parent caliginem,
<ter. mavr. syll..334> Quia pari forma notantur et soni sunt simplices:
<ter. mavr. syll..335_335> Ceterum υ et ω latinis a figuris discrepant.
<ter. mavr. syll..336> A latine saepe ut ἄλφα, saepe λάβδα scribitur:
<ter. mavr. syll..337> I similiter ἰῶτα credi et C potest quod σίγμα sit:
<ter. mavr. syll..338> Versibus sed cum loquamur, quando graeca ponimus,
<ter. mavr. syll..339> ἄλφα, ἰῶτα,
 λάβδα, σίγμα lege metri cogimur
<ter. mavr. syll..340_340> Syllabis perscriptitare, non figuris singulis:
<ter. mavr. syll..341> Nequis hoc culpet, latina si notata non erunt.
<ter. mavr. syll..342> Artium parens et altrix graeca diligentia est:
<ter. mavr. syll..343> Litterarum porro curam nulla gens attentius
<ter. mavr. syll..344> Repperit, petiuit usque finem ad unguis extimum.
<ter. mavr. syll..345_345> Quod Latinus aemulando nec satis fidens sui
<ter. mavr. syll..346>(Exitus nam nostra lingua non capit tam plurimos),
<ter. mavr. syll..347> Attamen fandi parauit non secundam copiam.
<ter. mavr. syll..348> Congruens idcirco duxi in hoc opus, de syllabis
<ter. mavr. syll..349> Quod recepi nunc loquendum, litterarum origines
<ter. mavr. syll..350_350> Inde deductas locare, quo probarem planius
<ter. mavr. syll..351> Et simul quam multa graecis nostra respondeant,
<ter. mavr. syll..352> Quaeque respondent, ab ipsis esse nobis tradita.
<ter. mavr. syll..353> Artis inde origo manat, lingua non tantum patet.
<ter. mavr. syll..354> Ergo graecis esse septem scimus e uocalibus
<ter. mavr. syll..355_355> η et ω quae bina pedibus
 subministrant tempora,
<ter. mavr. syll..356> ε et ο breues uocari
 singularis temporis.
<ter. mavr. syll..357> Ceteras tres, quae supersunt, διχρόνους cognominant,
<ter. mavr. syll..358> Corripi quod saepe eaedem, saepe produci ualent:
<ter. mavr. syll..359> ἄλφα primum est, inde
 ἰῶτα, tertium quod υ uocant.
<ter. mavr. syll..360_360> Porro cunctas nostra lingua quinque uocales suas
<ter. mavr. syll..361> Corripit quod nunc easdem, nunc easdem protrahit,
<ter. mavr. syll..362> Vtitur longis et isdem breuibus aeque fungitur,
<ter. mavr. syll..363> Nec breuem semper requirit, semper aut quae longa sit,
<ter. mavr. syll..364> Omnibus sed quinque semper utitur ceu dichronis.
<ter. mavr. syll..365_365> Inde multa syllabarum nascitur diuersitas,
<ter. mavr. syll..366> Quia nec illae δίχρονοι tres, graeca quas uox nuncupat,
<ter. mavr. syll..367> Litteris nostris eosdem semper exhibent sonos.
<ter. mavr. syll..368> ἄλφα nos A nominamus, ἰῶτα
 sic I dicimus:
<ter. mavr. syll..369> Tertiam Romana lingua, quam uocant υ, non habet.
<ter. mavr. syll..370_370> Huius in locum uidetur V latina subdita,
<ter. mavr. syll..371> Quae uicem nobis rependit interim uacantis υ,
<ter. mavr. syll..372> Quando communem Latino reddit et Graeco sonum.
<ter. mavr. syll..373> Interim uocale et ipsum, sumpta propter quod fuit,
<ter. mavr. syll..374> Non tuendo, syllabarum saepe mutat regulam.
<ter. mavr. syll..375_375> Scilicet non consonantem quando uocalis ligat,
<ter. mavr. syll..376> Syllabam sed cum duabus edimus uocalibus,
<ter. mavr. syll..377> Si prior locetur ipsa, consonans tunc redditur;
<ter. mavr. syll..378> Porro uocalem secuta uim tenet uocalium
<ter. mavr. syll..379> Et sonos utrosque iungit, unde diphthongos eas
<ter. mavr. syll..380_380> Graeciae dicunt magistri, quod duae iunctae simul
<ter. mavr. syll..381> Syllabam sonant in unam uique gemina praeditae
<ter. mavr. syll..382> Semper effectum duorum temporum custodiunt,
<ter. mavr. syll..383> Siue producto efferantur siue correpto sono.
<ter. mavr. syll..384> Fronte quod prima uideri forsitan mirum potest,
<ter. mavr. syll..385_385> Esse correptam duorum temporum quod dixerim:
<ter. mavr. syll..386> Sed pedum exequendo formam res erit probabilis.
<ter. mavr. syll..387> Non minus namque et latinas saepe correpto sono
<ter. mavr. syll..388> Promimus, quamquam duabus editas uocalibus,
<ter. mavr. syll..389> Quae pedibus aeque ministrant bina et ipsae tempora.
<ter. mavr. syll..390_390> Planius quo fiat istud, ante diphthongos loquar,
<ter. mavr. syll..391> Graeca lingua quas frequenter quasque raro interserat:
<ter. mavr. syll..392> Ita patebit nostra graecis cum sonis diuersitas.
<ter. mavr. syll..393> ἄλφα et ε et
 ο priores ἰῶτα diphthongos creat,
<ter. mavr. syll..394> αι et ει et
 οι parentur ut duabus litteris:
<ter. mavr. syll..395_395> Sic et υ sequens easdem reddit αυ et ευ et ου.
<ter. mavr. syll..396> ἰῶτα tantum et υ uidemus
 subditas uocalibus,
<ter. mavr. syll..397> His enim solis duabus quinque praeponi solent,
<ter. mavr. syll..398> Quando et ἄλφα, quod uidetur dichronon, praeponitur.
<ter. mavr. syll..399> Neutra porro de duabus ante tres istas data,
<ter. mavr. syll..400_400> ἄλφα et ε et
 ο, ualebit esse diphthongi soni,
<ter. mavr. syll..401> Syllabam nec edet unam, sed duae uoces erunt.
<ter. mavr. syll..402> Esse diphthongos et alias rariores diximus,
<ter. mavr. syll..403> υ sibi tantum iugantes,
 ἰῶτα quis non subditur,
<ter. mavr. syll..404> ωὑτός ut tradunt magistri, sic et
 ηὔδα copulant.
<ter. mavr. syll..405_405> Esse sed longas utrasque litteras primas palam est,
<ter. mavr. syll..406> Nec fuit longis iuganda uel breuis uocalium,
<ter. mavr. syll..407> Syllaba ut diphthongos ulla temporum fieret trium.
<ter. mavr. syll..408> Non ita est, nec prima longis υ dedit natiuitas,
<ter. mavr. syll..409> Vtriusque uerum origo iure diphtongos fuit;
<ter. mavr. syll..410_410> Tempore instanti quod αὐδᾲ, ηὔδα infecto facit:
<ter. mavr. syll..411> Sic ὁ αὑτός separatim, ωὑτός immixtum sonat.
<ter. mavr. syll..412> Ergo diphtongo creata, u sibi adnexam tenent,
<ter. mavr. syll..413> Det licet longam priorem flexa declinatio,
<ter. mavr. syll..414> Vel duas partes in unam contrahat confusio.
<ter. mavr. syll..415_415> Quin et υ loco priore ἰῶτα si subiunxeris,
<ter. mavr. syll..416> Effici diphthongon unam posse nec plures reor;
<ter. mavr. syll..417> υἷες ut dicunt Achaei,
 γυῖα, μυῖα et talia.
<ter. mavr. syll..418> Porro diphthongos Latini quattuor fixas habent:
<ter. mavr. syll..419> Quattuor eo separaui, quinta quod sit rarior,
<ter. mavr. syll..420_420> Ex quibus statim uidebis non, ut in graecis sonis
<ter. mavr. syll..421> ἰῶτα subiungi necesse est alteram uel
 υ dari,
<ter. mavr. syll..422> Semper I uel V latinas posse subdi ceteris.
<ter. mavr. syll..423> ἄλφα semper atque ἰῶτα
 quem parant Graecis sonum,
<ter. mavr. syll..424> A et E nobis ministrant, sic enim nos scribimus.
<ter. mavr. syll..425_425> οι similiter oe, et E fit
 ἰῶτα quod graecum fuit.
<ter. mavr. syll..426> Au et eu cum copulamus, V secundam iungimus,
<ter. mavr. syll..427> In uicem graecae quod u haec subdita est uocalis V.
<ter. mavr. syll..428> Graeca diphthongos sed ου in litteris nostris uacat,
<ter. mavr. syll..429> Sola uocalis quod V iam complet hunc satis sonum.
<ter. mavr. syll..430_430> ε, deinde ἰῶτα, graeca
 quod diphthongos ει sonat,
<ter. mavr. syll..431> Non erit semper necesse copulatas scribere,
<ter. mavr. syll..432> Seu latina seu iugetur graeca longa syllaba,
<ter. mavr. syll..433> ἰῶτα solum quod uidemus saepe produci uel I.
<ter. mavr. syll..434> Ἴλιον nam sic iubemur scribere et producere;
<ter. mavr. syll..435_435>'Dico' siue 'fido', longae sunt priores syllabae,
<ter. mavr. syll..436> Nec tamen nos E necesse est posta et I subnectere.
<ter. mavr. syll..437> Nec potest diphthongus aliter e duabus litteris
<ter. mavr. syll..438> Ista componi, nisi ante principali in corpore
<ter. mavr. syll..439> E subesse ratio monstret atque origo nominis.
<ter. mavr. syll..440_440> Δεῖμος inde sic notamus, quia
 δέος deprenditur,
<ter. mavr. syll..441> Inde Μήδειαν que oportet scribere isdem litteris,
<ter. mavr. syll..442> Quia δέος non minus et istic, ut uidere propalam est,
<ter. mavr. syll..443> Ipsa demonstrat subesse compositio nominis.
<ter. mavr. syll..444> Scribimus si quando νῖκος, ἰῶτα solum sufficit,
<ter. mavr. syll..445_445> Nulla praecedens origo quia subesse monstrat ε.
<ter. mavr. syll..446> Porro diphthongon notamus, quando νεικεῖν scribimus,
<ter. mavr. syll..447> ἦτα quod compago ficti comprehendit nominis:
<ter. mavr. syll..448> νή et εἴκειν namque
 iunctis conditum est uocabulum;
<ter. mavr. syll..449> Quippe non cedendo semper quaeritur uictoria.
<ter. mavr. syll..450_450> Litteram namque ε uidemus esse ad ἦτα proximam,
<ter. mavr. syll..451> Sicut ο et ω uidentur esse uicinae sibi:
<ter. mavr. syll..452> Temporum momenta distant, non soni natiuitas.
<ter. mavr. syll..453> Inde uertunt hanc in ἦτα saepe diphthongon Grai,
<ter. mavr. syll..454> Quando quos ἱππεῖς solebant aut Ἀχαρνεῖς dicere,
<ter. mavr. syll..455_455> Leuigant 'ἱππῆς'que potius aut Ἀχαρνῆς nominant.
<ter. mavr. syll..456> Nosque 'Medeam' latine sic in usum uertimus,
<ter. mavr. syll..457> Nomen et regina gessit quod furens Amazonum:
<ter. mavr. syll..458> Sic et Αἰνείαν Achaeus, noster 'Aenean' uocat.
<ter. mavr. syll..459> Sic erit nobis et ista rarior diphthongos 'ei',
<ter. mavr. syll..460_460> E uidemus quando fixam principali in nomine:
<ter. mavr. syll..461>'Eitur in siluam' necesse est E et I conectere:
<ter. mavr. syll..462> Principali namque uerbo nascitur, quod est 'eo'.
<ter. mavr. syll..463> Sic 'oueis' plures et 'omneis' scribimus pluraliter:
<ter. mavr. syll..464> Non enim nunc addis E, sed permanet sicut fuit;
<ter. mavr. syll..465_465> Lector et non singularem nominatiuum sciet
<ter. mavr. syll..466> Vel sequentem, qui prioris saepe similis editur.
<ter. mavr. syll..467> Au et eu, quas sic habemus cum Grais communiter,
<ter. mavr. syll..468> Corripi plerumque possunt temporum saluo modo,
<ter. mavr. syll..469> Siue graecis seu latinis inserantur uersibus.
<ter. mavr. syll..470_470>'Aut age' inquit ille uates, saepe dixit 'aut ubi',
<ter. mavr. syll..471> Dixit 'Aurunci', quod aeque barbarum est producere:
<ter. mavr. syll..472> Pes ubique lege constat, prima cum correpta sit,
<ter. mavr. syll..473> Consonans et una plenum non queat tempus dare.
<ter. mavr. syll..474> Et 'lupi ceu' dixit idem: finis est uersus quidem,
<ter. mavr. syll..475_475> Pes tamen non est trochaeus, quia diphthongos extima est:
<ter. mavr. syll..476> Dactylus nam pes et ille est, 'nube nati ceu duo'.
<ter. mavr. syll..477> αὐέρυσαν inquit poeta, sic et
 αὐτάρ corripit:
<ter. mavr. syll..478> Εὔπολιν, πεύκην et
 εὔνουν aut poetam Εὐριπίδην:
<ter. mavr. syll..479> Syllabas primas necesse est ore raptim promere,
<ter. mavr. syll..480_480> Tempus at duplum manebit, nihil obest correptio.
<ter. mavr. syll..481>'Au' tamen capere uidetur saepe productum sonum,
<ter. mavr. syll..482>'Auspices' cum dico et 'aurum', siue Graecus αὔριον,
<ter. mavr. syll..483> Mira nec putanda nobis talis alternatio est,
<ter. mavr. syll..484> Dichronon quod ἄλφα notum est, sicut A nostratibus;
<ter. mavr. syll..485_485> Inde communem ministrat sola diphthongus sonum.
<ter. mavr. syll..486> Eu manet correpta, semper est quod ε graecum breue:
<ter. mavr. syll..487> Litteris et E latinis saepe cum sit dichronos,
<ter. mavr. syll..488> Facta diphthongos nequibit esse producti soni,
<ter. mavr. syll..489> Nec pedes idcirco fraudat temporum iusto modo.
<ter. mavr. syll..490_490> Hanc enim si protrahamus, A sonabit, E et V,
<ter. mavr. syll..491> Syllabam nec inuenimus ex tribus uocalibus.
<ter. mavr. syll..492> Sic 'Aristaeum' notamus quattuor per syllabas,
<ter. mavr. syll..493> Quod sibi diphthongos 'ae' iam tertiam non iungit V.
<ter. mavr. syll..494> His ita exceptis duabus, 'au' et 'eu', quas rettuli,
<ter. mavr. syll..495_495> I et O duae supersunt quinque de uocalibus.
<ter. mavr. syll..496> Ante uocales locari littera O tres non potest,
<ter. mavr. syll..497> A uel I uel V cohaerens duplicem ut reddat sonum.
<ter. mavr. syll..498> Ceterum quod E, secundo copulata cum loco est,
<ter. mavr. syll..499> Reddat 'oe' diphthongon, esse traditum supra tenes.
<ter. mavr. syll..500_500> Diximus rarum esse Graecis ἰῶτα post υ subdere:
<ter. mavr. syll..501> Verum enim nec praelocari sic apud Graios potest,
<ter. mavr. syll..502> Edat ut diphthongon unam de duabus uoculis.
<ter. mavr. syll..503> Litterae nam nomen ipsum, ἰῶτα quod Graius uocat,
<ter. mavr. syll..504> Siquis in metro locabit, syllabae ut fiant duae,
<ter. mavr. syll..505_505> Non potest diphthongos esse ιω duabus litteris,
<ter. mavr. syll..506> Consonans prior locata quia fit et Graios apud.
<ter. mavr. syll..507> Quod tibi exemplo probare uersus herous potest:
<ter. mavr. syll..508>'οὗτος ἰῶτα γράφει' uersus si principium sit,
<ter. mavr. syll..509> Pes erit primus trochaeus: sed facit spondion hunc
<ter. mavr. syll..510_510> Prima uocalis, notari ἰῶτα qua Graium incipit;
<ter. mavr. syll..511> Syllabas licet uideri potius has Graeci uelint
<ter. mavr. syll..512> Esse communes, easque dictitent κοινάς magis,
<ter. mavr. syll..513> Quaeque uocalis sequetur quando supremam breuem.
<ter. mavr. syll..514> I magis Romana lingua non potest praemittere,
<ter. mavr. syll..515_515> Edat ut diphthongon ulli nexilis uocalium,
<ter. mavr. syll..516> Consonans quod semper haec fit ante uocales data.
<ter. mavr. syll..517> Quippe 'iacula' quando dico uel 'iecur', 'Iouem' aut 'Iubam',
<ter. mavr. syll..518> Consonans effecta ubique est, quae fuit uocalis I:
<ter. mavr. syll..519> Quae sequuntur, uim tenebunt, quam prius, uocalium.
<ter. mavr. syll..520_520> Quin et ipsae cum iugantur I et V, quo differant,
<ter. mavr. syll..521> Vt prior quaeque est locata, proderit distinguere.
<ter. mavr. syll..522> I prior si collocetur, V sequens correpta sit
<ter. mavr. syll..523> An soni prolixioris, nulla differentia est,
<ter. mavr. syll..524> Consonans quia semper ista iuncta fit uocalibus.
<ter. mavr. syll..525_525>'Iuno' cum dico aut 'iuuencus', nulla differentia est:
<ter. mavr. syll..526> Quippe 'iu' diphthongos esse graeca nequaquam potest,
<ter. mavr. syll..527> Quod soni tres implicentur e tribus uocalibus,
<ter. mavr. syll..528> Quando sic graece notatur, ut sit ο et υ simul;
<ter. mavr. syll..529> ἰῶτα quis si praelocetur, tres uidemus uoculas,
<ter. mavr. syll..530_530> E quibus constare supra syllabam negauimus.
<ter. mavr. syll..531> Sic 'ἰοὺ ἰοὺ' tragoedus Graius et ceryx sonat,
<ter. mavr. syll..532> Sic 'io matres Latinae', sic 'Iulum' dicimus,
<ter. mavr. syll..533> Quia duas edat necesse est syllabas, cum praedita est.
<ter. mavr. syll..534> Quas uidemus separatas esse uocales duas,
<ter. mavr. syll..535_535> Vim uel amittat priorem cum fit una syllaba:
<ter. mavr. syll..536> Consonans namque inuenitur quando dico Iulius
<ter. mavr. syll..537> Siue 'Iuno' siue 'iustus'. porro cum praecedet V,
<ter. mavr. syll..538> Consonantis uim ministrat omnibus uocalibus.
<ter. mavr. syll..539> Nexa semper haec necesse est syllabam nec diuidat
<ter. mavr. syll..540_540> Et sonum mutet priorem, 'uade' quando dicimus
<ter. mavr. syll..541> Vel 'uenito' uel 'uideto tot uolatus uulturum'.
<ter. mavr. syll..542> Ante consonam V reperta, sola siue in syllaba,
<ter. mavr. syll..543>'Vnus' aut 'ubi' uel 'unde' et 'umbo' quando dicimus,
<ter. mavr. syll..544> Obtinet uocalis usum, sicut I cum praedita est.
<ter. mavr. syll..545_545> Quanta uero sit potestas singulis iunctis sibi,
<ter. mavr. syll..546> Vt prior quaecumque curret, hoc pedes discriminant,
<ter. mavr. syll..547> Scandimus si quando uersum quolibet metro datum.
<ter. mavr. syll..548> Namque si momenta quae sint litterarum examines
<ter. mavr. syll..549> Consonantem aut quas necesse est consonantes effici,
<ter. mavr. syll..550_550> Tempus unum iam tenemus esse correptis datum,
<ter. mavr. syll..551> Bina productas habere nec minus compertum erit.
<ter. mavr. syll..552> Tempus autem consonantes diuidunt unum duae:
<ter. mavr. syll..553> Inde quae duplex habetur, tempus integrum dabit,
<ter. mavr. syll..554> Ergo correptae iugatur una quando consonans
<ter. mavr. syll..555_555> Siue uocalis, referri quae potest in consonam,
<ter. mavr. syll..556> Sescuplum tempus necesse est edere istam syllabam,
<ter. mavr. syll..557> Quae duplex habere posset ab duabus consonis.
<ter. mavr. syll..558> Ac per hoc producta per se, quae duorum temporum est,
<ter. mavr. syll..559> Consonae cum subiugatur uel relatae in consonam,
<ter. mavr. syll..560_560> Temporis parte atque duplo sit necesse est praedita.
<ter. mavr. syll..561> Hoc sub exemplis uidebis esse planum nominum,
<ter. mavr. syll..562> Syllabas ex his duabus quae parant uocalibus,
<ter. mavr. syll..563>'Iuno', 'uita' quando longas, uel 'Iuba' aut 'uigor' breues.
<ter. mavr. syll..564> Consonas fieri necesse est hic priores litteras;
<ter. mavr. syll..565_565> Quae sequuntur, ut fuerunt, esse uocalis soni.
<ter. mavr. syll..566> Temporis momenta longae possident partem et duo:
<ter. mavr. syll..567> Sescuplum breues habere parte et uno conuenit.
<ter. mavr. syll..568> Pars enim ista non sequenti prorogat tempus suum,
<ter. mavr. syll..569> Sed priori, pleniore si indigebit tempore.
<ter. mavr. syll..570_570> Syllabam nam iam peractam cum sequetur I uel V,
<ter. mavr. syll..571> Illa porro breuis in unam consonantem desinet,
<ter. mavr. syll..572> I sequens partem rependet, quam ministrant consonae.
<ter. mavr. syll..573> Hoc et V praestare poterit, cum tenebit hunc locum.
<ter. mavr. syll..574> Rursus exemplis agendum est. ergo quo sit planius,
<ter. mavr. syll..575_575> Syllabam breuem ante ponam desinentem in consonam,
<ter. mavr. syll..576>'At Iubam' pes ut paretur, sit uel alter 'at uigor',
<ter. mavr. syll..577> Sic enim partem uidebis huc redire temporis.
<ter. mavr. syll..578>'A' breuis dum consonanti T propinquae iungitur,
<ter. mavr. syll..579> Tempori suo ex cadem consonae partem trahet.
<ter. mavr. syll..580_580> Sescuplum quod dico sic fit. plena quo sint tempora,
<ter. mavr. syll..581> I dabit partem residuam, quam ministrant consonae:
<ter. mavr. syll..582> Hoc et V, pedem locare si uelimus 'at uigor'.
<ter. mavr. syll..583> Longa fit si prima positu, tunc duorum temporum,
<ter. mavr. syll..584> Et breues ambae manebunt insequentes syllabae,
<ter. mavr. syll..585_585> Quattuor pedem peractum cernis esse temporum.
<ter. mavr. syll..586>'Iuno' porro siue 'uita' cum pedem primum occupat,
<ter. mavr. syll..587> Consonans effecta cum sit quae prior locatur I,
<ter. mavr. syll..588> Et sequens, producta quippe, bina praestet tempora,
<ter. mavr. syll..589> Parte censeri uidemus atque duplo syllabam.
<ter. mavr. syll..590_590> Hinc pedem si coeperimus edere iterum dactylum,
<ter. mavr. syll..591> Quia breuis uocalis extat in sequenti syllaba,
<ter. mavr. syll..592> Tertiam addamus necesse est utique correpti soni.
<ter. mavr. syll..593> Pes quidem reddetur ipse; non tamen pars temporis
<ter. mavr. syll..594> Consonae factae prioris cernimus quo cesserit.
<ter. mavr. syll..595_595> Ergo ut effectus probetur, consonans cum fiet I,
<ter. mavr. syll..596> Non erit locanda prima, quando uersus nascitur,
<ter. mavr. syll..597> Syllaba sed in secunda: ***
<ter. mavr. syll..597b_597b> Quae breuis cum consona
<ter. mavr. syll..598> Esse poterit T, priores qua pedes adiuuimus,
<ter. mavr. syll..599> Sescuplum quae sola praestat, temporis parte indiget
<ter. mavr. syll..600_600> Vt sit 'at iu' pes, et inde uersus ortum sumpserit.
<ter. mavr. syll..601> Ergo 'iu' quia nunc secundo conlocatur in loco,
<ter. mavr. syll..602> I sua, quam consonantem non negamus redditam,
<ter. mavr. syll..603>'At' facit longam, tenebat sescuplum quae temporis.
<ter. mavr. syll..604> Nec secus partem retrorsus V dabit, cum consona est.
<ter. mavr. syll..605_605> Fiet 'at iu' pes solutus, fiet 'at ui' par ei:
<ter. mavr. syll..606> Syllabas longas habebunt bi pedes binas ita,
<ter. mavr. syll..607> Dum situ prior iuuatur et sequens producitur.
<ter. mavr. syll..608> Porro cum producta prima est, si sequatur consonans,
<ter. mavr. syll..609> Efficit duplum atque partem; non, ut illic diximus,
<ter. mavr. syll..610_610> Ante partem et inde duplum, prima quod non sit breuis.
<ter. mavr. syll..611>'Sol tibi' uelut poeta 'signa' eum dicit 'dabit',
<ter. mavr. syll..612> Sufficit producta prima temporis duplum dare:
<ter. mavr. syll..613> Pars residua consonantis unius uel proximae
<ter. mavr. syll..614> Ita uacabit, ut uacabunt, quando plures consonae
<ter. mavr. syll..615_615> Sponte productam sequentur, non egentem subsidi;
<ter. mavr. syll..616> Trans mare atque insignis auster si in pedem conuenerint.
<ter. mavr. syll..617> Est adhuc quo separatae I et V dissentiant.
<ter. mavr. syll..618> I media cum conlocatur hinc et hinc uocalium,
<ter. mavr. syll..619>'Troia' siue 'Maia' dicas, 'peior' aut 'ieiunium',
<ter. mavr. syll..620_620> Nominum primas uidemus esse uocales breues,
<ter. mavr. syll..621> I tamen sola sequente duplum habere temporis.
<ter. mavr. syll..622> Ergo uel loco duarum consonantum fungitur,
<ter. mavr. syll..623> Vel gemella si locanda est, ut uidetur pluribus,
<ter. mavr. syll..624> Bis tibi uocalis eadem praebet usum consonae,
<ter. mavr. syll..625_625> Ante, uocalem sequendo, cum priore syllaba,
<ter. mavr. syll..626> Praedita et mox insequenti, iure quo fit consonans.
<ter. mavr. syll..627> Hoc in his tantum inuenimus nominum uocalibus,
<ter. mavr. syll..628> I secundo conlocata consonae ut ualeat loco;
<ter. mavr. syll..629> Ante uocales quod alias cum locatur exhibet.
<ter. mavr. syll..630_630> V similiter si locetur, ut 'fauor' cum scribimus,
<ter. mavr. syll..631> Nil iuuabit A priorem media facta consonans,
<ter. mavr. syll..632> Temporis quia parte tantum fungitur, cum praedita est.
<ter. mavr. syll..633> Vel licet ponas gemellas, sicut est uerbum 'iuuo':
<ter. mavr. syll..634> Ante quae locatur I fit ab sequenti consonans,
<ter. mavr. syll..635_635> Ipsa uocalis manebit V breuis, sicut fuit,
<ter. mavr. syll..636> V secundam in consonantem transferet uocalis O.
<ter. mavr. syll..637> Sic prior uocalis V, quae tempore uno praedita est,
<ter. mavr. syll..638> Temporis parte adiuuatur ab sequenti consona:
<ter. mavr. syll..639> Sescuplum tempus uidemus, longa cum poscat duo:
<ter. mavr. syll..640_640> Proderit nil ergo gemina, sicut I bis profuit,
<ter. mavr. syll..641> Cum facit longam priorem: 'Troia', 'Maia' et talia.
<ter. mavr. syll..642> Perdere V quia sic uidetur usque uocalem sonum,
<ter. mavr. syll..643> Alteri cum praelocatur (nam facit 'uita' et 'ualens'),
<ter. mavr. syll..644> Sordidum quiddam uidemur absonumque excludere.
<ter. mavr. syll..645_645> Aeolica gens tunc digammon denique illam scriptitat,
<ter. mavr. syll..646> Mutet ut situm figurae, quando mutabit sonum.
<ter. mavr. syll..647> Nominum multa incohata litteris uocalibus
<ter. mavr. syll..648> Aeolicus usus ita uertit, et digammon praeficit:
<ter. mavr. syll..649> Aeolica dialectos autem mixta ferme est Italae.
<ter. mavr. syll..650_650>'Hesperum' quem dico graece, 'uesperum' cognominat:
<ter. mavr. syll..651> Ἑστία sic 'Vesta' facta: 'uestis'
 ἐσθής dicitur:
<ter. mavr. syll..652> ἶνα quam graece uocamus, 'uim' iubet me dicere.
<ter. mavr. syll..653> εἶαρ est multis in usu, sed magis
 poeticum est:
<ter. mavr. syll..654> ἦρ enim natiua uox est; ille 'uer' hoc dictitat.
<ter. mavr. syll..655_655> Quos Homerus dixit Ἐνετούς, ille 'Venetos' autumat:
<ter. mavr. syll..656> Et 'uiola' flos nuncupatur, quem Grai uocanti ἴον:
<ter. mavr. syll..657> Et 'Iolaus' ille 'Violens': crede Marco Tullio.
<ter. mavr. syll..658> Quamque ἴτυν dicunt Achaei, hanc 'uitym' gens Aeoli.
<ter. mavr. syll..659> Plura Sappho comprobauit, Aeolis et ceteri.
<ter. mavr. syll..660_660> V latina sic obesa sordet, A uocalibus
<ter. mavr. syll..661> Prorsus ut * segregandas sic utrasque existimem,
<ter. mavr. syll..662> Nomen I quod consonantis, V uicem solam gerat.
<ter. mavr. syll..663> Hanc enim sensu per artem tradito dinoscimus:
<ter. mavr. syll..664> Illius conuersionem et uox et aures arguunt.
<ter. mavr. syll..665_665> Haec erit lex his duabus, I et V, quas rettuli,
<ter. mavr. syll..666> Syllabam per semet ipsae quando nudam copulant,
<ter. mavr. syll..667> Consonans nec ulla iunctis quaelibet praeponitur.
<ter. mavr. syll..668> Nam media post consonantem cum datur uocalis I,
<ter. mavr. syll..669> V dein si consequatur, syllaba una non erit,
<ter. mavr. syll..670_670> Vt 'pius' cum dico, 'dius', 'ocius' uel 'Caelius'.
<ter. mavr. syll..671> Nulla diphthongos quod ante ἰῶτα praemitti sinit,
<ter. mavr. syll..672> Media porro si locetur V, fit una syllaba,
<ter. mavr. syll..673> Ecce rursum discrepare litteras istas uides.
<ter. mavr. syll..674> Namque 'cui' si quando dico, non erit disyllabon:
<ter. mavr. syll..675_675> Nec tamen diphthongos ista, consonante praedita,
<ter. mavr. syll..676> Poterit esse, quae uideri non potest cum libera est.
<ter. mavr. syll..677> Hoc enim solum adsequetur, quod digammos non erit,
<ter. mavr. syll..678> Ante posta cum sit ipsa. tum sequens uocalis I:
<ter. mavr. syll..679> Nam nisi insequatur aliqua consonantum littera,
<ter. mavr. syll..680_680>'Cui' breuis manebit, atque longa fiet addita.
<ter. mavr. syll..681>'Cui super non digna' dixit 'hiemis et solis mala',
<ter. mavr. syll..682> Dixit et 'cui tu fauos'. pes hinc mihi primus sat est.
<ter. mavr. syll..683> Sic enim uel prima longa uel prior fit syllaba:
<ter. mavr. syll..684> Dactylus nam 'cui super', 'cui tu' sequens spondeus est,
<ter. mavr. syll..685_685> Consonans quia post secuta tempus adiuuit breue.
<ter. mavr. syll..686> Hanc breuem sed ante nobis peruidendum est syllabam
<ter. mavr. syll..687> Vna consonans secuta quatenus longam creet:
<ter. mavr. syll..688> Ipsa nam uel secum habere consonantem debuit,
<ter. mavr. syll..689> Vel duarum post sequentum subleuari tempore.
<ter. mavr. syll..690_690> Ante quod nobis liquere non potest, si non prius,
<ter. mavr. syll..691> Consonans quae prima in ista syllaba 'cui' scribitur
<ter. mavr. syll..692> C magis uel Q notari debeat, dispexeris;
<ter. mavr. syll..693> Saepius quia C locare plurimis iam moris est:
<ter. mavr. syll..694> Sic enim constare poterit e duabus quae magis
<ter. mavr. syll..695_695> Nunc locum uocalis habeat, V prior uel I sequens.
<ter. mavr. syll..696> Namque si C praeferatur, syllabae fient duae,
<ter. mavr. syll..697> Tertia his quod implicari nulla uocalis potest,
<ter. mavr. syll..698> Sed duae fient seorsae syllabae per se breues.
<ter. mavr. syll..699>'Cui super' sic inueniri dactylus iam non potest,
<ter. mavr. syll..700_700> Syllabas sed pes habebit quattuor totas breues.
<ter. mavr. syll..701> Principale sed uidemus esse 'quis', quo nascitur
<ter. mavr. syll..702>'Cui', datiuum quando casum ratio sermonis petet.
<ter. mavr. syll..703> Casus et secundus ante, qui facit 'quius', probat
<ter. mavr. syll..704> Q duarum praeditam esse syllabae uocalium,
<ter. mavr. syll..705_705> Quartus et casus priori non repugnat regulae.
<ter. mavr. syll..706> Nec minus Q perseuerat, cum loquor pluraliter,
<ter. mavr. syll..707> Casibus cunctis iugamus quando uocales duas:
<ter. mavr. syll..708>'Qui' facit, 'quorum' deinde, mox 'quibus', 'quos', 'a quibus'.
<ter. mavr. syll..709> Vsque Q numquam reuelli propalam est pronomini.
<ter. mavr. syll..710_710> Dubius autem quia uideri numerus et casus potest,
<ter. mavr. syll..711> Cum datiuo singulari prima Q praescribitur,
<ter. mavr. syll..712> Et potest pluraliter 'qui' lector aliquis credere
<ter. mavr. syll..713> Ac simul nutante casu tardius sensum sequi,
<ter. mavr. syll..714> Vsus, ut solet, reliquit ueritatis regulam,
<ter. mavr. syll..715_715> Litteram et dedit propinquam, dum studet compendio.
<ter. mavr. syll..716> Ergo per Q iam uidemus 'cui' notandum litteram:
<ter. mavr. syll..717> Hanc enim V post insecuta praeditam docet sibi
<ter. mavr. syll..718> Et cohaerens I, secundo quando conexa est loco.
<ter. mavr. syll..719> Quippe Q non constat aliter quam duabus C et V,
<ter. mavr. syll..720_720> C uelut uel K quod esse Q uides muti soni;
<ter. mavr. syll..721> Q uelut et V, C quoque et VV plenius quod postmodum
<ter. mavr. syll..722> Sic in unam Q redactae congruerunt litteram,
<ter. mavr. syll..723> Portio ut nunc consonantis V uideri rectius,
<ter. mavr. syll..724> Litterae uocalis habitum quam tenere debeat.
<ter. mavr. syll..725_725> Namque Q praemissa semper V simul iungit sibi,
<ter. mavr. syll..726> Syllabam non editura, ni comes sit tertia
<ter. mavr. syll..727> Quaelibet uocalis illis. hoc et exemplis proba:
<ter. mavr. syll..728> Namque 'equos' uel 'aequos', 'aequor' aut 'aquam' cum scribimus,
<ter. mavr. syll..729> Et 'queo' et 'querela', 'quercus' et 'quater', Q praedita est.
<ter. mavr. syll..730_730> Et uides 'qui' quoque similiter esse uocales duas:
<ter. mavr. syll..731> Vnde, si dematur I et sola sit uocalis V,
<ter. mavr. syll..732> Non erit iam Q necesse syllabae praeponere,
<ter. mavr. syll..733> Sicut illic, cum 'querela' et 'aequor' aut 'aquam' notas,
<ter. mavr. syll..734> Sed magis C: sola namque subditur uocalis V,
<ter. mavr. syll..735_735>'Curo' cum uel 'cupio' dicis 'curro' uel 'custodio'.
<ter. mavr. syll..736> Vnde nomen qui sequondi rectius scribi putant,
<ter. mavr. syll..737> Si prius Q collocarint, V et O subiunxerint,
<ter. mavr. syll..738> Quia 'sequor' et easdem habebat, unde nomen nascitur,
<ter. mavr. syll..739> Non uidentur obtinere ueritatis regulam;
<ter. mavr. syll..740_740> Quia 'sequor' duas uidemus esse uocales simul,
<ter. mavr. syll..741> Et merito tunc Q locamus exigente syllaba:
<ter. mavr. syll..742> At 'secundus' ut sit una ponitur uocalis V,
<ter. mavr. syll..743> C locari debet ergo, quando solam copulat,
<ter. mavr. syll..744> Quippe origo prima uerbi non manet iam nomini.
<ter. mavr. syll..745_745> Ceterum uocalis illis si iugetur tertia,
<ter. mavr. syll..746> Q necesse est prima detur et sit una syllaba,
<ter. mavr. syll..747> Nomina ut supra relata iam satis nobis probant.
<ter. mavr. syll..748> Non tamen prior V uideri facta consonans potest,
<ter. mavr. syll..749> Consonans quia de duabus effici prior solet,
<ter. mavr. syll..750_750> Nuda sed priorque quando nec subacta est consonae,
<ter. mavr. syll..751> Quando et hispidam digammus sumit et formam et sonum.
<ter. mavr. syll..752> Nunc sonus uocalis illi, qui solet, cum libera est,
<ter. mavr. syll..753> Praedita est uel consonanti: nunc enim est uocalis V.
<ter. mavr. syll..754> Et tamen uidemus illam consonae uim sumere,
<ter. mavr. syll..755_755>'Tenuia' ut dixit poeta 'nubis ire uellera':
<ter. mavr. syll..756> Longa fit nam prima TEN nunc, cum sequatur V et I.
<ter. mavr. syll..757> Nec minus, uocalis una si sequatur hanc, potest
<ter. mavr. syll..758> Consonae praebere uires et digammos effici,
<ter. mavr. syll..759>'Genua' cum 'labant Daretis, aeger est anhelitus'.
<ter. mavr. syll..760_760> Nec potest et hoc liquere, an I putemus consonam,
<ter. mavr. syll..761> Longa 'cui super' paretur ceu duabus consonis;
<ter. mavr. syll..762> Alteram quia consequendo semper I uocalis est,
<ter. mavr. syll..763> Tertiam et casus sequentes esse uocalem docent:
<ter. mavr. syll..764> Immo si nunc V putamus esse uocalis soni,
<ter. mavr. syll..765_765> I magis uocalis esse iudicanda est subsequens.
<ter. mavr. syll..766> Numquid hanc diphthongon ergo ex V et I sic dicimus,
<ter. mavr. syll..767> Non ut V nunc sit latina, sed magis graecum sit υι,
<ter. mavr. syll..768> γυῖα cum dicunt et υἶας,
 tale quid 'cui' ut sonet,
<ter. mavr. syll..769> Temporum et per se duorum non requirat consonam,
<ter. mavr. syll..770_770>'Cui super' sed tale fiat, quale dudum 'trans mare',
<ter. mavr. syll..771> Longa cum reddit uacantes quae simul sunt consonae?
<ter. mavr. syll..772> An magis 'cuii' nos oportet per duas I scribere,
<ter. mavr. syll..773> Quia sequens casus uidetur hoc sonare, qui facit
<ter. mavr. syll..774>'Quius', ut 'Troia' atque 'Maia', de tribus uocalibus;
<ter. mavr. syll..775_775>'Cui super' nil ut iuuetur a propinqua consona,
<ter. mavr. syll..776> Quando 'quius' longa prior est, facta cum sit consonans?
<ter. mavr. syll..777> Haec putaui colligenda: tu sequere, quod uoles.
<ter. mavr. syll..778> Nec minus natura uaria est consonis in litteris.
<ter. mavr. syll..779> Digerunt quidem magistri, quando pueros imbuunt,
<ter. mavr. syll..780_780> Sed rudes ne praegrauentur, parcius discriminant.
<ter. mavr. syll..781> Nam nouem mutas uocarunt, semiuocales item
<ter. mavr. syll..782> Esse septem tradiderunt: ordo uterque notus est.
<ter. mavr. syll..783> De nouem tres, ut uacantes, separandas conuenit:
<ter. mavr. syll..784> Vna nam spiramen addit omnibus uocalibus,
<ter. mavr. syll..785_785>'Hasta' quando et 'hedera' dicis, 'Hister', 'hospes' atque 'humus'.
<ter. mavr. syll..786> Quattuor solis adhaeret consonantum litteris,
<ter. mavr. syll..787> Inserit si quando graeca sermo noster nomina,
<ter. mavr. syll..788> Cum 'choros', 'rhamnum' necesse est, 'Phyllida' aut 'thymum' loqui.
<ter. mavr. syll..789> Sola nec uocalis usum nec tuetur consonae,
<ter. mavr. syll..790_790> Tempus aut ministrat ullum breuibus usquam syllabis;
<ter. mavr. syll..791> Et tamen uim consonantis adimit una in syllaba
<ter. mavr. syll..792> Praedita est quotiens duabus V et I uocalibus.
<ter. mavr. syll..793>'Huius' aut 'huic' sic solemus nam frequenter dicere:
<ter. mavr. syll..794> V digammon esse nunc iam non sinit nec consonam,
<ter. mavr. syll..795_795> Esse quam semper necesse est, cum carens spiramine
<ter. mavr. syll..796> Ante uocalem locatur, ut 'uigor', 'ualens', 'uetus'.
<ter. mavr. syll..797> K, similiter otiosa ceteris sermonibus,
<ter. mavr. syll..798> Tunc in usu est, cum 'kalendas' adnotamus aut 'kaput':
<ter. mavr. syll..799> Saepe 'Kaesones' notabant hac uetusti littera.
<ter. mavr. syll..800_800> Q uacare prorsus omni diceremus syllaba,
<ter. mavr. syll..801> C quod eius inuenitur posse subdi pro sono,
<ter. mavr. syll..802> Casus unus ni probaret rectius poni semel,
<ter. mavr. syll..803> Syllabam iunctis duabus cum facit uocalibus,
<ter. mavr. syll..804> Vt satis sumus locuti iam priore pagina.
<ter. mavr. syll..805_805> Nunc loquar natura quae sit omnibus, quae et singulis.
<ter. mavr. syll..806> Nulla nam mutis facultas ad sonum edendum data est:
<ter. mavr. syll..807> Labra fixa, uincta lingua est, exitus nullus patet,
<ter. mavr. syll..808> Nexa si non adiuuetur cuilibet uocalium.
<ter. mavr. syll..809> Namque B uel C sonare, porro D, G et ceteras
<ter. mavr. syll..810_810> Quis queat, si non resignet labra uocalis comes,
<ter. mavr. syll..811> Syllabam fingas ut ante, litteram quam proferas?
<ter. mavr. syll..812> Semiuocales uidemus oris exprimi sono
<ter. mavr. syll..813> Posse uel solas, adhaerens nulla uocalis licet
<ter. mavr. syll..814> Exitum plenum ministret nuncupandae litterae.
<ter. mavr. syll..815_815> Verum enim binae ligari non queunt mutae simul,
<ter. mavr. syll..816> Syllabae si quando binas postulabunt consonas,
<ter. mavr. syll..817> Nominis uerbiue cuius quae tenent primordia:
<ter. mavr. syll..818> C modo aut P copulare subditam T sic solent
<ter. mavr. syll..819> Non priore sed secunda dum latina in syllaba,
<ter. mavr. syll..820_820>'Nactus' ut dicas uel 'aptus', 'sanctus' aut 'Neptunius'.
<ter. mavr. syll..821> Ceteris natura non est ut duae iungi queant.
<ter. mavr. syll..822> Semiuocales oportet segregare attentius;
<ter. mavr. syll..823> Quas quidem quia nominatim uersus indi non sinit,
<ter. mavr. syll..824> Ordinis signabo numero, quae sit haec quam disseram,
<ter. mavr. syll..825_825> Titulus ut praescribet iste discolor sinopide:
<ter. mavr. syll..826> Prima mutas nec sequetur nec potest praecedere,
<ter. mavr. syll..827> Ipsa gemina nec locari simplici in uerbo potest:
<ter. mavr. syll..828>'Suffice' et 'suffer' uel 'offer' est quidem duplex sonus,
<ter. mavr. syll..829> Partibus sed ex duabus uerba coniungi uides
<ter. mavr. syll..830_830> Et prior non hac eadem terminatur littera,
<ter. mavr. syll..831> Sed sonum confundit ipsa partium conlisio.
<ter. mavr. syll..832> Quattuor post hanc locatas Graecus udas nominat:
<ter. mavr. syll..833> Lubrica est natura in illis namque et alternus uigor.
<ter. mavr. syll..834> Nunc enim uocalis usum, nunc ministrant consonae,
<ter. mavr. syll..835_835> Et pedum uel hinc uel inde subleuant discrimina.
<ter. mavr. syll..836> Hinc sibi primam atque quartam semiuocalis potest
<ter. mavr. syll..837> Subdere ista quam loquebar, quando 'flabra' et 'flosculos',
<ter. mavr. syll..838> Atque item 'frugem' atque 'frondem' nominas et talia.
<ter. mavr. syll..839> Non item potest secundam copulare et tertiam,
<ter. mavr. syll..840_840> Quia secunda mugit intus abditum et caecum sonum,
<ter. mavr. syll..841> Tertiam nec ullus illi sermo Romanus ligat.
<ter. mavr. syll..842> Nec sinas errare puerum, quando 'Daphnin' scripserit,
<ter. mavr. syll..843> Semiuocalem locandam primam ut istam existimet:
<ter. mavr. syll..844> Quippe nos, si quando graecum φ necesse est exprimi,
<ter. mavr. syll..845_845> P et H simul solemus, non latinam hanc, ponere,
<ter. mavr. syll..846> Cuius a graeca recedit leuis atque hebes sonus:
<ter. mavr. syll..847>'Phosphoron' 'Phrygas'que nam uel 'Pamphilum' sic scribimus.
<ter. mavr. syll..848> Consonas autem per omnes, quae quibus iungi queant,
<ter. mavr. syll..849> Quas uetet natura iunctas conuenire in syllabam,
<ter. mavr. syll..850_850> Ire iam nunc ideo nobis uisum erit consultius,
<ter. mavr. syll..851> In breue ut redacta silua demeret caliginem;
<ter. mavr. syll..852> Neu subesse praeter istos quos loquar casus putes,
<ter. mavr. syll..853> Qui pedum turbare normam, laedere aut metrum queant.
<ter. mavr. syll..854> Praeter udas ergo, supra iam duas quas rettuli,
<ter. mavr. syll..855_855> Haec sibi nullam ligare semiuocalis potest.
<ter. mavr. syll..856> Quattuor post hanc loquemur ordine udas debito,
<ter. mavr. syll..857> Quas priores ante nullam consonam praeponimus,
<ter. mavr. syll..858> Vt caput uerbi incohare conditae simul queant;
<ter. mavr. syll..859> Subdimus mutis earum plurimis tantum duas,
<ter. mavr. syll..860_860> Scilicet primam atque quartam, quod palam exemplis erit.
<ter. mavr. syll..861> Namque B, C, G, deinde P, priores ponere
<ter. mavr. syll..862> Singulas possis, ut uda prima sic subiecta sit:
<ter. mavr. syll..863>'Blandior' cum dico, 'cludo', 'gleba', 'plebs' aut 'Plinius'.
<ter. mavr. syll..864> D cum ea numquam coibit, Q magis numquam potest;
<ter. mavr. syll..865_865> T potest, si quando graeca mixta sunt uocabula:
<ter. mavr. syll..866>'Tlepolemus', 'Atlas' solemus inuenire in uersibus.
<ter. mavr. syll..867> Vda quarta, praeter istas quattuor, quas rettuli,
<ter. mavr. syll..868> Amplius D, T priores subsequetur, ut puta
<ter. mavr. syll..869>'Brutus' et 'Crassus' fuerunt, 'Drusus' et 'Gracchus', 'Procas',
<ter. mavr. syll..870_870>'Trossulus'. iam sex habemus ante mutas redditas,
<ter. mavr. syll..871> Ceterae quia tres in usum syllabarum non cadunt:
<ter. mavr. syll..872> Semiuocalis quod una praefici possit, tenes:
<ter. mavr. syll..873> Vda quarta praeter istas ceteris non subditur.
<ter. mavr. syll..874> Et secunda paene solis conuenit uocalibus,
<ter. mavr. syll..875_875> Seu loco prior locetur, seu iugetur alteri:
<ter. mavr. syll..876>'Mane' cum dicis uel 'umbra', 'mensis', 'ambo' et talia.
<ter. mavr. syll..877> Tertiam udam sibi uidetur posse solam iungere,
<ter. mavr. syll..878> Sic tamen, non in priore sed sequenti syllaba,
<ter. mavr. syll..879>'Omnis' ut dicas uel 'amnis'. uda quaeque cum sequi
<ter. mavr. syll..880_880> Alteram non possit udam, dum sit una syllaba,
<ter. mavr. syll..881> Omnis uda cum gemella rite coniungi queat,
<ter. mavr. syll..882>'Gallus' ut uel 'Ammianus', 'annus' et 'Tyrrhenius',
<ter. mavr. syll..883> Nec secus mutas uidemus posse geminas currere:
<ter. mavr. syll..884>'Obba' et 'ecce', 'redde' et 'agger', 'Attius'que et 'Appius'.
<ter. mavr. syll..885_885> Hanc tamen Graecus secundam tertiae sic praeficit,
<ter. mavr. syll..886> Syllaba prima latine quod nequire diximus,
<ter. mavr. syll..887> Quando μνήμην atque μνᾶσθαι dictitaque Μνεσθέα.
<ter. mavr. syll..888> Interim compellit illam δέλτα nunc, nunc ταῦ sequi:
<ter. mavr. syll..889> δμῶας et Τμῶλον uidemus
 namque graeca nomina.
<ter. mavr. syll..890_890> Tertia uda sic uidetur posse G mutam sequi,
<ter. mavr. syll..891> Graia uerba quando in usum sermo noster suscipit,
<ter. mavr. syll..892>'Gnosios' si dicere arcus, insulam aut 'Gnidum' uelis.
<ter. mavr. syll..893> Scribimus praenomen unum et C quidem praeponimus,
<ter. mavr. syll..894> G tamen sonabit illic, quando 'Gnaeum' enuntio,
<ter. mavr. syll..895_895> Asperum quia uox sonorem leuiore interpolat,
<ter. mavr. syll..896> Vel priores G Latini nondum ab apice finxerant.
<ter. mavr. syll..897>'Gaius' praenomen inde C notatur, G sonat.
<ter. mavr. syll..898> Sic 'amurgam', quae uetuste saepe per C scribitur,
<ter. mavr. syll..899> Esse per G proferendam crediderunt plurimi,
<ter. mavr. syll..900_900> Quando ἀμόργη graeca uox est, γάμμα origo ut praeferat
<ter. mavr. syll..901> Ille contra dicat, unde C sonare debeat.
<ter. mavr. syll..902> G tamen, mox tertia uda, rarius componitur,
<ter. mavr. syll..903> Quando 'gnatum' nominare, dicere aut 'gnarum' uoles:
<ter. mavr. syll..904> Namque 'magnus', 'dignus', 'agnus', 'signa', 'pugna' et talia,
<ter. mavr. syll..905_905> Syllabae cum sint secundae, non ita impugnant pedes;
<ter. mavr. syll..906> Quis iugatis impediri, cum caput uerbi tenent,
<ter. mavr. syll..907> Saepius pedes uidemus, ut suo promam loco.
<ter. mavr. syll..908> Ammonet nunc ordo sextam semiuocalem loqui,
<ter. mavr. syll..909> Quae sonum nobis ministrat σίγμα quem Graecis solet.
<ter. mavr. syll..910_910> Viuida est haec inter omnes atque densa littera:
<ter. mavr. syll..911> ἀρκτικόν Graeci uocarunt, adseruntque exordiis,
<ter. mavr. syll..912> Et probant mutis eandem paene cunctis praefici,
<ter. mavr. syll..913> Cum σβέσον σθένοςque dicunt, σκῆπτρον, et quando σπάθας
 
<ter. mavr. syll..914> στέμμα dicunt, σφίγγας
 aeque, σχήματα: atque udae quoque
<ter. mavr. syll..915_915> Posse praeponi secundae sic apud Graios uides,
<ter. mavr. syll..916> σμῆγμα si quando aut
 σμάραγδον, σμιλίον uel nominant.
<ter. mavr. syll..917> γάμμα solum non uidetur posse subdi, quia loco
<ter. mavr. syll..918> Intimo fauces prope ipsas littera haec excluditur,
<ter. mavr. syll..919> Dentibus σίγμα atque labris proximam sedem tenet.
<ter. mavr. syll..920_920> σίγμα quis possit negare quod det
 adiunctum sonum,
<ter. mavr. syll..921> Cum sonis utrisque constet ζῆτα, quod graecum duplex,
<ter. mavr. syll..922> Nomen etsi non uidebor tradere exempli loco?
<ter. mavr. syll..923> Syllabis sedet secundis, quando prosa oratio est,
<ter. mavr. syll..924> Versus ut quadre resistat, nec propaget terminum.
<ter. mavr. syll..925_925> Nestoris si forte nomen diuidendum incurrerit,
<ter. mavr. syll..926> νυ et Ε uersus prioris
 obtinebunt extimum,
<ter. mavr. syll..927> Sigma uersus insequentis atque ταῦ exordium.
<ter. mavr. syll..928> Nos tribus mutis eandem possumus praeponere,
<ter. mavr. syll..929> Nulla cum sic possit ante semiuocalis dari:
<ter. mavr. syll..930_930>'Scuta' namque, 'spatia' dico, 'stamina' aliaque hoc genus.
<ter. mavr. syll..931> Et duas simul ligare sola consonans potest,
<ter. mavr. syll..932>'Scrinium' 'struem'ue quando 'splendidum'ue dicimus,
<ter. mavr. syll..933> Tres tamen numquam coibunt, uda ni sit tertia.
<ter. mavr. syll..934> Semiuocalis suprema duplicis restat soni:
<ter. mavr. syll..935_935> Praefici in uerbis latinis ista nec uocalibus
<ter. mavr. syll..936> Poterit umquam, tantum abest ut consonis ***,
<ter. mavr. syll..937> Ipsa cum constet duabus comparata consonis.
<ter. mavr. syll..938> Syllaba quacumque sane subditur uocalibus,
<ter. mavr. syll..939> Quando 'rex' 'calix'ue dicis, 'pax', 'latex', 'apex', 'senex'.
<ter. mavr. syll..940_940> Ante uocales locatur in sequenti syllaba,
<ter. mavr. syll..941>'Faxo' si dicas uel 'axis', 'nexus', 'uxor', 'noxia'.
<ter. mavr. syll..942> Tantum apud Graecos uidemus inchoantem nomina,
<ter. mavr. syll..943> Qui ξένον, ξανθόν loquuntur, ξουθόν
 et ξεινήια.
<ter. mavr. syll..944> Consonis praefertur autem, si dirempta syllaba est,
<ter. mavr. syll..945_945> Nominis uerbiue cuius, cum Latinis sermo sit:
<ter. mavr. syll..946>'Expuli' cum dico et 'exta', seu quis 'excussam comam'
<ter. mavr. syll..947> Dicat aut 'exlex', et illud 'hoc sine exquiram prius':
<ter. mavr. syll..948> Adde et 'exsortem', uel istis simile siquid finxeris.
<ter. mavr. syll..949> Muto uel partem prioris, si fit hirtum, syllabae,
<ter. mavr. syll..950_950>'Ecfer' ut dicam, uel illud, 'hoc tibi effectum dabo'.
<ter. mavr. syll..951> Verba contra separata quando sic conectimus,
<ter. mavr. syll..952> Hanc ut ante desinentem subsequatur consonans,
<ter. mavr. syll..953> E sat est solum locare. quia duplex est consona,
<ter. mavr. syll..954> Tres uidentur syllabam unam consonantes edere:
<ter. mavr. syll..955_955> Hispidum quod porro ne sit, dico et 'e bello uiros',
<ter. mavr. syll..956> Dico et 'e pago reuersos', dico et 'e foro domum'.
<ter. mavr. syll..957> Ast enim Graius locabit quandocumque hanc ultimam
<ter. mavr. syll..958> Siue in uno comprehensam siue uerbo separi,
<ter. mavr. syll..959> Consonam numquam iugabit, quia sono leui studet:
<ter. mavr. syll..960_960> Nam nisi et uocalis adsit, uertit hanc in simplicem:
<ter. mavr. syll..961> κάππα enim solum sonabit,
 σίγμα uero excluditur.
<ter. mavr. syll..962> Sic et ἐκπλῆξαι loquuntur, sic et ἐκπέρσαι πόλιν,
<ter. mavr. syll..963> Sic et illud, εἰς τὸ κάλλος ἐκκεκώφηται ξίφη,
<ter. mavr. syll..964> Sic et ἐκ πάντων solute, sic et ἐκ νήσου facit.
<ter. mavr. syll..965_965> Litteras autem receptant saepe ternas syllabae,
<ter. mavr. syll..966> Nec minus saepe et quaternas, porro quinas parcius,
<ter. mavr. syll..967> Esse quia uocalis una debet una in syllaba
<ter. mavr. syll..968> Vel duae, diphthongos edit quando uocalem sonum.
<ter. mavr. syll..969> Inde rarum est consonantes addere uni quattuor;
<ter. mavr. syll..970_970> Quia uetat natura mutas iungere una in syllaba:
<ter. mavr. syll..971> Semiuocales iugari saepius deprendimus,
<ter. mavr. syll..972> In quibus iam scimus udas computari quattuor.
<ter. mavr. syll..973> Syllaba ergo quando quinque litteris componitur,
<ter. mavr. syll..974> Consonas duas necesse est et tot udas copulet,
<ter. mavr. syll..975_975> Possit ut uocalis una syllabam talem dare.
<ter. mavr. syll..976> Ergo 'frons' et 'glans' uidemus esse quinas litteras:
<ter. mavr. syll..977> Consonans nam prima et uda, postmodo uda et consonans,
<ter. mavr. syll..978> O tenent utrimque iunctam: sic et A, cum 'glans' erit.
<ter. mavr. syll..979> Est et uda quando sola, dantur et tres alterae,
<ter. mavr. syll..980_980> Consonans cum sit bis una, situe duplex tertia:
<ter. mavr. syll..981>'Stant' enim cum dico uerbum, T secunda et ultima est:
<ter. mavr. syll..982>'Strix'ue si dicam, supremam duplicem esse perspicis.
<ter. mavr. syll..983> Porro cum diphthongos inerit, 'fraus' uelut scribi solet,
<ter. mavr. syll..984> E tribus uidemus uuam quae sit uda consonis.
<ter. mavr. syll..985_985> Nempe et esse litterarum syllaba una sex potest,
<ter. mavr. syll..986> Graeca cum duplex duabus soluitur nostratibus,
<ter. mavr. syll..987> Dixerit si forte quidam 'scrobs abunde fossa est,
<ter. mavr. syll..988> Stirps', uelut dixit disertus Gracchus alter Gaius.
<ter. mavr. syll..989> Graecus hoc casu nequibit syllabam talem dare,
<ter. mavr. syll..990_990> Nec dabit per se seorsam, sed residuam nominis
<ter. mavr. syll..991> Aeque diphthongo coactam promet et pluraliter.
<ter. mavr. syll..992> Namque declinare Graeci saepe sic αἰσχρούς solent:
<ter. mavr. syll..993> αι prior si separetur, sex erunt superstites:
<ter. mavr. syll..994> ἀρτικόν nam cernis esse
 σίγμα primum et ultimum,
<ter. mavr. syll..995_995> Alteram diphthongos ausit copulando litteram,
<ter. mavr. syll..996> Consonans et uda complent syllabam senariam.
<ter. mavr. syll..997> Nunc per ipsas ire pergam syllabas, quae uersibus
<ter. mavr. syll..998> Scrupulum solent mouere, ratio si non cernitur.
<ter. mavr. syll..999> Sed quoniam exemplis heroi carminis uti
<ter. mavr. syll..1000_1000> Res monet, ut pedibus sistat sua regula iustis,
<ter. mavr. syll..1001> Seu uitium incessit, metri ratione probemus,
<ter. mavr. syll..1002> Aptius est nobis simili decurrere norma,
<ter. mavr. syll..1003> Discolor alternos referat ne pagina uersus.
<ter. mavr. syll..1004> Spectandis pedibus quae sunt nimis obuia, mittam:
<ter. mavr. syll..1005_1005> Natura longa quid enim tractare necesse est,
<ter. mavr. syll..1006> Aut facili positu et plana ratione patentes?
<ter. mavr. syll..1007> Quae pueris etiam promptum est occurrere paruis.
<ter. mavr. syll..1008> Nec mihi Graecorum ratio est attingere κοινάς,
<ter. mavr. syll..1009> Quarum rarus inest nostris in uersibus usus,
<ter. mavr. syll..1010_1010> Nec tanta in pedibus uenia conceditur uti.
<ter. mavr. syll..1011> E breuibus quotiens longae redduntur, oportet
<ter. mavr. syll..1012> Versificatorem, quid littera quaeque ministret,
<ter. mavr. syll..1013> Dispicere atque aptas natura iungere secum,
<ter. mavr. syll..1014> Vel discordantes mutatis uincere uerbis.
<ter. mavr. syll..1015_1015> Consona sed sane gemina est cum praedita uerbo,
<ter. mavr. syll..1016> Seu medio in pede sunt, siue has pes proximus infert,
<ter. mavr. syll..1017> Quam dubias pedibus soleant adferre figuras,
<ter. mavr. syll..1018> Vt possum, paucis nitar discernere uerbis.
<ter. mavr. syll..1019> Syllaba prima breuis quemcumque pedem generabit,
<ter. mavr. syll..1020_1020> Longa fit a geminis, quibus indita consona uis est,
<ter. mavr. syll..1021> Seu pariter iunctae, suberuntue in parte sequenti,
<ter. mavr. syll..1022> Seu sunt diuisae finemque caputque tenentes,
<ter. mavr. syll..1023> Exemplis manifesta magis reddenda uidentur:
<ter. mavr. syll..1024>'Postquam res', prior est iunctis adiuta duabus
<ter. mavr. syll..1025_1025> Subiectis aeque fiet, cum dicimus 'agros':
<ter. mavr. syll..1026>'At tu sume pedum', diuisas cernis utrasque.
<ter. mavr. syll..1027> Dactylon haec eadem poterit totiens dare forma,
<ter. mavr. syll..1028> Quando breuem mediam breuis aeque tertia claudet.
<ter. mavr. syll..1029>'Nunc age', 'nescio quis', nec non et 'Belgica collo'.
<ter. mavr. syll..1030_1030> Vda etiam quocumque loco, seu subdita detur,
<ter. mavr. syll..1031> Libera seu, uerbo quasi consona curret in uno,
<ter. mavr. syll..1032>'Arma uirumque cano', 'duris agrestibus arma'.
<ter. mavr. syll..1033> Si sit longa prior, mox hanc correpta sequatur
<ter. mavr. syll..1034> Vocalis uerbi pariter cum fine resistens,
<ter. mavr. syll..1035_1035> Syllabaque adiaceat geminis exorta sonoris,
<ter. mavr. syll..1036> Non semper uideas spondeon posse creari;
<ter. mavr. syll..1037> Quia(==QVJA) mutas ita coniungi natura recusat,
<ter. mavr. syll..1038> Vt pariter poni possint in parte sequenti,
<ter. mavr. syll..1039> Vdas nec possis umquam praeponere mutis,
<ter. mavr. syll..1040_1040> Nec tempus praestant udae, cum subiciuntur
<ter. mavr. syll..1041> Nominis in capite aut uerbi. superest igitur quid?
<ter. mavr. syll..1042> Vt sint diuisae, subduntur quando trochaeo;
<ter. mavr. syll..1043> Vnam detineat sequitur quae syllaba primam,
<ter. mavr. syll..1044> Atque ita uocalis superet non sola trochaeo,
<ter. mavr. syll..1045_1045> Altera succedat, qua proximus exoritur pes.
<ter. mavr. syll..1046>'Et quis cuique dolor uicto, quae gloria palmae':
<ter. mavr. syll..1047>'Postquam res Asiae': geminum hoc exemplar habebis.
<ter. mavr. syll..1048> Ergo ut uocalis remanens in fine trochaei
<ter. mavr. syll..1049> Et uerbi finem faciat, spondeon et edat,
<ter. mavr. syll..1050_1050> Vnicus efficiet casus, si qui sequitur pes
<ter. mavr. syll..1051> Nascatur certis, quas debet habere, sonoris,
<ter. mavr. syll..1052> Dum caput obtineat fortissima littera uerbi.
<ter. mavr. syll..1053> Haec quae sit, iam scire potes, si prima tenebis,
<ter. mavr. syll..1054> Quae tibi, cum loquerer septem quoque semisonantes,
<ter. mavr. syll..1055_1055> Discreui titulo et numero signante notaui.
<ter. mavr. syll..1056> Haereat ergo animo sexta hinc tibi uiuida perquam
<ter. mavr. syll..1057> Littera de numero, quam dixi, semisonantum;
<ter. mavr. syll..1058> Quae sibi tres tantum poterit subiungere mutas,
<ter. mavr. syll..1059> Si quando 'scutum', 'spumas' uel 'stamina' dico.
<ter. mavr. syll..1060_1060> Haec sola efficiet, nudo ut remanente trochaeo
<ter. mavr. syll..1061> Spondeum geminae possint firmare sonorae.
<ter. mavr. syll..1062> Exemplis an praua sequar uel recta probato:
<ter. mavr. syll..1063>'Quisque scire cupit' uel 'quisque scribere curat',
<ter. mavr. syll..1064>'Ante stare decet' cum dico et separo uerbum,
<ter. mavr. syll..1065_1065>'Ante Stesichorum uatem natura creauit'.
<ter. mavr. syll..1066> Vltima uocalis remanens finisque trochaei
<ter. mavr. syll..1067> Excipitur geminis, quis proximus exoritur pes:
<ter. mavr. syll..1068> Quae quamquam capite alterius uerbi teneantur,
<ter. mavr. syll..1069> Sufficiant retro uires et tempus oportet,
<ter. mavr. syll..1070_1070> Consona quod debet geminata referre priori.
<ter. mavr. syll..1071> Nam cur spondeo credas non reddere tempus,
<ter. mavr. syll..1072> Quae tali positu, cum dactylus incidit, obstant?
<ter. mavr. syll..1073>'Incipe' si dicas et 'scire' aut 'scribere' iungas,
<ter. mavr. syll..1074> Creticus efficitur. quis uiribus ergo nocebit
<ter. mavr. syll..1075_1075> Subdita praeteritae, cur isdem uiribus aeque
<ter. mavr. syll..1076> Tempora non praestet, cum sit subiecta priori?
<ter. mavr. syll..1077> Quin mirum magis inuenias ut tempore duplo
<ter. mavr. syll..1078> Semisonans istaec pariterque et muta cohaerens
<ter. mavr. syll..1079> Correptam retro nequeant augere trochaei.
<ter. mavr. syll..1080_1080> Nam nisi uocalis producta sequatur utrasque
<ter. mavr. syll..1081> Tertia, quas dixi nullum poterunt dare tempus.
<ter. mavr. syll..1082>'Scire' etenim cum dico et 'stare', 'spumeus amnis',
<ter. mavr. syll..1083> Tertia uocalis producta adiungitur illis,
<ter. mavr. syll..1084> Atque inde accipiunt uires prosuntque priori.
<ter. mavr. syll..1085_1085> Si fuerit correpta, nihil praestare ualebunt,
<ter. mavr. syll..1086> Cum 'scapulam', 'spatium', 'stimulum' subiungo trochaeo.
<ter. mavr. syll..1087> Quippe pedem primum nisi pes comitabitur alter,
<ter. mavr. syll..1088> Desinit esse caput uersus, est prosa loquela.
<ter. mavr. syll..1089> Pes etenim speciem metri numquam facit unus,
<ter. mavr. syll..1090_1090> Quia(==QVJA) et uariis pedibus loquimur sermone soluto,
<ter. mavr. syll..1091> Nec metrum facimus, quia fungimur ordine nullo.
<ter. mavr. syll..1092> Adde quod hic primum cernis nutare trochaeum,
<ter. mavr. syll..1093> Quem tantum in fini sumunt heroica metra.
<ter. mavr. syll..1094> Cui si dactylici generis subiungitur alter
<ter. mavr. syll..1095_1095> A geminis ortus, cui sit quoque tertia longa,
<ter. mavr. syll..1096> Cum fit dactylus ipse, simul quoque reddat oportet
<ter. mavr. syll..1097> Spondeum, pleno qui tempore solus egebat.
<ter. mavr. syll..1098> Cum correpta adeo uocalis tertia curret,
<ter. mavr. syll..1099> Si positu longa efficitur, pedis efficit orsum,
<ter. mavr. syll..1100_1100> Dactylicumque parat iam rite effingere metrum,
<ter. mavr. syll..1101> Suggerit et tempus, quantum producta solebat.
<ter. mavr. syll..1102> Quod nos exemplis aeque firmare decebit:
<ter. mavr. syll..1103>'Vnde scissa coma est' aut 'unde spissa corona',
<ter. mavr. syll..1104>'Ecce stagna madent': triplici sic syllaba pacto
<ter. mavr. syll..1105_1105> Temporis accessu non tantum est reddita longa,
<ter. mavr. syll..1106> Sed dedit et uires geminis augere trochaeum.
<ter. mavr. syll..1107> Dactylus in breuibus uocales quando supremas
<ter. mavr. syll..1108> Seruabit uerbique simul cum fine resistet,
<ter. mavr. syll..1109> Si pedis alterius primordia consona et uda
<ter. mavr. syll..1110_1110> Subnectent, pes incolumis uegetusque manebit:
<ter. mavr. syll..1111> Consona si gemina est, qua proximus incipiet pes,
<ter. mavr. syll..1112> Cuius principium sexta haec, quam dico, manebit,
<ter. mavr. syll..1113> Dactylus ille prior, quamuis sermone peracto
<ter. mavr. syll..1114> Discretus liberque pedis compage secundi,
<ter. mavr. syll..1115_1115> Sentiet accessum momenti et temporis auctum.
<ter. mavr. syll..1116> Exemplo uersus unius utrumque probabis,
<ter. mavr. syll..1117>'Ante supinatas aquiloni ostendere glebas'.
<ter. mavr. syll..1118>'Tendere' cum uerbi finem simul et pedis explet.
<ter. mavr. syll..1119> Nil obstant pedis alterius modo consona et uda.
<ter. mavr. syll..1120_1120> Syllaba si contra ueniat, qualem modo dixi,
<ter. mavr. syll..1121> Temporibus uitiatus erit pes integer ante,
<ter. mavr. syll..1122>'Ante supinatas aquiloni ostendere strages':
<ter. mavr. syll..1123> Tertia sic longa efficitur, pes creticus exit.
<ter. mavr. syll..1124> Vel tu finge aliud, dum talis syllaba detur:
<ter. mavr. syll..1125_1125> Sed nullam inuenies, nisi littera sit prior ista,
<ter. mavr. syll..1126> Quae sexto praescripta loco est atque ordine earum,
<ter. mavr. syll..1127> Dimidium uocis quas edere diximus ante.
<ter. mavr. syll..1128> Syllaba difficilis quotiens correpta secunda
<ter. mavr. syll..1129> Indiget auxilio, quo tempora bina ministret,
<ter. mavr. syll..1130_1130> Dactylus inde magis, spondeus rarior exit.
<ter. mavr. syll..1131> Nam cum finitur uocali sermo trochaeum
<ter. mavr. syll..1132> Destituens, iam pes in dactylon ire uidetur,
<ter. mavr. syll..1133> Inque breues geminas longam laxare secundam,
<ter. mavr. syll..1134> Spondeus quo more solet dare dactylon ex se.
<ter. mavr. syll..1135_1135> Quippe ubi sola manet uerbi uocalis in imo,
<ter. mavr. syll..1136> Et breuis haec abscissa etiam comitemque requirens
<ter. mavr. syll..1137> Nullaque consona iuncta parat dare temporis auctum,
<ter. mavr. syll..1138> Nil iam spondeo uideas superesse relictum.
<ter. mavr. syll..1139> Vel tu ruricolae primum decurre Maronis.
<ter. mavr. syll..1140_1140>'Liber et alma Ceres', et 'ferte simul Dryadesque',
<ter. mavr. syll..1141>'Munera uestra cano: et studium cui prima frementem',
<ter. mavr. syll..1142><>
<ter. mavr. syll..1143>'Ipse nemus': tunc 'dique deaeque': atque 'arua tueri':
<ter. mavr. syll..1145_1145>'Quique nouas': et 'quique satis': et 'teque sibi': mox
<ter. mavr. syll..1146>'Nec tibi regnandi ueniat tam dira cupido':
<ter. mavr. syll..1147>'Anne nouum': tunc 'ipse tibi': 'plus parte relinquit':
<ter. mavr. syll..1148>'Vere nouo gelidus canis': et 'taurus aratro':
<ter. mavr. syll..1150_1150>'Et quid quaeque ferat regio: et quid quaeque recuset'
<ter. mavr. syll..1151> Bis decies unumque supra, nisi fallimur, ecce
<ter. mavr. syll..1152> Dactylon efficiet talis, quem dico, trochaeus,
<ter. mavr. syll..1153> Spondeum at nullum potuit dare uersibus isdem.
<ter. mavr. syll..1154> Namque etiam duplex quae nobis una relicta est,
<ter. mavr. syll..1155_1155> Principium uerbi quoniam proferre latini
<ter. mavr. syll..1156> Non ualet et tantum uocali subdita currit,
<ter. mavr. syll..1157> Cum graecum inciderit nomen, quo possumus uti,
<ter. mavr. syll..1158> Si post dactylon accedat, nil tempore duplo
<ter. mavr. syll..1159> Officiet. gemini poterunt quod pandere uersus,
<ter. mavr. syll..1160_1160>'Pontibus instratis coniunxit litora Xerxes',
<ter. mavr. syll..1161>'Sanguine turbatus miscebat litora Xanthus'.
<ter. mavr. syll..1162>'Litora' pes longa constat breuibusque duabus
<ter. mavr. syll..1163> Tempora nec laedit duplex, quin dactylus extet.
<ter. mavr. syll..1164> Pro duplici contra gemina est si consona, laedit:
<ter. mavr. syll..1165_1165>'Pontibus instratis coniunxit litora Sciron'.
<ter. mavr. syll..1166> In tantum uegeta est et uiuida littera sexta,
<ter. mavr. syll..1167> Cum prior est et muta loco subiecta secundo:
<ter. mavr. syll..1168> Arcticon idcirco stoechion Graecia dixit.
<ter. mavr. syll..1169> Sed non principium nunc nominis incohat ipsa,
<ter. mavr. syll..1170_1170> Cum duplicem reddit, sequitur sed pone priorem,
<ter. mavr. syll..1171> Cum 'Xanthum', 'Xerxen' aut 'Xuthum' et talia pono.
<ter. mavr. syll..1172> Nam ξι, quod Graecis commune uidemur habere,
<ter. mavr. syll..1173> κάππα et σίγμα facit, non
 σίγμα et κάππα secundo:
<ter. mavr. syll..1174> Nec sonus est illis idem nec littera prima;
<ter. mavr. syll..1175_1175> Quae cum mutatur, mutatur origo sonandi.
<ter. mavr. syll..1176> Sic Ξέρξης duplicem praestat, Σκείρων aliquid plus;
<ter. mavr. syll..1177> Vt supra ostendi, cum 'scire' et 'scribere curat'
<ter. mavr. syll..1178> Vel 'scutum', 'spatium', 'spumas' aut 'stamina' dixi.
<ter. mavr. syll..1179> Imo uelim spectes, quam multa occasio detur,
<ter. mavr. syll..1180_1180> Cum remanet nutans etiam dubiusque trochaeus,
<ter. mavr. syll..1181> Dactylus ut crebro, spondeus rarior extet.
<ter. mavr. syll..1182> Syllaba uocali quando est finita secunda,
<ter. mavr. syll..1183> Tertia uocalem si subicit, hiscere credas:
<ter. mavr. syll..1184> Est tamen exemplum, uocalis consona si fit,
<ter. mavr. syll..1185_1185>'Ante Iouem nulli subigebant arua coloni'.
<ter. mavr. syll..1186> Vocalem mediam si consona suscipit una,
<ter. mavr. syll..1187> Dactylus incolumi constabit lege sonoque,
<ter. mavr. syll..1188>'Ante tibi Eoae(==E+O+A.E_) Atlantides abscondantur'.
<ter. mavr. syll..1189> Consona si mediam determinat, altera porro
<ter. mavr. syll..1190_1190> Vocalem adnectit, simili pes lege probatur:
<ter. mavr. syll..1191>'Venit et upilio, tardi uenere subulci'.
<ter. mavr. syll..1192> Si mediam uocalis habet, quam consona et uda
<ter. mavr. syll..1193> Excipiunt, nequeunt geminae uexare priorem:
<ter. mavr. syll..1194>'Vnde tremor terris' aut hoc: 'percussa tridenti'.
<ter. mavr. syll..1195_1195> Dactylus efficitur: nam longa est reddita prima
<ter. mavr. syll..1196> Et mediam nil uda iuuat, quae subdita currit:
<ter. mavr. syll..1197> Sic manet 'unde' breuis, sic et 'percussa tridenti'.
<ter. mavr. syll..1198> Syllaba si contra fortisque et uiuida detur,
<ter. mavr. syll..1199>'Vnde scire potes, percussa spumat harena',
<ter. mavr. syll..1200_1200> Reddet spondeos iusta ratione locatos.
<ter. mavr. syll..1201> Nec modo quia(==QVJA) uerbo finem facit 'unde', putato
<ter. mavr. syll..1202> Sic cecidisse: magis sermone notabis in uno
<ter. mavr. syll..1203> Congruere ut cassae pariter sint consona et uda,
<ter. mavr. syll..1204>'Et solem geminum et duplices se ostendere Thebas'.
<ter. mavr. syll..1205_1205>'Et duplices' mediam non possit reddere longam.
<ter. mavr. syll..1206> Perspicis udarum quam uis modo fiat inanis,
<ter. mavr. syll..1207> Subiectae quotiens et iuris sunt alieni.
<ter. mavr. syll..1208> Hoc et diuersa melius ratione patebit.
<ter. mavr. syll..1209> Vocalis mediae nam quando residet in udam,
<ter. mavr. syll..1210_1210> Tertiaque accedens similem geminauerit udam,
<ter. mavr. syll..1211> Spondeus plenis reddetur temporibus pes,
<ter. mavr. syll..1212>'Attollitque animos: Poenorum qualis in aruis':
<ter. mavr. syll..1213>'Et Tyrrhena pedum circumdant uincula plantis'.
<ter. mavr. syll..1214> Nec non uocalis primae si quamlibet udam
<ter. mavr. syll..1215_1215> Contineat ueniensque aliam subiecerit udam
<ter. mavr. syll..1216> Praepositam longae, spondeon cernimus edi,
<ter. mavr. syll..1217>'Pallenen: hunc et Nymphae ueneramur, et ipse'.
<ter. mavr. syll..1218>'Tyrrhenas, i, sterne acies, tege pace Latinos'.
<ter. mavr. syll..1219> Si fuerit correpta sequens, et tertia talis
<ter. mavr. syll..1220_1220> Iungenda est, pes sic geminis fit dactylus udis,
<ter. mavr. syll..1221> Spondeum qualem geminae fecere priores,
<ter. mavr. syll..1222>'Palladia gaudet silua uiuacis oliuae',
<ter. mavr. syll..1223>'Parrhasio dictum Panos de more Lycaei'.
<ter. mavr. syll..1224> Cur tantum ualeant udae, modo reddita causa est:
<ter. mavr. syll..1225_1225> Consona quia(==QVJA) uis est illis. nunc libera namque
<ter. mavr. syll..1226> Vtraque complexu alterius nec subdita currit:
<ter. mavr. syll..1227> Inter uocales positas nam cernimus ambas.
<ter. mavr. syll..1228> Quattuor udarum primam quartamque uidemus
<ter. mavr. syll..1229> In pedibus uarias effingere posse figuras:
<ter. mavr. syll..1230_1230> Vda secunda sed his et tertia dissimiles sunt,
<ter. mavr. syll..1231> Consona nulla potest quoniam sociare secundam
<ter. mavr. syll..1232> Sermone in nostro, sicut positum ante tenemus;
<ter. mavr. syll..1233> Tertia non aliter mutae subiungitur uni,
<ter. mavr. syll..1234> Quam quotiens 'Gnaeum', 'gnarum' 'gnatum'que loquemur,
<ter. mavr. syll..1235_1235> Syllaba dum primas habeat geminisque creetur.
<ter. mavr. syll..1236> Has etiam geminas pedibus similes dare formas
<ter. mavr. syll..1237> Inuenies, geminae quot prima et quarta dedere,
<ter. mavr. syll..1238>'Talia flammato secum dea corde uolutans',
<ter. mavr. syll..1239>'Non anni domuere decem, non mille carinae',
<ter. mavr. syll..1240_1240>'Quam multa in tectis', 'una cum gente tot annos'.
<ter. mavr. syll..1241> Dactylus hinc etiam reddetur talis, ut illinc,
<ter. mavr. syll..1242>'Quem mea carminibus meruisset fistula caprum',
<ter. mavr. syll..1243>'Annuus exactis completur mensibus orbis'.
<ter. mavr. syll..1244> Nec non et mutas geminas componere possis,
<ter. mavr. syll..1245_1245>'Obba' et 'Tucca' uelut, 'muris' uelut 'additur agger',
<ter. mavr. syll..1246>'Oppius aduenit, comes est quoque Tettius illi'.
<ter. mavr. syll..1247> Vda igitur numquam praebebit subdita tempus?
<ter. mavr. syll..1248> Praebebit uerbo deprensa aut nomine eodem:
<ter. mavr. syll..1249>'Replet' cum dico, subiecta est uuida mutae:
<ter. mavr. syll..1250_1250>'Atlas' ut graeca, sic profero uoce latina.
<ter. mavr. syll..1251> Vda secunda utinam nostra sic uoce sederet!,
<ter. mavr. syll..1252> Exemplo sat erit qui dixit 'membra Pyracmon'.
<ter. mavr. syll..1253> Tertia tum 'cycnus'. sed quarta frequentior his est:
<ter. mavr. syll..1254> Nam mutis docui subiectam hanc omnibus esse.
<ter. mavr. syll..1255_1255>'Fabricium' dixit, 'sacrum qui', 'limite quadret'
<ter. mavr. syll..1256>'Agricola' et 'uepres', dixit 'saluere(==SALUERE) per utres'.
<ter. mavr. syll..1257> Tempora sic praebent udae, cum subiciuntur.
<ter. mavr. syll..1258> Si pars sermonis perstat nec fine trochaei
<ter. mavr. syll..1259> Finitur, geminae praebebunt tempora mutae,
<ter. mavr. syll..1260_1260> Quae secum iungi possunt, ut diximus ante,
<ter. mavr. syll..1261> Siqua prior seu posterior correpta locatur:
<ter. mavr. syll..1262> Sermonis dixi, non hanc pedis esse priorem.
<ter. mavr. syll..1263> Cum prior est, duplici exemplo contentus abito.
<ter. mavr. syll..1264>'Et genus inuisum et rapti': prior hic breuis est RA,
<ter. mavr. syll..1265_1265> Longa fit a geminis, quas proxima syllaba praebet
<ter. mavr. syll..1266> Eiusdem uerbi: nam P(==PI) sequitur simul et T(==TI).
<ter. mavr. syll..1267>'Quam facile accipiter saxo sacer ales ab alto':
<ter. mavr. syll..1268> Pro geminis duplicem recte subiungere possis.
<ter. mavr. syll..1269> Sic reddunt longas, quod dudum posse negaui,
<ter. mavr. syll..1270_1270> Finitur quoniam pleno tunc sermo trochaeo,
<ter. mavr. syll..1271> Viuida nec praesto est totiens tibi littera nota:
<ter. mavr. syll..1272> Nunc sermo incolumis sibi uires ipse ministrat.
<ter. mavr. syll..1273> At quotiens correpta sequens est syllaba, posse
<ter. mavr. syll..1274> Spondeum fieri, si syllaba tertia tales
<ter. mavr. syll..1275_1275> Substituat geminas, exempla tibi totidem do,
<ter. mavr. syll..1276>'Efficit obiectu laterum, quibus omnis ab alto'
<ter. mavr. syll..1277>'Hunc illa exceptum'. correptas cernimus ambas
<ter. mavr. syll..1278> Sermonum uoces positas in parte sequenti;
<ter. mavr. syll..1279> Sed tamen has etiam reddet tibi syllaba longas
<ter. mavr. syll..1280_1280> Tertia, quae geminis constat subiecta sonoris,
<ter. mavr. syll..1281> Quia(==QVJA) sermo ipse manet nulloque est fine recisus.
<ter. mavr. syll..1282> Forsitan hunc aliquis uerbosum dicere librum
<ter. mavr. syll..1283> Non dubitet; forsan multo praestantior alter
<ter. mavr. syll..1284> Pauca reperta putet, cum plura inuenerit ipse;
<ter. mavr. syll..1285_1285> Deses et impatiens nimis haec obscura putabit:
<ter. mavr. syll..1286> Pro captu lectoris habent sua fata libelli.
<ter. mavr. syll..1287> Sed me iudicii non paenitet: haec bene uobis
<ter. mavr. syll..1288> Commisi, quibus est amor et prudentia iuxta,
<ter. mavr. syll..1289> Et labor in studiis semper celebratus inhaeret:
<ter. mavr. syll..1290_1290> Vos sequar, in uestro satis est examine cautum.
<ter. mavr. syll..1291> Haec ego cum scripsi, bis quinis mensibus aeger
<ter. mavr. syll..1292> Pendebam ambiguum trutina sub iudice corpus,
<ter. mavr. syll..1293> Alternum nutans et neutro pondere sidens,
<ter. mavr. syll..1294> Nam neque mors auide nigros pandebat hiatus,
<ter. mavr. syll..1295_1295> Nec uitam forti retinebant stamine Parcae.
<ter. mavr. syll..1296> Sic uarios tam longa dies renouando dolores
<ter. mavr. syll..1297> Duxit ad hoc tempus semper sine fine minando.
<ter. mavr. syll..1298> Cum potui tamen, obrepens incepta peregi,
<ter. mavr. syll..1299> Quo uitae dubius uel sic uixisse uiderer.
<ter. mavr. metr..1300_1300> Nulla uox humana constat absque septem litteris,
<ter. mavr. metr..1301> Rite uocales uocauit quas magistra Graecia:
<ter. mavr. metr..1302> Quicquid audis praeter istas, pars soni, non uox erit.
<ter. mavr. metr..1303> Quinque contenta est figuris Romuli latinitas:
<ter. mavr. metr..1304> η et ω longas enim nos non
 habemus litteras,
<ter. mavr. metr..1305_1305> Nec breues semper uocamus his duas contrarias.
<ter. mavr. metr..1306> Ceteras tres, quae supersunt, dichronas cognominant,
<ter. mavr. metr..1307> Corripi quod saepe eaedem, saepe produci ualent.
<ter. mavr. metr..1308> Porro cunctas noster usus quinque uocales suas,
<ter. mavr. metr..1309> Corripit quod nunc easdem, nunc easdem protrahit,
<ter. mavr. metr..1310_1310> Vtitur longis et isdem breuibus aeque fungitur,
<ter. mavr. metr..1311> Nec breuem semper requirit, semper aut quae longa sit,
<ter. mavr. metr..1312> Omnibus sed quinque semper utitur ceu dichronis.
<ter. mavr. metr..1313> In breui sed tempus unum est, bina longae possident.
<ter. mavr. metr..1314> Vna uocalis iugata consonanti aut pluribus
<ter. mavr. metr..1315_1315> Syllabam reddat necesse est. syllabam Graeci uocant,
<ter. mavr. metr..1316> Ore quod simul profectae copulant unum sonum:
<ter. mavr. metr..1317> Vinculum nam signat ista congregale dictio.
<ter. mavr. metr..1318> Et tamen uocalis una quando pars sermonis est,
<ter. mavr. metr..1319> Syllabam dici necesse est, cum sit una littera.
<ter. mavr. metr..1320_1320> Cum breuis duas habebit adiacentes consonas,
<ter. mavr. metr..1321> Siue secum uel sequenti copulatas syllabae,
<ter. mavr. metr..1322> Singulae uel diuidentur, longa fiet e breui,
<ter. mavr. metr..1323> Non secus producta quam si temporis dupli foret.
<ter. mavr. metr..1324> Nec minus longam probamus. una cum duplex erit,
<ter. mavr. metr..1325_1325> Quia duarum consonantum uim suo praebet sono.
<ter. mavr. metr..1326> Vel gemellis cum iugamus syllabam uocalibus,
<ter. mavr. metr..1327> Misceant sonum necesse est, iure distent temporum.
<ter. mavr. metr..1328> A et E simul iugatae siue cum illa singulae,
<ter. mavr. metr..1329> Quinta quae uocalis est, longam creabunt syllabam.
<ter. mavr. metr..1330_1330> I et V non hoc ualebunt, siue praesint alteri,
<ter. mavr. metr..1331> Vel sibi cum copulantur; quia prior fit consonans,
<ter. mavr. metr..1332> Illa quae remansit inde tempus unius tenet
<ter. mavr. metr..1333> Siue duplum, quale et omnis, quando producta est, habet.
<ter. mavr. metr..1334> O cum E tantum iugatae longa semper syllaba est.
<ter. mavr. metr..1335_1335> Cum duas sermonis usus comprehendit syllabas
<ter. mavr. metr..1336> Hoc ut exemplis probemus, resque ut omnis clara sit,
<ter. mavr. metr..1337> Ante quae natura quaeque ratio sit dicam pedum.
<ter. mavr. metr..1338> Sed prius nitar docere simplices quos nominant,
<ter. mavr. metr..1339> Vna uis quod syllabarum est, quando binos scandimus.
<ter. mavr. metr..1340_1340> Ergo cum duas uidebis esse iunctas syllabas,
<ter. mavr. metr..1341> Effici pedem necesse est, sint breues ambae licet:
<ter. mavr. metr..1342> Vna longa non ualebit edere ex sese pedem,
<ter. mavr. metr..1343> Ictibus quia fit duobus, non gemello tempore.
<ter. mavr. metr..1344> Breuis utrimque sit licebit, bis ferire conuenit:
<ter. mavr. metr..1345_1345> Parte nam attollit sonorem, parte reliqua deprimit
<ter. mavr. metr..1346>(ἄρσιν hanc Graeci uocarunt, alteram contra θέσιν):
<ter. mavr. metr..1347> Vna porro bis feriri quando poterit syllaba?
<ter. mavr. metr..1348> Temporum momenta sane lege certa diuidunt,
<ter. mavr. metr..1349> Seu duas pes quisque iunget siue plures syllabas.
<ter. mavr. metr..1350_1350> Aut enim quantum est in ἄρσει tantum erit tempus θέσει,
<ter. mavr. metr..1351> Altera aut simplo uicissim temporis duplum dabit,
<ter. mavr. metr..1352> Sescuplo uel una uincet alterius singulum:
<ter. mavr. metr..1353> Quicquid istis discrepabit, absonum reddet melum.
<ter. mavr. metr..1354> Latius tractant magistri rhythmici uel musici:
<ter. mavr. metr..1355_1355> Nos uiam metri studemus parte ab aliqua pandere,
<ter. mavr. metr..1356> Ergo cum reddenda rursus haec erit distinctio,
<ter. mavr. metr..1357> Qua pedum natura poscet, satis habebo attingere.
<ter. mavr. metr..1358> Nunc pedes accedo primos, quos uocant disyllabos.
<ter. mavr. metr..1359> Primus ille est, iure primus, ἄἰγεμών qui dictus est,
<ter. mavr. metr..1360_1360> Auctor et ductor melorum, qui duas breues habet.
<ter. mavr. metr..1361> Ante enim breue est creatum, redditum longum dein,
<ter. mavr. metr..1362> Sicut unum numerus ante quam secundum prodidit.
<ter. mavr. metr..1363> Ergo natura repertus iure princeps dicitur,
<ter. mavr. metr..1364> Ante quem non est creatus, quem sequuntur ceteri.
<ter. mavr. metr..1365_1365> δίβραχυν dixere Graeci, quod sit ambabus breuis.
<ter. mavr. metr..1366> πυρρίχιος idem uocatur: quippe et aptus pyrrhichae
<ter. mavr. metr..1367> Tam cito motu recursat, quam breues hi sunt soni.
<ter. mavr. metr..1368> Tertium detrecto nomen: lege nam metri uetor:
<ter. mavr. metr..1369> παρίαμβον namque dicunt, si probatis ἔκτασιν,
<ter. mavr. metr..1370_1370> Ars uetat primae negare spatia bina syllabae.
<ter. mavr. metr..1371> Reddere autem pedibus isdem plura cogor nomina,
<ter. mavr. metr..1372> Nequis erret, quando nomen aliud alibi inuenerit,
<ter. mavr. metr..1373> Ac putet pigrum uel artis usque ad ista nescium.
<ter. mavr. metr..1374> Huius exemplum uidebis esse, cum dices 'honor'.
<ter. mavr. metr..1375_1375> Est huic aduersus ille qui duas longas habet,
<ter. mavr. metr..1376> Syllabis compar priori, temporis duplum merens;
<ter. mavr. metr..1377> Qui, quod in templis canorus a sono uocis malae
<ter. mavr. metr..1378> Auribus libantis obstat et fauet, spondeus est.
<ter. mavr. metr..1379> Hunc sonabis, siue 'reges' siue 'ciues' dixeris.
<ter. mavr. metr..1380_1380> Verum uterque quantum in arsi, tantum habebit in thesi:
<ter. mavr. metr..1381> Temporum mensura dispar, lex soni communis est.
<ter. mavr. metr..1382> Qui breuem primam tenebit, deinde longam syllabam,
<ter. mavr. metr..1383> Erit iambus, pes uirilis, acer et raptim citus.
<ter. mavr. metr..1384> Nec minus currit trochaeus, lege uersa temporum:
<ter. mavr. metr..1385_1385> Syllaba longus priore, parcior nouissima:
<ter. mavr. metr..1386> χόριος idem nuncupatur a magistris plurimis.
<ter. mavr. metr..1387> Terna rite partientur ambo uicibus tempora:
<ter. mavr. metr..1388> ἄρσις unum possidebit, quando iambum partior;
<ter. mavr. metr..1389> Fiat alternum necesse est, cum trochaeum diuides.
<ter. mavr. metr..1390_1390> Vis iambum, dic 'parens'; si uis trochaeum, 'Roma' dic.
<ter. mavr. metr..1391> Hactenus uicissitudo uertitur disyllabum:
<ter. mavr. metr..1392> Nam quater reciprocantur numerus et tempus duplex.
<ter. mavr. metr..1393> Octo porro procreantur, quos uocant trisyllabos:
<ter. mavr. metr..1394> τρίβραχυν primo loquemur, tunc sequentur ceteri,
<ter. mavr. metr..1395_1395> Vt pedes sibi recursant temporum aduersi uice.
<ter. mavr. metr..1396> Namque huic aduersus ibit qui tribus longis patet:
<ter. mavr. metr..1397> Hunc molossum nominarunt, hunc et ἵππειον uocant.
<ter. mavr. metr..1398> Temporum tria ille habebit, iste duplo tenditur;
<ter. mavr. metr..1399> Quae tamen cum partieris, simpla duplis reddito.
<ter. mavr. metr..1400_1400> Forma talis est minoris, 'anima' quando dicimus:
<ter. mavr. metr..1401> Hic trilongus tunc sonabit, quando 'Romanos' loquor.
<ter. mavr. metr..1402> Qui breues primas habebit atque longam tertiam,
<ter. mavr. metr..1403> Is erit ἀνάπαιστος: sat audis quot sit iste temporum
<ter. mavr. metr..1404>(Versus hic nusquam uacillat, hoc suo reddam loco):
<ter. mavr. metr..1405_1405> Huius exemplum tenebis, quando 'populos' nominas.
<ter. mavr. metr..1406> Dactylum post hunc loquemur, nam priori aduersus est:
<ter. mavr. metr..1407> Ordinis situ repugnans, temporum consors modo:
<ter. mavr. metr..1408> Nam breues longam sequuntur, quando dico 'Romulus'.
<ter. mavr. metr..1409> Horum uterque tempus aequum librat arsi cum thesi.
<ter. mavr. metr..1410_1410> Cum duas longas sequetur una breuior syllaba,
<ter. mavr. metr..1411> Pes erit βακχεῖος; ἀντίβακχος autem tunc erit,
<ter. mavr. metr..1412> Cum breuem primam locabis et duas longas dein:
<ter. mavr. metr..1413> Nomina aut uertens uicissim, cum priorem dixeris
<ter. mavr. metr..1414> Antibacchum, nominato qui redit contrarius.
<ter. mavr. metr..1415_1415> Temporum mensura par est: bina ternis appara,
<ter. mavr. metr..1416> Vt pedum natura poscet ante uel retro breuem.
<ter. mavr. metr..1417> Forma ut est 'Romanus' illi, sic 'Catones' alteri.
<ter. mavr. metr..1418> Septimum pedem loquemur, quem uocant ἀμφίβραχυν,
<ter. mavr. metr..1419> Cum duae breues utrimque, media longa ponitur,
<ter. mavr. metr..1420_1420> Quale si uelis 'amoenus' aut 'amicus' dicere.
<ter. mavr. metr..1421> Arsis hinc sumat necesse est tria priora tempora
<ter. mavr. metr..1422> Et thesi relinquat unum: uel licet uertas retro,
<ter. mavr. metr..1423> Arsis uno subleuetur, deprimant thesin tria.
<ter. mavr. metr..1424> Par pari figura non est, pugnat unum cum tribus,
<ter. mavr. metr..1425_1425> Nec modum dupli rependit, nec tenetur sescuplo:
<ter. mavr. metr..1426> Exigunt idcirco talem qui sequuntur musicam.
<ter. mavr. metr..1427> Pes adest supremus unus octo de trisyllabis,
<ter. mavr. metr..1428> ἀμφίμακρος: hunc priori perspicis contrarium:
<ter. mavr. metr..1429> Nam duae longae receptam continent intus breuem,
<ter. mavr. metr..1430_1430>'Romulos' si nominemus, 'Apulos' aut 'Doricos'.
<ter. mavr. metr..1431> Sescuplo metimur istum: quinque nam sunt tempora:
<ter. mavr. metr..1432> Nunc duo ante tria sequuntur, nunc tribus reddes duo,
<ter. mavr. metr..1433> Italum si quando mutat Graius accentus sonum.
<ter. mavr. metr..1434>'Apulos' nam quando dico, tunc in arsi sunt duo,
<ter. mavr. metr..1435_1435> Σωκράτην Graius loquendo reddet in thesi duo.
<ter. mavr. metr..1436> Creticum appellant eundem, forte Curetum genus
<ter. mavr. metr..1437> Quo modos ludo sub armis congruentes succinat.
<ter. mavr. metr..1438> Primus iste pes locatur his ubique in uersibus,
<ter. mavr. metr..1439> Optimus pes et melodis et pedestri gloriae.
<ter. mavr. metr..1440_1440> Plurimum orantes decebit quando paene in ultimo
<ter. mavr. metr..1441> Obtinet sedem beatam, terminet si clausulam
<ter. mavr. metr..1442> Dactylus, spondeus imam, nec trochaeum respuo:
<ter. mavr. metr..1443> Bacchicos utrosque fugito, nec repellas tribrachyn
<ter. mavr. metr..1444>(Plenius tractatur istud arte prosa rhetorum).
<ter. mavr. metr..1445_1445> Nam solet longam trochaeus soluere in duas breues;
<ter. mavr. metr..1446> Vnde et appellant trochaeum, quem uocamus tribrachyn.
<ter. mavr. metr..1447> Nec minus frequens iambus tribrachyn ex sese creat.
<ter. mavr. metr..1448> Soluit et spondeus imam, cum propagat dactylum:
<ter. mavr. metr..1449> Cum prior soluetur, edet dactylo contrarium.
<ter. mavr. metr..1450_1450> Amphimacros saepe primam, saepe soluit tertiam;
<ter. mavr. metr..1451> Quin et ambas saepe soluens quinque componit breues,
<ter. mavr. metr..1452> Versus est ut ille noster, quem probare debeo.
<ter. mavr. metr..1453> Regulam reddemus omnem debito metri loco.
<ter. mavr. metr..1454> Nulla enim non longa solui per duas breues potest:
<ter. mavr. metr..1455_1455> Dum suo pedi reseruet praestituta tempora,
<ter. mavr. metr..1456> Syllabarum nil nocebit longior progressio.
<ter. mavr. metr..1457> Nunc incipiam bis geminos pedes referre,
<ter. mavr. metr..1458> Quasi si repetam quos docui disyllabos iam,
<ter. mavr. metr..1459> Vnum ut faciant duo pariter pedes iugati.
<ter. mavr. metr..1460_1460> προκελευσματικός primus erit: breues habebit
<ter. mavr. metr..1461> Hic quattuor omnes, duo quia sunt pariambi:
<ter. mavr. metr..1462> Hunc efficiet 'Minucius' ut quis uocitetur.
<ter. mavr. metr..1463> Versum dabo, quo regula nota fiat omnis:
<ter. mavr. metr..1464>'Perit abit auipedis animula leporis'.
<ter. mavr. metr..1465_1465> Hunc nos pedibus scandere conuenit iugatis:
<ter. mavr. metr..1466> Tetrametrus erit, tribrachys in fine resistet,
<ter. mavr. metr..1467> Pariambon habebit simul et semipedem imum,
<ter. mavr. metr..1468> Detracta sit ut quarta pedi syllaba quarto.
<ter. mavr. metr..1469> Catalexis enim dicitur ea clausula uersus,
<ter. mavr. metr..1470_1470> Quam syllaba uel pes numeri datus minoris
<ter. mavr. metr..1471> Ita terminat, ut discrepet id quod inde restat.
<ter. mavr. metr..1472> Aduersus huic tempora bis quaterna sumet:
<ter. mavr. metr..1473> δισπόνδιος hic dicitur: ecce nomine ipso
<ter. mavr. metr..1474> Debent duplici tempora singuli quaterna.
<ter. mavr. metr..1475_1475> Rhythmis magis hic iugiter inuenitur aptus:
<ter. mavr. metr..1476> Anapaestica nec non uariantur inde metra,
<ter. mavr. metr..1477> Quasi si duo sint, tempora qui quaterna reddunt.
<ter. mavr. metr..1478> Cum prima breuis, longa dein, tertia longa,
<ter. mavr. metr..1479> Post quarta breuis syllaba continebit omnes,
<ter. mavr. metr..1480_1480> Hunc promit iambus, geminum facit trochaeus:
<ter. mavr. metr..1481> Pes nomen habebit quod in hoc referre metro
<ter. mavr. metr..1482> Longae prohibent ordine tres simul locatae:
<ter. mavr. metr..1483> ἀντίσπαστον enim mage lex heroica promet:
<ter. mavr. metr..1484> Est forma, 'Tarentina' uelut 'moenia' dicas.
<ter. mavr. metr..1485_1485> Claudunt medias quando breues utrimque longae,
<ter. mavr. metr..1486> Est ante trochaeus, sequitur dehinc iambus:
<ter. mavr. metr..1487> Idcirco gemellum uocitarunt χορίαμβον:
<ter. mavr. metr..1488> Nam qui chorios dicitur et trochaeus idem est:
<ter. mavr. metr..1489> Exemplar in isto facile est locare uersu,
<ter. mavr. metr..1490_1490> Si 'Romulidas' dicere quis uelit Quirites.
<ter. mavr. metr..1491> Sin prima breuis, longa sequens, itemque rursus
<ter. mavr. metr..1492> Sibi consimiles ordine quo duas locaui,
<ter. mavr. metr..1493> Hunc rite uocant, quia geminatur, diiambon,
<ter. mavr. metr..1494> Duplicemque trochaeum uocitarunt διτρόχαιον.
<ter. mavr. metr..1495_1495> Est forma prioris, quasi si 'Corinthios' quis,
<ter. mavr. metr..1496> Itidemque sequentis, quasi 'Gallicane' dicat.
<ter. mavr. metr..1497> Nunc reddo duos, nomine quos Ἴωνας ambos
<ter. mavr. metr..1498> Discrimine signant, dedit ordo quod locorum:
<ter. mavr. metr..1499> Longas siquidem quando prius locamus ambas,
<ter. mavr. metr..1500_1500> Exinde breues subdimus, ut putes priorem
<ter. mavr. metr..1501> Spondeon oriri, comitem mox pariambum,
<ter. mavr. metr..1502> ἀπὸ μείζονος illum memorant ionicorum:
<ter. mavr. metr..1503> At qui breuibus praepositis deinde longas
<ter. mavr. metr..1504> Acceperit, ἀπ' ἐλάσσονος hunc iubent uocari
<ter. mavr. metr..1505_1505> Nomen tibi quid deligo, quo notes priorem,
<ter. mavr. metr..1506> Cum uersibus istis totiens recurrat hic pes,
<ter. mavr. metr..1507> Longas geminat qui prius et iugat minores?
<ter. mavr. metr..1508>'Lauinia' cum dicimus, haec tamen figura est,
<ter. mavr. metr..1509> Metrumque facit sotadicon quod uocitarunt
<ter. mavr. metr..1510_1510> Quia multa ferunt hoc pede Sotaden locutum.
<ter. mavr. metr..1511> ἀπ' ἐλάσσονος autem cui nomen indiderunt,
<ter. mavr. metr..1512> In nomine sic est, Διομήδης. metron autem
<ter. mavr. metr..1513> Non uersibus istud numero aut pedum coartant
<ter. mavr. metr..1514> Sed continuo carmine quia pedes gemelli
<ter. mavr. metr..1515_1515> Vrgent breuibus tot numero iugando longas,
<ter. mavr. metr..1516> Idcirco uocari uoluerunt συνάφειαν.
<ter. mavr. metr..1517> Anapaestica fiunt itidem per συνάφειαν:
<ter. mavr. metr..1518> Versus tamen et non minus inde comparatur,
<ter. mavr. metr..1519> Qui saepe pedes tres habeat uel ille plures,
<ter. mavr. metr..1520_1520> Catalectica quos syllaba terminat frequenter,
<ter. mavr. metr..1521> Solet integer anapaestus et in fine locari.
<ter. mavr. metr..1522> ἀπ' ἐλάσσονος umquam numero non cohibetur:
<ter. mavr. metr..1523> Sensum quotiens terminat aut carmina finit,
<ter. mavr. metr..1524> Longas ratio est ponere, non breues in imo,
<ter. mavr. metr..1525_1525> Pes ut integer sit geminus, simulque in aure
<ter. mavr. metr..1526> Dulcem sonitum tempora longiora linquant.
<ter. mavr. metr..1527> ἀπὸ μείζονος autem breuior quod est secundis,
<ter. mavr. metr..1528> Versus male ne desinat, adhibentur in imo
<ter. mavr. metr..1529> Quas prima pedis portio longas habet ambas:
<ter. mavr. metr..1530_1530> Ita uersus erit de tribus et semipede uno:
<ter. mavr. metr..1531> Tres dico iugatos fieri, semipedem unum.
<ter. mavr. metr..1532> Et paeonici nominis ambo sunt quaterni.
<ter. mavr. metr..1533> Is primus erit, longa cui locata prima est,
<ter. mavr. metr..1534> Quam continuo tres aliae breues sequuntur:
<ter. mavr. metr..1535_1535> Tu pone trochaeum prius et mox pariambon,
<ter. mavr. metr..1536>'Caecilius' erit consimilis pedis figurae.
<ter. mavr. metr..1537> Paiona secundum faciet secunda longa:
<ter. mavr. metr..1538> Fiet hinc iambus prior et dibrachys alter,
<ter. mavr. metr..1539> Dicat quasi siquis 'magis hunc Horatius uult'.
<ter. mavr. metr..1540_1540> Hoc ordine fit tertius ut sit pariambus:
<ter. mavr. metr..1541> Prior et socium post sibi copulet trochaeum:
<ter. mavr. metr..1542>'Menelaus' ei nomen erit simile locatum.
<ter. mavr. metr..1543> Quartum quoniam quarta facit syllaba longa,
<ter. mavr. metr..1544> Subiungit iambum prior hic pes pariambus:
<ter. mavr. metr..1545_1545> Apto similes nomine Πελοπίδαι sonabunt.
<ter. mavr. metr..1546> Et ἐπίτριτος aeque genus est paeonicorum,
<ter. mavr. metr..1547> Totidem pedibus quia uarius tempore differt:
<ter. mavr. metr..1548> Septena etenim tempora singuli tenebunt,
<ter. mavr. metr..1549> Cum paeonici possideant quina priores.
<ter. mavr. metr..1550_1550> Cum prima breuis syllaba, longae ueniunt tres,
<ter. mavr. metr..1551> Is primus habetur, pedibusque post secutis
<ter. mavr. metr..1552> Ex ordine sunt nomina, quem breues tenebunt.
<ter. mavr. metr..1553> Spondeus iambum sequitur quando priorem,
<ter. mavr. metr..1554> Prima si breuis, ἐπίτριτος hic primus habetur.
<ter. mavr. metr..1555_1555> Migrante breui consequitur pedem trochaeum;
<ter. mavr. metr..1556> Idcirco secundus uocitatur alter hic pes,
<ter. mavr. metr..1557> Vt tertius ille est breuis ubi tertia currit:
<ter. mavr. metr..1558> Spondeus in hoc fit prior, est sequens iambus;
<ter. mavr. metr..1559> Idemque manet, cum faciet quarta trochaeum,
<ter. mavr. metr..1560_1560> Quartum quoniam perspicis hunc epitriton esse.
<ter. mavr. metr..1561> Versus similes non sinit hic dari figuras;
<ter. mavr. metr..1562> Vt quibo tamen disparili notabo metro.
<ter. mavr. metr..1563> Primus 'Agyllinos' pes efficit, alter Ἀρχιμήδην,
<ter. mavr. metr..1564> Δημοσθένης fit tertius, quarto loco
<ter. mavr. metr..1565_1565> Qui currit, poterit quasi Δωδωναῖος haberi.
<ter. mavr. metr..1566> Ἄρσιν quotiens in geminis
 θέσινue quaeres,
<ter. mavr. metr..1567> προκελευσματικός bina dabit, sequens quaterna.
<ter. mavr. metr..1568> Sex aequa pedes tempora diuidant oportet,
<ter. mavr. metr..1569> Binas pariles qui sibi syllabas habebunt.
<ter. mavr. metr..1570_1570> Qui sena tenent tempora, terna partientur.
<ter. mavr. metr..1571> At quando genus finditur hoc ionicorum,
<ter. mavr. metr..1572> Longis dare nos tempora conuenit quaterna,
<ter. mavr. metr..1573> Et bina duabus breuibus dari necesse est:
<ter. mavr. metr..1574> Seruare uices ammonet ordo longiorum.
<ter. mavr. metr..1575_1575> Impar numerus paeonicis utrisque coget
<ter. mavr. metr..1576> Aptare duobus tria uel quaterna ternis,
<ter. mavr. metr..1577> Sesquata fere quod numeros pars secat istos.
<ter. mavr. metr..1578> Perspecta pedum regula si satis uidetur,
<ter. mavr. metr..1579> Iam possumus ipsis animum adplicare metris.
<ter. mavr. metr..1580_1580> Hexametros tradit genitos duo prima uetustas:
<ter. mavr. metr..1581> Herous ille est, hunc uocant iambicum.
<ter. mavr. metr..1582> Nam pedibus senis constare uidemus utrumque,
<ter. mavr. metr..1583> Diuersa quamquam lex sit ambobus pedum.
<ter. mavr. metr..1584> Additur haec gemino non absona fabula metro,
<ter. mavr. metr..1585_1585> Seu uera res est: spectet auctorem fides.
<ter. mavr. metr..1586> Cum puer infestis premeret Pythona sagittis
<ter. mavr. metr..1587> Apollo, Delphici feruntur accolae
<ter. mavr. metr..1588> Hortantes acuisse animum bellantis, ut illos
<ter. mavr. metr..1589> Metus iubebat aut propinqua adoria.
<ter. mavr. metr..1590_1590> Tendebat geminas pauida exclamatio uoces:
<ter. mavr. metr..1591> ἰὴ παιάν, ἰὴ παιάν,
 ἰὴ παιάν:
<ter. mavr. metr..1592> Spondeis illum primo natum cernis sex.
<ter. mavr. metr..1593> Ex parte uoces concitas laeti dabant:
<ter. mavr. metr..1594> ἰὴ παιάν, ἰὴ παιάν,
 ἰὴ παιάν:
<ter. mavr. metr..1595_1595> Et hinc pedum tot ortus est iambicus.
<ter. mavr. metr..1596> Haec sibi quaeque prius distinguere metra paramus,
<ter. mavr. metr..1597> Heroa primo, mox adire iambica,
<ter. mavr. metr..1598> Alternae nequem impediat confusio siluae:
<ter. mavr. metr..1599> Quae lex sit ipsis, quae sit his quae procreant,
<ter. mavr. metr..1600_1600> Partibus adiectis detractis quae uarientur,
<ter. mavr. metr..1601> Post hinc deinde quanta compages nouos
<ter. mavr. metr..1602> Alternet uarietque modos, mutatio quantum
<ter. mavr. metr..1603> Commendet. et si non ualebo plurima,
<ter. mavr. metr..1604> Attingam uel pauca tamen: nam pandere prima
<ter. mavr. metr..1605_1605> Prodest frequenter artium uestigia.
<ter. mavr. metr..1606> Vim propriam pedibus fida cito reddito mente,
<ter. mavr. metr..1607> Ne, dum requiris, tarda sit dispectio.
<ter. mavr. metr..1608> Spondeus, uersum quo primum diximus ortum,
<ter. mavr. metr..1609> Suam tuetur hexametris heroum;
<ter. mavr. metr..1610_1610> Nomine nunc proprio. nunc debita tempora reddens
<ter. mavr. metr..1611> Sub alterius consonat uocabulo.
<ter. mavr. metr..1612> Ex geminis longam soluet si quando sequentem,
<ter. mavr. metr..1613> Fit dactylus trisyllabus, tempus manet.
<ter. mavr. metr..1614> Si prior in geminas soluetur longa minores,
<ter. mavr. metr..1615_1615> Tum pes recurret dactylo contrarius.
<ter. mavr. metr..1616> Tempora sed quamquam totidem defendat uterque,
<ter. mavr. metr..1617> Heroa fiunt pulchriora dactylo.
<ter. mavr. metr..1618> Haec contra uitiant incurrentes anapaesti
<ter. mavr. metr..1619> Post dactylum, ne quattuor iungas breues:
<ter. mavr. metr..1620_1620> Post autem spondeum(==SPONDE.UM) ueniens sic mutet oportet,
<ter. mavr. metr..1621> Vt iste uersus iam docet, legem metri.
<ter. mavr. metr..1622> Ergo spondeus plerumque in dactylon ibit,
<ter. mavr. metr..1623> Nec interest uel quo loco uel quam frequens:
<ter. mavr. metr..1624> Nam saepe alterni gemini, nunc saepius alter,
<ter. mavr. metr..1625_1625> Species reformant plurimas in uersibus:
<ter. mavr. metr..1626> Quas longum credo perscribere, cum sibi cunctas
<ter. mavr. metr..1627> Legendo possit annotare quilibet.
<ter. mavr. metr..1628> Hoc sat erit monuisse, locis quod quinque frequenter
<ter. mavr. metr..1629> Iugem uidemus inueniri dactylum:
<ter. mavr. metr..1630_1630> Sed non et sextum pes hic sibi uindicat umquam,
<ter. mavr. metr..1631> Nisi quando rhythmum, non metrum, componimus.
<ter. mavr. metr..1632> Namque metrum certique pedes numerusque coercent,
<ter. mavr. metr..1633> Dimensa rhythmum continet lex temporum.
<ter. mavr. metr..1634> Spondeus partem semper sibi uindicat imam,
<ter. mavr. metr..1635_1635> Dat et trochaeo qua disyllabo locum;
<ter. mavr. metr..1636> Nec damnum importat, tria qui sua tempora subdit,
<ter. mavr. metr..1637> Quae quattuor spondeus expleret magis:
<ter. mavr. metr..1638> Debita nam spatii recipit quasi tempora uersus,
<ter. mavr. metr..1639> Dum iungit imis consequens exordium.
<ter. mavr. metr..1640_1640> Omnibus in metris hoc iam retinere memento,
<ter. mavr. metr..1641> In fine non obesse pro longa breuem.
<ter. mavr. metr..1642> Praeterea pes nullus erit qui rite locetur,
<ter. mavr. metr..1643> Laudem mereri si uoles poeticam.
<ter. mavr. metr..1644> Hexametron dicunt sed non heroicon omnem:
<ter. mavr. metr..1645_1645> Nam sex pedes inesse non erit satis;
<ter. mavr. metr..1646> Leges quippe datas heroica carmina poscunt,
<ter. mavr. metr..1647> Quis acta Homerus heroum cum scriberet
<ter. mavr. metr..1648> Versibus, ostendit, quas aeque sermo latinus
<ter. mavr. metr..1649> Custodit omnes, et pedes solos probat,
<ter. mavr. metr..1650_1650> Quos supra posui. Graecis et creticus aptus;
<ter. mavr. metr..1651> Bacchius etiam ponitur pro dactylo.
<ter. mavr. metr..1652> Creticus in nostris, si leuia carmina pangas,
<ter. mavr. metr..1653> Raro inuenitur, qualis hic Maronis est,
<ter. mavr. metr..1654>"Insulae Ionio in magno, quas dira Celaeno":
<ter. mavr. metr..1655_1655> Creticus offendit pes primus et asperat aures.
<ter. mavr. metr..1656> Dabo et latentem, sed notandum creticum,
<ter. mavr. metr..1657>"Solus hic inflexit sensus". nam primus et istic
<ter. mavr. metr..1658> Pes longiorem tertiam dat syllabam:
<ter. mavr. metr..1659>'C' geminum, quoniam sermonis regula poscit
<ter. mavr. metr..1660_1660> Vt fiat 'hicce' plena uox, si excluditur
<ter. mavr. metr..1661> Vocalis, dabitur. nec consona pellitur ulla,
<ter. mavr. metr..1662> Nisi quae duabus obstat una uocibus,
<ter. mavr. metr..1663> Cum uenit in medium uocesque oblimat adhaerens:
<ter. mavr. metr..1664> Bis senus istam litteram monstrat locus.
<ter. mavr. metr..1665_1665> Aut geminum in tali pronomine si fugimus 'C',
<ter. mavr. metr..1666> Spondeus ille non erit qui talis est,
<ter. mavr. metr..1667>'Hoc illud germana fuit', sed et 'hoc erat alma'
<ter. mavr. metr..1668> Iambus ille fiet, iste tribrachus.
<ter. mavr. metr..1669> Has autem leges heroicus omnis habebit.
<ter. mavr. metr..1670_1670> Cum post duos pedes relicta syllaba est,
<ter. mavr. metr..1671> Si plenum absoluet uerbi uel nominis instar,
<ter. mavr. metr..1672> Orationis ista uel quae pars erit,
<ter. mavr. metr..1673> Hoc πενθημιμερές medium de quinque uocatur:
<ter. mavr. metr..1674> Hanc et tomen dixere. forma talis est,
<ter. mavr. metr..1675_1675>'Tityre tu patulae': concludit syllaba nomen,
<ter. mavr. metr..1676> Duos pedes secuta quae fit semipes.
<ter. mavr. metr..1677> Talis in heroo laudatur regula uersu,
<ter. mavr. metr..1678> Locumque primum possidet, quia prima fit.
<ter. mavr. metr..1679> Nec minus hanc laudant, quam dat mensura secundam,
<ter. mavr. metr..1680_1680> Post tres pedes ut una nomen terminet:
<ter. mavr. metr..1681> Hanc hephthemimerin numeri de parte uocarunt,
<ter. mavr. metr..1682> Quia tres pedes et una septem diuidunt.
<ter. mavr. metr..1683>'Inde toro pater Aeneas' exemplar habebis:
<ter. mavr. metr..1684> Post tres pedes reperta nomen integrat.
<ter. mavr. metr..1685_1685> Horum si nihil est, specta ne forte trochaeus
<ter. mavr. metr..1686> Sit tertius finemque det uocabulo,
<ter. mavr. metr..1687>'Infandum regina': datur locus ecce trochaeo,
<ter. mavr. metr..1688> Quem post duos pedes uidemus tertium.
<ter. mavr. metr..1689> Nec uitium medio in uersu deprensus habebit,
<ter. mavr. metr..1690_1690> Quem dactylum secuta faciet syllaba:
<ter. mavr. metr..1691> Nam sequitur 'regina iubes'. prior inde trochaeum
<ter. mavr. metr..1692>'Iu' breuis secuta reddit dactylum;
<ter. mavr. metr..1693>'Bes', hinc quae remanet, conectit cetera uersus
<ter. mavr. metr..1694> Membra: at trochaeus tantum erit nouissimus.
<ter. mavr. metr..1695_1695> Et quartum tradunt simili ratione trochaeum,
<ter. mavr. metr..1696> Exemplum at eius uix et ipsi conlocant:
<ter. mavr. metr..1697> Namque ex praedictis paene est ut regula quaeuis
<ter. mavr. metr..1698> Inuenta uersum comprobet, qua sic uacet
<ter. mavr. metr..1699> Quandoque, ut quartum contingat habere trochaeum.
<ter. mavr. metr..1700_1700> Exemplar eius tale confici potest:
<ter. mavr. metr..1701>'Quae pax longa remiserat, arma nouare parabant':
<ter. mavr. metr..1702> Quartus trochaeus 'arma' fit, rarum est tamen.
<ter. mavr. metr..1703> Harum si nulla est species deprensa, magistri
<ter. mavr. metr..1704> Versum recusant nec uocant heroicum.
<ter. mavr. metr..1705_1705> Sed fortasse putes nullum contingere uersum,
<ter. mavr. metr..1706> Qui in ullam earum regulam non incidat.
<ter. mavr. metr..1707> Rarum concedam, fieri non posse negabo.
<ter. mavr. metr..1708> Apud Maronem talis incurrit mihi:
<ter. mavr. metr..1709>'Magnanimi Iouis ingratum ascendere cubile':
<ter. mavr. metr..1710_1710> Species in istum nulla praedicta incidit.
<ter. mavr. metr..1711>'Magnanimi Iouis' est etenim tantum geminus pes,
<ter. mavr. metr..1712> Sequiturque nullus qui probatur semipes;
<ter. mavr. metr..1713> Inde duas longas pes tertius efficit 'ingra',
<ter. mavr. metr..1714> Orationis plena nec pars editur;
<ter. mavr. metr..1715_1715> Et quartus 't'ascen', nec portio plena relicta est,
<ter. mavr. metr..1716> Et 'de' sequens longam priorem perficit.
<ter. mavr. metr..1717> Quintum nulla iubet lex obseruare trochaeum,
<ter. mavr. metr..1718> Nec est notandus unus in tot milibus.
<ter. mavr. metr..1719> Hae faciunt formae uariari plurima metra:
<ter. mavr. metr..1720_1720> Quae potero tangam; tu mihi leges tene.
<ter. mavr. metr..1721> Pentametrum dubitant quis primus finxerit auctor:
<ter. mavr. metr..1722> Quidam non dubitant dicere Callinoum.
<ter. mavr. metr..1723> Hexametro cum quinque pedum subiungitur iste,
<ter. mavr. metr..1724> Partes heroi dupliciter recipit,
<ter. mavr. metr..1725_1725> Quas penthemimeris possit disiungere forma:
<ter. mavr. metr..1726> Has siquis geminet, pentametrum faciet.
<ter. mavr. metr..1727> Sed refert duo sint an dactylus unus in illa:
<ter. mavr. metr..1728> Cum duo sunt, eadem bis repeti poterit:
<ter. mavr. metr..1729> Subiungam exemplum, quo fiat planius, istud:
<ter. mavr. metr..1730_1730>'Desine Maenalios, desine Maenalios';
<ter. mavr. metr..1731> Dactylus ut duplex, non bis sententia currat,
<ter. mavr. metr..1732>'Desine Maenalios, Musa, referre iocos'.
<ter. mavr. metr..1733> Hoc nec praepositum peccat nec parte sequenti:
<ter. mavr. metr..1734> Talis utrique loco conuenit una tome.
<ter. mavr. metr..1735_1735> Si primo spondeus erit, tum dactylus alter,
<ter. mavr. metr..1736> Stabit comma prius, non poterit repeti:
<ter. mavr. metr..1737> Talis erit uersus haec portio, quam modo tracto:
<ter. mavr. metr..1738>'Postquam res Asiae': claudicat, ut repetas.
<ter. mavr. metr..1739> Vt stet comma sequens, his dactylus adsit oportet,
<ter. mavr. metr..1740_1740>'Postquam res Asiae, desine Maenalios'.
<ter. mavr. metr..1741> Dactylus in primo positus, spondeus adhaerens,
<ter. mavr. metr..1742> Non oberit primis, officiet reliquis.
<ter. mavr. metr..1743> Exemplum ponam, parti quod congruat isti:
<ter. mavr. metr..1744>'Musa mihi causas': discrepat hoc iterum.
<ter. mavr. metr..1745_1745> Dactylus ergo duplex redeat mihi parte sequenti,
<ter. mavr. metr..1746>'Musa mihi causas, desine Maenalios'.
<ter. mavr. metr..1747> Spondeum duplicem quae pars peior(==PEJJORST) est(==) bene sumet:
<ter. mavr. metr..1748> Peccat enim tantum posteriore tome:
<ter. mavr. metr..1749> Spondeos ante ergo dabis, pars cetera curret,
<ter. mavr. metr..1750_1750>'O fortunati, desine Maenalios'.
<ter. mavr. metr..1751> Pars prior ergo pedum admittet quemcumque duorum,
<ter. mavr. metr..1752> Dactylus in reliqua bis repetendus erit.
<ter. mavr. metr..1753> Scandunt pentametrum, duo sint quasi commata, quidam,
<ter. mavr. metr..1754> Vt pedibus binis semipedes superent;
<ter. mavr. metr..1755_1755> Hos sibi coniunctos spondeum reddere quintum:
<ter. mavr. metr..1756>'Postquam, res Asiae desine Maenalios',
<ter. mavr. metr..1757> At quidam in medio spondeum reddere malunt,
<ter. mavr. metr..1758> Semipedem et primum cum capite alterius
<ter. mavr. metr..1759> Iungunt, dactylico quae fit de commate longa:
<ter. mavr. metr..1760_1760> Inde duas promptum est sic remanere breues:
<ter. mavr. metr..1761> His longam adnectunt qua dactylus incipit alter.
<ter. mavr. metr..1762> Cernis et hinc alias tot remanere breues:
<ter. mavr. metr..1763> Has ad semipedem iungunt in fine relictum,
<ter. mavr. metr..1764> Vltima nec refert longa sit anne breuis.
<ter. mavr. metr..1765_1765> Sic spondeus erit medius, duo post anapaesti:
<ter. mavr. metr..1766>'Postquam resAsi ae de sine Mae nalios'.
<ter. mavr. metr..1767> Idcirco primo curabis commate semper,
<ter. mavr. metr..1768> Ne breuis incurrens syllaba semipedis
<ter. mavr. metr..1769> Spondeum mediis nequeat coniungere longis
<ter. mavr. metr..1770_1770> Et fiat ta'lis incipe Maenalios'.
<ter. mavr. metr..1771> Nam 'lis', quae breuis est, iungat sibi siue supremam
<ter. mavr. metr..1772>'Os', uel quae prima est 'in' (caput hoc etenim est),
<ter. mavr. metr..1773> Quia(==QVJA) nec producta est, geminat nec consona uires,
<ter. mavr. metr..1774> Spondeus minime pes, sed iambus erit.
<ter. mavr. metr..1775_1775> Exemplum idcirco uocali a parte locaui,
<ter. mavr. metr..1776> Longa foret ne 'lis desine Maenalios'.
<ter. mavr. metr..1777> Quidam, quia(==QVJA) gemino constat de commate uersus,
<ter. mavr. metr..1778> Cludere comma prius non timuere breui,
<ter. mavr. metr..1779> Vt sit pentameter talis, qualem modo fingo:
<ter. mavr. metr..1780_1780>'Hoc mihi tam grande munus habere datur',
<ter. mavr. metr..1781> Aut qualis supra uersus peccare uidetur,
<ter. mavr. metr..1782> Si fiet ta'lis incipe Maenalios'.
<ter. mavr. metr..1783> Nam referre nihil sit qualis syllaba fini,
<ter. mavr. metr..1784> Commataque hoc ipsum iuris habere uolunt:
<ter. mavr. metr..1785_1785> Idcirco et uerbo numquam uno cola ligari,
<ter. mavr. metr..1786> Vt constet parti finis utrique suus.
<ter. mavr. metr..1787> Nam uitiosus erit sic pentameter generatus:
<ter. mavr. metr..1788>'Inter nostros gentilis oberrat equus'.
<ter. mavr. metr..1789> Spondii duo sunt, quos dixi commate primo
<ter. mavr. metr..1790_1790> Posse dari: uerum syllaba quae sequitur
<ter. mavr. metr..1791> Nec penthemimerin uerbi cum fine relinquit,
<ter. mavr. metr..1792> Quae data pentametris regula prima sonis,
<ter. mavr. metr..1793> Nec post dactylico debet quae commate iungi
<ter. mavr. metr..1794> Esse caput uersus dactylici patitur.
<ter. mavr. metr..1795_1795> Hoc ipsum melius mutata parte coibit:
<ter. mavr. metr..1796>'Gentilis nostros inter oberrat equus'.
<ter. mavr. metr..1797> Tantam nostra nequit mensura absoluere litem,
<ter. mavr. metr..1798> Malo tamen longa cludere comma prius.
<ter. mavr. metr..1799> Hos elegos dixere, solet quod clausula talis
<ter. mavr. metr..1800_1800> Tristibus, ut tradunt, aptior esse modis.
<ter. mavr. metr..1801> Nec tantum hexametris geminam subiungere partem
<ter. mavr. metr..1802> Dactylicam mos est; saepe semel posita
<ter. mavr. metr..1803> Praemisso hexametro dulcem subnectit epodum.
<ter. mavr. metr..1804> Talis epodus erit,
<ter. mavr. metr..1805_1805>'Tibia docta, precor, tandem mihi dicere uersus
<ter. mavr. metr..1806> Desine Maenalios'.
<ter. mavr. metr..1807> Hoc doctum Archilochum tradunt genuisse magistri:
<ter. mavr. metr..1808> Tu mihi, Flacce, sat es:
<ter. mavr. metr..1809>'Diffugere niues, redeunt iam gramina campis
<ter. mavr. metr..1810_1810> Arboribusque comae'.
<ter. mavr. metr..1811> Cetera pars superest: 'mea tibia dicere uersus';
<ter. mavr. metr..1812> Haec iuncta frequentius edet
<ter. mavr. metr..1813> Anapaestica dulcia metra;
<ter. mavr. metr..1814> Cuicumque libebit, ut istos,
<ter. mavr. metr..1815_1815> Triplices dare sic anapaestos.
<ter. mavr. metr..1816> Atque ille poeta Faliscus,
<ter. mavr. metr..1817> Cum ludicra carmina pandit,
<ter. mavr. metr..1818>'Vua, uua sum, et uua Falerna,
<ter. mavr. metr..1819> Et ter feror et quater anno':
<ter. mavr. metr..1820_1820> Libro quoque dixit eodem
<ter. mavr. metr..1821>'Vnde unde colonus eoae
<ter. mavr. metr..1822> A flumine uenit Oronti'
<ter. mavr. metr..1823> Erit ultima syllaba post tres
<ter. mavr. metr..1824> Catalectica quae perhibetur;
<ter. mavr. metr..1825_1825> Nec non alias quoque binas
<ter. mavr. metr..1826> Et tres superare solere,
<ter. mavr. metr..1827> Pes sit licet integer ipse,
<ter. mavr. metr..1828> Si non hunc regula poscet,
<ter. mavr. metr..1829> Catalecticon hoc genus omne
<ter. mavr. metr..1830_1830> Et semipedem uocitari
<ter. mavr. metr..1831> Supra quoque iam meministi.
<ter. mavr. metr..1832> Mirum tibi nec uideatur
<ter. mavr. metr..1833> Spondeon inesse anapaestis:
<ter. mavr. metr..1834> Rex et dominus prior ipse est,
<ter. mavr. metr..1835_1835> Hic aduena sumptus et hospes
<ter. mavr. metr..1836> De foedere temporis aequi;
<ter. mavr. metr..1837> Quotiens locus expetet, ultro
<ter. mavr. metr..1838> Reddet sua iura priori.
<ter. mavr. metr..1839> Alias tamen haec eadem pars,
<ter. mavr. metr..1840_1840> Quotiens ithyphallicon addit
<ter. mavr. metr..1841> Metrum sibi, tale fit unum:
<ter. mavr. metr..1842>'Mea tibia dicere uersus destitit latinos',
<ter. mavr. metr..1843>'Iamdudum saucia cura deserit pudorem',
<ter. mavr. metr..1844>'Priamique euertere gentem fata iam parabant'.
<ter. mavr. metr..1845_1845> Ithyphallica porro citarunt musici poetae,
<ter. mavr. metr..1846> Qui ludicra carmina Baccho uersibus petulcis
<ter. mavr. metr..1847> Graio cum cortice, phello, tres dabant trochaeos,
<ter. mavr. metr..1848> Vt nomine fit sonus ipso: 'Bacche, Bacche Bacche'.
<ter. mavr. metr..1849> Hexametrum quotiens ita totum dactylus explet,
<ter. mavr. metr..1850_1850> Vt nusquam in medio, sed sit spondeus in imo,
<ter. mavr. metr..1851> Siue trochaeus erit, cum dempta est syllaba prima,
<ter. mavr. metr..1852> Quae demi poterit, reliqui fient anapaesti,
<ter. mavr. metr..1853> Vltimaque ex illis catalectica, quae remanebit.
<ter. mavr. metr..1854> Dactylico tali facile est hoc noscere uersu:
<ter. mavr. metr..1855_1855>'At tuba terribilem sonitum procul aere recuruo'.
<ter. mavr. metr..1856>'At' coniunctio, quae solida est, cum demitur inde,
<ter. mavr. metr..1857> Ea formula fiet, ut est anapaesticus iste:
<ter. mavr. metr..1858>'Tuba terribilem sonitum procul aere recuruo'.
<ter. mavr. metr..1859> Vltima 'uo' remanet, quia dempta est syllaba prima,
<ter. mavr. metr..1860_1860> Dactylon in primo reddens, spondeon in imo.
<ter. mavr. metr..1861> Nec non dactylico qui commate constat utroque.
<ter. mavr. metr..1862> Pentameter, metrum quod erit choriambicon edet.
<ter. mavr. metr..1863> Exemplum ponam, tunc fiat quatenus addam:
<ter. mavr. metr..1864>'Nulla meo sedeat turba profana loco'.
<ter. mavr. metr..1865_1865> Dactylicum colis esse uides geminis:
<ter. mavr. metr..1866> Primum et semipedem post detur syllaba longa,
<ter. mavr. metr..1867> Siue est natura seu fit ab adpositis;
<ter. mavr. metr..1868> Et quae nunc breuis est, fiat paenultima longa
<ter. mavr. metr..1869> Tempore producto; cetera permaneant.
<ter. mavr. metr..1870_1870> Insere 'nulla meo iam', produc paene supremam,
<ter. mavr. metr..1871> Qui 'locus' ante fuit, 'lucus' ut esse queat:
<ter. mavr. metr..1872> Efficies metrum, nomen cui dant choriambo:
<ter. mavr. metr..1873>'Nulla meo iam sedeat turba profana luco'.
<ter. mavr. metr..1874> Praemonui chorion dici quem saepe trochaeum
<ter. mavr. metr..1875_1875> Dicimus: hic prior est, alter iambon habet.
<ter. mavr. metr..1876>'Nulla meo' pes efficitur geminatus utroque:
<ter. mavr. metr..1877>'Iam sedeat' choriambos item: mox 'turba profa' pes
<ter. mavr. metr..1878> Tertius accedit similis. pars illa, 'na luco',
<ter. mavr. metr..1879> Bacchio aduersus fiet pes: nam breuis ante est
<ter. mavr. metr..1880_1880> Et geminae longae. fiet catalexis in istum,
<ter. mavr. metr..1881> Quia(==QVJA) non eiusdem generis deprensus in imo est,
<ter. mavr. metr..1882> Vt docui: nec enim cludit choriambus honeste.
<ter. mavr. metr..1883> Hoc Cereri metro cantasse Phalaecius hymnos
<ter. mavr. metr..1884> Dicitur: hinc metron dixere phalaecion istud.
<ter. mavr. metr..1885_1885> Nec non et memini pedibus quater his repetitis
<ter. mavr. metr..1886> Hymnum Battiaden Phoebo cantasse Iouique,
<ter. mavr. metr..1887> Pastorem Branchum cum, captus amore pudico,
<ter. mavr. metr..1888> Fatidicas sortes docuit depromere Paean.
<ter. mavr. metr..1889> Qui multos legere negant hoc corpore metri
<ter. mavr. metr..1890_1890> Romanos aliquid ueteres scripsisse poetas.
<ter. mavr. metr..1891> Dulcia Septimius qui scripsit 'opuscula' nuper,
<ter. mavr. metr..1892> Ancipitem tali cantauit carmine Ianum:
<ter. mavr. metr..1893>'Iane pater, Iane tuens, diue biceps biformis,
<ter. mavr. metr..1894> O cate rerum sator, o principium deorum,
<ter. mavr. metr..1895_1895> Stridula cui limina, cui cardinei tumultus,
<ter. mavr. metr..1896> Cui reserata mugiunt aurea claustra mundi'.
<ter. mavr. metr..1897> Ecce uides 'ta mugiunt' esse duos iambos.
<ter. mavr. metr..1898> Temporibus namque pares, saepe sibi uicissim
<ter. mavr. metr..1899> Cedere uel tribrachyn admittere saepe possunt:
<ter. mavr. metr..1900_1900>'Tibi uetus ara caluit aborigineo sacello'.
<ter. mavr. metr..1901> Hic quoque succedere sic tribrachyn annotabis,
<ter. mavr. metr..1902> Longa quod est in geminas prima breues soluta,
<ter. mavr. metr..1903>'Tibi', similis nec minus altera pede consequenti
<ter. mavr. metr..1904>'Ra ca': monui iam satis has saepe solere solui:
<ter. mavr. metr..1905_1905> Pro chorio tribrachys hic bis datus inuenitur.
<ter. mavr. metr..1906> Nec minus hoc, 'ra caluit aborigineo sacello',
<ter. mavr. metr..1907> Et chorius soluitur, et tribrachys est iambus.
<ter. mavr. metr..1908> Anapaestus item quater editus hexametro
<ter. mavr. metr..1909> Ita clauditur, ut choriambicus, antibaccho.
<ter. mavr. metr..1910_1910> Faciet tibi perspicuum cito uersus idem
<ter. mavr. metr..1911> Dactylicus, modo qui potuit dare quinque anapaestos:
<ter. mavr. metr..1912>'At tuba terribilem sonitum dedit aere recuruo',
<ter. mavr. metr..1912b_1912b>'Tuba terribilem sonitum dedit aere curuo':
<ter. mavr. metr..1913> Anapaestus inest quater, ultimus antibacchos.
<ter. mavr. metr..1914> Similem dabo uersiculum, magis ut probetur:
<ter. mavr. metr..1915_1915>'Tibi nascitur omne pecus, tibi crescit haedus'.
<ter. mavr. metr..1916> Prima reponatur, redeat quoque tertia fini:
<ter. mavr. metr..1917> Dactylicus tibi, qui fuerat modo, iam referetur,
<ter. mavr. metr..1918>'Nam tibi nascitur omne pecus, tibi crescit et haedus'.
<ter. mavr. metr..1919> Generi datur auctor huic uetus Archebulus.
<ter. mavr. metr..1920_1920> Dactylici finem uersus si cludat iambus,
<ter. mavr. metr..1921> Hoc est pro longa breuis ut paenultima fiat,
<ter. mavr. metr..1922> Auribus acciderit nouitas inopina meleos,
<ter. mavr. metr..1923> Versus ut hic resonare potest, ita si cecineris:
<ter. mavr. metr..1924>'Ite domum saturae, uenit Hesperus, ite saturae',
<ter. mavr. metr..1925_1925>'Nile pater propera, sitiunt sata, Nile propera',
<ter. mavr. metr..1926>'Heus puer, ut mea sint tibi uilia carmina uides'.
<ter. mavr. metr..1927> Si nusquam hoc aliquis lectum putat, ecce dabitur
<ter. mavr. metr..1928> Versus Homericus Ausonio resonans ita modo,
<ter. mavr. metr..1929> Quemque miuron Achaica gens uocitare solita est,
<ter. mavr. metr..1930_1930>'Attoniti Troes uiso serpente pauitant'.
<ter. mavr. metr..1931> Liuius ille uetus Graio cognomine suae
<ter. mavr. metr..1932> Inserit 'Inoni' uersus, puto, tale docimen:
<ter. mavr. metr..1933> Praemisso heroo subiungit namque miuron,
<ter. mavr. metr..1934> Hymnum quando chorus festo canit ore Triuiae:
<ter. mavr. metr..1935_1935>'Et iam purpureo suras include cothurno,
<ter. mavr. metr..1936> Balteus et reuocet uolucres in pectore sinus,
<ter. mavr. metr..1937> Pressaque iam grauida crepitent tibi terga pharetra:
<ter. mavr. metr..1938> Derige odorisequos ad certa cubilia canes'.
<ter. mavr. metr..1939> Dactylicum tamen hoc melius resonare poterit.
<ter. mavr. metr..1940_1940> Si penthemimeris talis praemissa tome sit,
<ter. mavr. metr..1941> Quae primo spondeon habet, mox dactylon addit,
<ter. mavr. metr..1942> Tum post semipedem ueniant duo fine reuulsi
<ter. mavr. metr..1943> Incolumi sermone pedes sine parte priorum,
<ter. mavr. metr..1944>'Postquam res Asiae' ueluti tunc 'primus ab oris',
<ter. mavr. metr..1945_1945> Fiet hendecasyllabos, sed alter:
<ter. mavr. metr..1946> Namque hic de genere est phalaeciorum,
<ter. mavr. metr..1947> Cuius mox tibi regulam loquemur.
<ter. mavr. metr..1948> Nunc hic talis erit uersus, ut hic est,
<ter. mavr. metr..1949>'Postquam res Asiae, primus ab oris',
<ter. mavr. metr..1950_1950>'At regina graui saucia cura',
<ter. mavr. metr..1951>'Sic fatur lacrimans, mittit habenas',
<ter. mavr. metr..1952>'Et tandem Euboicis labitur oris'.
<ter. mavr. metr..1953> Istum semipedem prima sequentis
<ter. mavr. metr..1954> Spondeum medium reddet utrimque:
<ter. mavr. metr..1955_1955> Quartus dibrachys est: quintus in imo
<ter. mavr. metr..1956> Spondeum faciet siue trochaeum.
<ter. mavr. metr..1957> Cum uero heptameres fuerit diuisio uersus
<ter. mavr. metr..1958> In tragicis plerumque choris deprenditur unus
<ter. mavr. metr..1959> Insertus multis non una lege creatis.
<ter. mavr. metr..1960_1960> Fabula sic Euripidis inclita monstrat 'Orestes':
<ter. mavr. metr..1961> Nam tali uersu cunctis trepidantibus intus,
<ter. mavr. metr..1962> Argiuum fugiens, eunuchus flagitat, ensem;
<ter. mavr. metr..1963> Cetera non simili componit lege, sed aptos
<ter. mavr. metr..1964> Continue trepido plures conectit iambos.
<ter. mavr. metr..1965_1965> Inserit haec aeque Pomponius in choricis sic:
<ter. mavr. metr..1966>'Rhoeteis procul a terris', mox dispare uersu
<ter. mavr. metr..1967> Subiecto, 'Priamique aras damnare pias': tunc
<ter. mavr. metr..1968>'Obrue nos Danaosque simul' parilem dedit illi.
<ter. mavr. metr..1969> Non equidem possum tot priscos nosse poetas,
<ter. mavr. metr..1970_1970> Vt ueterum exemplis ualeam quae tracto probare:
<ter. mavr. metr..1971> Maurus item quantos potui cognoscere Graios,
<ter. mavr. metr..1972> Quorum praecipue studiis ars musica constat?
<ter. mavr. metr..1973> Nemo tamen culpet, si sumo exempla nouella:
<ter. mavr. metr..1974> Nam et melius nostri seruarunt metra minores.
<ter. mavr. metr..1975_1975> Septimius, docuit quo ruris opuscula libro,
<ter. mavr. metr..1976> Hoc genere adsidue cecinit:
<ter. mavr. metr..1977> Ponere pauca mihi sat erit:
<ter. mavr. metr..1978>'Inquit amicus ager domino:
<ter. mavr. metr..1979>«Si bene mi facias, memini»':
<ter. mavr. metr..1980_1980>'Pinea brachia cum trepidant,
<ter. mavr. metr..1981> Audio canticulum zephyri'.
<ter. mavr. metr..1982> Sic hephthemimeres seruauit carmine utroque:
<ter. mavr. metr..1983> Hexametros facies ipsos, si cetera reddas:
<ter. mavr. metr..1984>'Inquit amicus ager domino: «sere, plurima reddam,
<ter. mavr. metr..1985_1985> Si bene mi facias, memini tibi soluere grates»';
<ter. mavr. metr..1986>'Pinea brachia cum trepidant stridentia flabris,
<ter. mavr. metr..1987> Audio canticulum zephyri modulante susurro'.
<ter. mavr. metr..1988> Syllaba praeterea numero superadditur isti,
<ter. mavr. metr..1989> Non refert qualis, cum sit suprema futura;
<ter. mavr. metr..1990_1990> Hoc refert sane, breuis ut paenultima fiat,
<ter. mavr. metr..1991> Vltima quae metro fuit hoc inuenta Sereni.
<ter. mavr. metr..1992> Nam lyrici quotiens sua uolunt
<ter. mavr. metr..1993> Carmina per uarios dare sonos,
<ter. mavr. metr..1994> Pluribus illa modis ita nouant.
<ter. mavr. metr..1995_1995> Dactylicum hoc fieri magis amat;
<ter. mavr. metr..1996> Vel si ponitur unus alius,
<ter. mavr. metr..1997> Pes modo tertius hunc retineat.
<ter. mavr. metr..1998> Talia docta 'Falisca' legimus:
<ter. mavr. metr..1999> Nam tibi notius hoc genus erit
<ter. mavr. metr..2000_2000> Carmine siquid ab hoc posuero:
<ter. mavr. metr..2001>'Quando flagella iugas, ita iuga,
<ter. mavr. metr..2002> Vitis et ulmus uti simul eant:
<ter. mavr. metr..2003> Nam nisi sint paribus fruticibus,
<ter. mavr. metr..2004> Vmbra necat teneras Amineas'.
<ter. mavr. metr..2005_2005> Quod tamen ex isto remanebit commate, tale est:
<ter. mavr. metr..2006>'Arma uirumque cano Troiae qui primus ab oris',
<ter. mavr. metr..2007>'Multa quoque et bello passus dum conderet urbem',
<ter. mavr. metr..2008>'Inde toro pater Aeneas sic orsus ab alto':
<ter. mavr. metr..2009> Comma ad posterius uersus si do pariambum,
<ter. mavr. metr..2010_2010> Ipsum et rursus comma loco ac sic expleo uersum,
<ter. mavr. metr..2011> Fiet ionicon hoc ἀπὸ μείζονος, ut modo cernes.
<ter. mavr. metr..2012> Sit pariambus 'ego' aut 'modo' uel 'puto', quem dabimus sic:
<ter. mavr. metr..2013>'Qui primus ab oris ego qui primus ab oris',
<ter. mavr. metr..2014>'Dum conderet urbem modo dum conderet urbem',
<ter. mavr. metr..2015_2015>'Sic orsus ab alto puto sic orsus ab alto'.
<ter. mavr. metr..2016> Iam porro tenes, quod tibi dico bis locandum:
<ter. mavr. metr..2017> Non uerba eadem dicere, sed pedes eosdem.
<ter. mavr. metr..2018> Tres ergo pedes perspicis in commate primo:
<ter. mavr. metr..2019> Spondeon enim subsequitur pes pariambus,
<ter. mavr. metr..2020_2020> Spondeos item clausula fit commatis huius.
<ter. mavr. metr..2021> Haec si repetens talia cola copulabis,
<ter. mavr. metr..2022> Spondeus erit tertius, idem quoque quartus:
<ter. mavr. metr..2023>'Dum conderet urbem, dum conderet urbem'.
<ter. mavr. metr..2024> Cernis pariter quattuor absonare longas:
<ter. mavr. metr..2025_2025> Has si ueniens in medium pes pariambus
<ter. mavr. metr..2026> Discriminet, ipsas liget ex se tamen ambas,
<ter. mavr. metr..2027> Non hic erit extrinsecus intersitus illis,
<ter. mavr. metr..2028> Sed qui medius iam sedet in commate primo.
<ter. mavr. metr..2029>'Dum conderet urbem': medius fit pariambus,
<ter. mavr. metr..2030_2030> Fiatque necesse est iterum commate iuncto.
<ter. mavr. metr..2031> Ergo in medium rite datus cola ligabit:
<ter. mavr. metr..2032> Namque efficit ut quae modo sola dissidebant,
<ter. mavr. metr..2033> Alterna simul tempora dent bina quaternis.
<ter. mavr. metr..2034> Nunc redde mihi, quod uolo te tenere semper,
<ter. mavr. metr..2035_2035> Longam in geminas saepe breues solere solui:
<ter. mavr. metr..2036> Nam saepe cadit dactylus hic, saepe anapaestus,
<ter. mavr. metr..2037> Vt posterior syllaba uel prior soluta est.
<ter. mavr. metr..2038> Cedit quoque uel longa breui breuisue longae,
<ter. mavr. metr..2039> Nam quae uicibus tempora commodant, resumunt,
<ter. mavr. metr..2040_2040> Miscentque trochaeos sine fraude saepe plures:
<ter. mavr. metr..2041> Spondeon enim duo faciunt et pariambum,
<ter. mavr. metr..2042> Versoque dabunt ordine et hi duos trochaeos.
<ter. mavr. metr..2043> Nec tres modo, sed quinque etiam uidebis esse;
<ter. mavr. metr..2044> Dabo uersiculos, quo tibi res magis probetur:
<ter. mavr. metr..2045_2045>'Vrbem tenuem fouent opum benignitate',
<ter. mavr. metr..2046>'Hostem tegere est paratus et stat ipse nudus'.
<ter. mavr. metr..2047> Est unus ion hic datus et quinque trochaei,
<ter. mavr. metr..2048> Vel quattuor insunt, quoniam suprema semper
<ter. mavr. metr..2049> Et longa breui sufficitur breuisque longae.
<ter. mavr. metr..2050_2050> Nil officiet temporibus uicissitudo:
<ter. mavr. metr..2051> Nec enim numero pendere metra syllabarum,
<ter. mavr. metr..2052> Sua sed pedibus tempora sufficit referre.
<ter. mavr. metr..2053> Sic tribrachus interuenit in locum trochaei:
<ter. mavr. metr..2054> Nam quo fuerint crebrius hi pedes minuti,
<ter. mavr. metr..2055_2055> Vibrare sonum uersiculos magis uidemus.
<ter. mavr. metr..2056> Apelassonos autem ratione qua regatur,
<ter. mavr. metr..2057> Cum de pedibus dissererem, satis probaui;
<ter. mavr. metr..2058> Sed quale metrum continuet, nunc referemus.
<ter. mavr. metr..2059> Dixi 'Diomeden' pedis huius esse formam:
<ter. mavr. metr..2060_2060> In carmine sic est: 'Diomeden modo magnum
<ter. mavr. metr..2061> Dea fecit, dea belli dominatrix, Phrygas omnis
<ter. mavr. metr..2062> Vt in armis superaret. patulis agmina campis
<ter. mavr. metr..2063> Iacuerunt data leto, pauidi tergaque dantes
<ter. mavr. metr..2064> Petierunt trepidae moenia Troiae'.
<ter. mavr. metr..2065_2065> Simili lege sonantes numeros et Neobulae
<ter. mavr. metr..2066> Dedit uno modulatus lepide carmine Flaccus:
<ter. mavr. metr..2067>'Miserarum est neque amori dare ludum
<ter. mavr. metr..2068> Neque dulci mala uino lauere aut ex-
<ter. mavr. metr..2069> Animari metuentes patruae uerbera linguae'.
<ter. mavr. metr..2070_2070> Ita binae uariantur, neque cedunt
<ter. mavr. metr..2071> Repetita uice longae breuibus per synaphian.
<ter. mavr. metr..2072> Spondeus ut autem metron hoc locatus ante
<ter. mavr. metr..2073> Permutat et ex hoc facit ἀπὸ μείζονος edi,
<ter. mavr. metr..2074> Dumtaxat ut ipsum referat clausula uersus,
<ter. mavr. metr..2075_2075> Idemque caput praeditus occupet sequentis
<ter. mavr. metr..2076>(Metrum pedibus namque tribus semipedem aptat),
<ter. mavr. metr..2077> Ita si capiti demptus erit subinde solus,
<ter. mavr. metr..2078> Quem fecimus ex hoc ἀπὸ μείζονος uideri,
<ter. mavr. metr..2079> Apelassonos illam reuocabit synaphian,
<ter. mavr. metr..2080_2080> Binis breuibus quae totidem iugare longas
<ter. mavr. metr..2081> Ex ordine semper solet et tenere legem,
<ter. mavr. metr..2082> Non uersus ut ullo numero pedum regatur,
<ter. mavr. metr..2083> Sed carminis orsum peragat debita finis.
<ter. mavr. metr..2084> Exemplar utrumque ex facili sumere possis.
<ter. mavr. metr..2085_2085> Sic additur: 'o quam miserarum est neque amori':
<ter. mavr. metr..2086> Cum demitur autem: 'miserarum est neque amori':
<ter. mavr. metr..2087> Ex hoc iterum demere si breues uolemus,
<ter. mavr. metr..2088> ἀπὸ μείζονος idem, modo qui fuit, redibit,
<ter. mavr. metr..2089>'Rarum est neque amori dare ludum neque dulci'.
<ter. mavr. metr..2090_2090> Spondeus erit terminus huius tibi uersus,
<ter. mavr. metr..2091> Spondeus et alter caput occupet sequentis:
<ter. mavr. metr..2092> Apelassonos immobilis omnis synaphia est.
<ter. mavr. metr..2093> Hexametro duo quando pedes primi retrahuntur,
<ter. mavr. metr..2094> Vt sermo expletus partes non occupet ambas,
<ter. mavr. metr..2095_2095> Tetrametrus remanet uersus, ceu subditus hic est:
<ter. mavr. metr..2096>'Cantabunt mihi Damoetas et Lyctius Aegon':
<ter. mavr. metr..2097>'Cantabunt mihi' cum dempsi, pars cetera restat:
<ter. mavr. metr..2098>'Damoetas et Lyctius Aegon'.
<ter. mavr. metr..2099> Talis carminibus Flacci reperitur epodos:
<ter. mavr. metr..2100_2100>'Laudabunt alii claram Rhodon aut Mitylenen,
<ter. mavr. metr..2101> Aut Ephesum bimarisue Corinthi
<ter. mavr. metr..2102> Moenia uel Baccho Thebas uel Apolline Delphos
<ter. mavr. metr..2103> Insignes aut Thessala Tempe'.
<ter. mavr. metr..2104> Namque pedes primos uersu si reddo secundo,
<ter. mavr. metr..2105_2105> Integer hexametrus stabit, nec fiet epodus:
<ter. mavr. metr..2106>'Laudabunt alii claram Rhodon aut Mitylenen;
<ter. mavr. metr..2107> Si proficisceris aut Ephesum bimarisue Corinthi
<ter. mavr. metr..2108> Moenia, uel Baccho Thebas uel Apolline Delphos
<ter. mavr. metr..2109> Aspicies magis insignes aut Thessala Tempe'.
<ter. mavr. metr..2110_2110> Sic etiam ex uersu partem cum demo Maronis,
<ter. mavr. metr..2111> Nosces unde tibi tales generentur epodi:
<ter. mavr. metr..2112>'Laudabunt alii claram Rhodon aut Mitylenen',
<ter. mavr. metr..2113>'Damoetas et Lyctius Aegon'.
<ter. mavr. metr..2114> At si quando pedes fini duo deminuentur,
<ter. mavr. metr..2115_2115> Dum ne discidium uerbi quarto pede fiat,
<ter. mavr. metr..2116> Hic quoque tetrametrus similis remanere uidetur.
<ter. mavr. metr..2117> Sed differt illo uersus quod portio prima est,
<ter. mavr. metr..2118> Illa sequens, aliaque simul quod lege tenetur:
<ter. mavr. metr..2119> Namque haec sola potest carmen componere plenum
<ter. mavr. metr..2120_2120> Nec subiecta aliis dulcis absoluit epodos,
<ter. mavr. metr..2121> Vt mox ostendam; prior apta uidetur epodis,
<ter. mavr. metr..2122> Vt dixi modo: 'Damoetas et Lyctius Aegon'.
<ter. mavr. metr..2123> Pastorale uolet cum quis componere carmen,
<ter. mavr. metr..2124> Tetrametrum absoluat, cui portio demitur ima,
<ter. mavr. metr..2125_2125> Quae solido a uerbo poterit conectere uersum,
<ter. mavr. metr..2126> Bucolicon siquidem talem uoluere(==VOLUERE) uocari
<ter. mavr. metr..2127> Plurimus hoc pollet Siculae telluris alumnus,
<ter. mavr. metr..2128> Ne graecum immittam uersum, mutabo latinum:
<ter. mavr. metr..2129>'Dulce tibi pinus summurmurat, en tibi, pastor,
<ter. mavr. metr..2130_2130> Proxima fonticulis; et tu quoque dulcia pangis'.
<ter. mavr. metr..2131> Iugiter hanc legem toto prope carmine seruat:
<ter. mavr. metr..2132> Noster rarus eo pastor Maro, sed tamen inquit:
<ter. mavr. metr..2133>'Dic mihi, Damoeta, cuium pecus? an Meliboei?
<ter. mavr. metr..2134> Non, uerum Aegonis: nuper mihi tradidit Aegon'.
<ter. mavr. metr..2135_2135> In tragicis iunxere choris hunc saepe diserti
<ter. mavr. metr..2136> Annaeus Seneca et Pomponius ante Secundus.
<ter. mavr. metr..2137> Tale dedit nobis Pomponius:
<ter. mavr. metr..2138>'Pendeat ex umeris dulcis chelys
<ter. mavr. metr..2139> Et numeros edat uarios, quibus
<ter. mavr. metr..2140_2140> Adsonet omne uirens late nemus,
<ter. mavr. metr..2141> Et tortis errans qui flexibus'.
<ter. mavr. metr..2142> Reddo pedes binos, qui nunc desunt tetrametro:
<ter. mavr. metr..2143> Rursus de mutilo redit integer:
<ter. mavr. metr..2144>'Pendeat ex umeris dulcis chelys apta choreis
<ter. mavr. metr..2145_2145> Et numeros edat uarios, quibus ecce propinquum
<ter. mavr. metr..2146> Adsonet omne uirens late nemus aruaque iuxta,
<ter. mavr. metr..2147> Et tortis errans qui flexibus effugit amnis'.
<ter. mavr. metr..2148> Aeolicum ex isto genuit doctissima Sappho,
<ter. mavr. metr..2149> Quod sit quinque pedum, uelut hos modo perspicis.
<ter. mavr. metr..2150_2150> Nam primum addidit illa disyllabon, ut libet:
<ter. mavr. metr..2151> Spondeum nec enim capiti locat omnium,
<ter. mavr. metr..2152> Sed quia est mobilis hic locus, et chorion solet
<ter. mavr. metr..2153> Admiscere, dein quater addere dactylon,
<ter. mavr. metr..2154> Cordi quando fuisse sibi canit Atthida
<ter. mavr. metr..2155_2155> Paruam, florea uirginitas sua cum foret.
<ter. mavr. metr..2156> Ille tetrametro datur ante disyllabus.
<ter. mavr. metr..2157> Cetera pars uersus, pedibus finita duobus,
<ter. mavr. metr..2158> Tale solet colon subiungere: 'primus ab oris'.
<ter. mavr. metr..2159> Continuasse pedes istos in carmine solos
<ter. mavr. metr..2160_2160> Dicitur haec eadem praeclara poetria Sappho.
<ter. mavr. metr..2161> Fingere nobis
<ter. mavr. metr..2162> Tale licebit:
<ter. mavr. metr..2163>'Primus ab oris
<ter. mavr. metr..2164> Troius heros,
<ter. mavr. metr..2165_2165> Perdita flammis
<ter. mavr. metr..2166> Pergama linquens,
<ter. mavr. metr..2167> Exul in altum
<ter. mavr. metr..2168> Vela resoluit:
<ter. mavr. metr..2169> Saepe repulsus
<ter. mavr. metr..2170_2170> Ausone terra
<ter. mavr. metr..2171> Moenia fessis
<ter. mavr. metr..2172> Sera locauit;
<ter. mavr. metr..2173> Vnde Latinum
<ter. mavr. metr..2174> Post genus ortum
<ter. mavr. metr..2175_2175> Altaque magnae
<ter. mavr. metr..2176> Moenia Romae'.
<ter. mavr. metr..2177> Pluribus idcirco, paruis ut notius esset
<ter. mavr. metr..2178> Versiculis carmen condi potuisse, peractum.
<ter. mavr. metr..2179> Cetera tetrametri reddemus quando duobus
<ter. mavr. metr..2180_2180> Conserta heroo pariterque loquemur iambo.
<ter. mavr. metr..2181> Nunc orsa iambo, siqua possum, colligam.
<ter. mavr. metr..2182> Adesto, iambe praepes, et tui tenax
<ter. mavr. metr..2183> Vigoris adde concitum celer pedem,
<ter. mavr. metr..2184> Nec alterius indigens opis ueni,
<ter. mavr. metr..2185_2185> Sed ipse uerus integerque sexiens,
<ter. mavr. metr..2186> Adusta felle qualis ante carmina
<ter. mavr. metr..2187> Dabas amarus, ultor impotens tui.
<ter. mavr. metr..2188> Vides ut icta uerba raptet impetus,
<ter. mavr. metr..2189> Breuemque crebra consequendo longula
<ter. mavr. metr..2190_2190> Citum subinde uoluat artius sonum.
<ter. mavr. metr..2191> Iambus ipse sex enim locis manet,
<ter. mavr. metr..2192> Et inde nomen inditum est senario;
<ter. mavr. metr..2193> Sed ter feritur, hinc trimetrus dicitur.
<ter. mavr. metr..2194> Scandendo binos quod pedes coniungimus,
<ter. mavr. metr..2195_2195> Quae causa cogat, non morabor edere.
<ter. mavr. metr..2196> Nam mox poetae, ne nimis + secet breuis +
<ter. mavr. metr..2197> Lex haec iambi uerba pauca admitteret,
<ter. mavr. metr..2198> Dum parua longam semper alterno gradu
<ter. mavr. metr..2199> Vrget nec aptis exprimi uerbis sinit
<ter. mavr. metr..2200_2200> Sensus, aperte dissidente regula,
<ter. mavr. metr..2201> Spondeon et quos iste pes ex se creat
<ter. mavr. metr..2202> Admiscuerunt, impari tamen loco,
<ter. mavr. metr..2203> Pedemque primum, tertium, quintum quoque,
<ter. mavr. metr..2204> Iuuere paulum syllabis maioribus.
<ter. mavr. metr..2205_2205> At qui cothurnis regios actus leuant,
<ter. mavr. metr..2206> Vt sermo pompae regiae capax foret,
<ter. mavr. metr..2207> Magis magisque latioribus sonis
<ter. mavr. metr..2208> Pedes frequentant, lege seruata tamen,
<ter. mavr. metr..2209> Dum pes secundus quartus et nouissimus
<ter. mavr. metr..2210_2210> Semper dicatus uno iambo seruiat:
<ter. mavr. metr..2211> Nam nullus alius ponitur, tantum solet
<ter. mavr. metr..2212> Temporibus aequus non repelli tribrachys.
<ter. mavr. metr..2213> Quid? non trochaeus temporum est aeque trium?
<ter. mavr. metr..2214> Est: sed trochaeo longa prior est syllaba,
<ter. mavr. metr..2215_2215> Breuis autem iambo, longa post; cui non potest,
<ter. mavr. metr..2216> Longam trochaeus subdere et breuem suas,
<ter. mavr. metr..2217> Breui sequentis quia fit hoc ionicum.
<ter. mavr. metr..2218> Et cur iambo nunc trochaeus seruiat,
<ter. mavr. metr..2219> Qui metron ipse copulat trochaicum,
<ter. mavr. metr..2220_2220> Praebetque nomen, ut loquemur postmodum,
<ter. mavr. metr..2221> Habetque et ipse subditiuum tribrachyn,
<ter. mavr. metr..2222> Qui iure utrique seruit(==SERVIT) et subiunctus est,
<ter. mavr. metr..2223> E quis creatur, quos creare non potest?
<ter. mavr. metr..2224> Nam non ita, est ut longa dissolubilis,
<ter. mavr. metr..2225_2225> Breues uicissim contrahi in longam ualent;
<ter. mavr. metr..2226> Quia solida findi magnitudo non uetat,
<ter. mavr. metr..2227> Diuisa iungi rursum in unum non queunt.
<ter. mavr. metr..2228> Culpatur autem uersus in tragoediis
<ter. mavr. metr..2229> Et rarus intrat ex iambis omnibus,
<ter. mavr. metr..2230_2230> Vt ille contra qui secundo et talibus
<ter. mavr. metr..2231> Spondeon aut quem comparem receperit.
<ter. mavr. metr..2232> Sed qui pedestres fabulas socco premunt,
<ter. mavr. metr..2233> Vt quae loquuntur sumpta de uita putes,
<ter. mavr. metr..2234> Vitiant iambum tractibus spondiacis
<ter. mavr. metr..2235_2235> Et in secundo et ceteris aeque locis,
<ter. mavr. metr..2236> Fidemque fictis dum procurant fabulis,
<ter. mavr. metr..2237> In metra peccant arte, non inscitia,
<ter. mavr. metr..2238> Ne sint sonora uerba consuetudinis,
<ter. mavr. metr..2239> Paulumque rursus a solutis differant.
<ter. mavr. metr..2240_2240> Magis ista nostri: nam fere Graecis tenax
<ter. mavr. metr..2241> Cura est iambi uel nouellis comicis
<ter. mavr. metr..2242> Vel qui in uetusta praecluent comoedia.
<ter. mavr. metr..2243> Aristophanis ingens micat sollertia,
<ter. mavr. metr..2244> Qui saepe metris multiformibus nouis
<ter. mavr. metr..2245_2245> Archilochon arte est aemulatus musica.
<ter. mavr. metr..2246> Sed paulum abimus longius: nunc hanc magis,
<ter. mavr. metr..2247> Heroicus quare pedes per singulos,
<ter. mavr. metr..2248> At iste binos scanditur, causam loquar.
<ter. mavr. metr..2249> Spondeon etenim quia recepit impari
<ter. mavr. metr..2250_2250> Tantum loco uel dactylum aut contrarium,
<ter. mavr. metr..2251> Secundo iambum nos necesse est reddere,
<ter. mavr. metr..2252> Qui sedis huius iura semper obtinet,
<ter. mavr. metr..2253> Scandendo et illic ponere adsuetam moram,
<ter. mavr. metr..2254> Quam pollicis sonore uel plausu pedis
<ter. mavr. metr..2255_2255> Discriminare qui docent artem solent.
<ter. mavr. metr..2256> Si primus ergo pes eam sumet moram,
<ter. mavr. metr..2257> Vbi iam receptum est subdere heroos pedes,
<ter. mavr. metr..2258> Versum uidebor non tenere iambicum:
<ter. mavr. metr..2259> Sed quia secundo numquam iambus pellitur,
<ter. mavr. metr..2260_2260> Moram necesse est in secundo reddere
<ter. mavr. metr..2261> Et ceteris qui sunt secundo compares;
<ter. mavr. metr..2262> Vbi non timebo nequis herous cadat.
<ter. mavr. metr..2263> Sic fit trimetrus qui fuit senarius.
<ter. mavr. metr..2264> Nunc ipsa metra, quae redegi, prosequar.
<ter. mavr. metr..2265_2265> Iugi trimetro Flaccus usus est semel,
<ter. mavr. metr..2266> Vt non epodum subderet uel demeret
<ter. mavr. metr..2267> Aut adderet, quo legem iambi uerteret;
<ter. mavr. metr..2268> Sed simplici carmen per omne euectus est,
<ter. mavr. metr..2269> Quod esse notum uersibus primis potest:
<ter. mavr. metr..2270_2270>'Iam iam efficaci do manus scientiae,
<ter. mavr. metr..2271> Supplex et oro regna per Proserpinae'.
<ter. mavr. metr..2272> Vnumque carmen lege tali pertulit.
<ter. mavr. metr..2273> Sed hic trimetrus quando duplicem pedem
<ter. mavr. metr..2274> A capite sumet, tunc quadratus dicitur,
<ter. mavr. metr..2275_2275> Idemque dictus est et octonarius.
<ter. mavr. metr..2276> Ante ergo uersum collocabo iambicum:
<ter. mavr. metr..2277>'Phaselus ille quem uidetis, hospites':
<ter. mavr. metr..2278> Quadratus iste talis effici potest:
<ter. mavr. metr..2279>'Adest celer phaselus ille quem uidetis, hospites'.
<ter. mavr. metr..2280_2280> Si dempta prima syllaba adiecto pedi est.
<ter. mavr. metr..2281> Quem de duobus esse iambis perspicis,
<ter. mavr. metr..2282> Quod hinc remansit, creticum reddit pedem,
<ter. mavr. metr..2283>'Est celer phaselus ille quem uidetis, hospites';
<ter. mavr. metr..2284> Quia, prima cum sit dempta iambo duplici,
<ter. mavr. metr..2285_2285> Longam relinqui conuenit, post alterum
<ter. mavr. metr..2286> Manere iambum, qui breuem et longam suas
<ter. mavr. metr..2287> Iungens priori perficit dictum pedem.
<ter. mavr. metr..2288> Sic creticum siquis uelit disiungere,
<ter. mavr. metr..2289> Fiet trochaeus longa et una syllaba.
<ter. mavr. metr..2290_2290> Praecedet ergo quando cres iambicum,
<ter. mavr. metr..2291> Habet trochaeum, longam et unam; quae sibi
<ter. mavr. metr..2292> Primam ex iambo dum sequenti copulat
<ter. mavr. metr..2293> Breuem, trochaeos esse iam duos uides
<ter. mavr. metr..2294> Et longam iambi: sic trochaei ceteri
<ter. mavr. metr..2295_2295> Fient subinde. longa dum breuem sibi
<ter. mavr. metr..2296> Trahit ex iambo, longa et alia linquitur,
<ter. mavr. metr..2297> Quae sibi uicissim copulans iungat breuem,
<ter. mavr. metr..2298> Voluendo totum coget ordinem pedum,
<ter. mavr. metr..2299> Donec trochaeis restet una in extimo,
<ter. mavr. metr..2300_2300> Catalexis in quam fiet, ut iam diximus.
<ter. mavr. metr..2301> Nam cretici tres syllabae primo loco,
<ter. mavr. metr..2302> Bis sex iambi, quindecim fiunt simul:
<ter. mavr. metr..2303> Sic numerus impar post trochaeos septiens
<ter. mavr. metr..2304> Habeat necesse est extimam superstitem.
<ter. mavr. metr..2305_2305> Sed quia trochaeos tamquam iambos scandimus,
<ter. mavr. metr..2306> Vt sit trimetrus, tres erunt bini pedes;
<ter. mavr. metr..2307> Finem tenebit dactylus uel creticus,
<ter. mavr. metr..2308> Quia duplici trisyllabus minor pede est.
<ter. mavr. metr..2309> Trochaicum autem permanebit liberum,
<ter. mavr. metr..2310_2310> Dum erit trimetrus ex iambis omnibus:
<ter. mavr. metr..2311>'Est celer phaselus ille quem uidetis, hospites';
<ter. mavr. metr..2312> Spondeos autem si sequetur creticum,
<ter. mavr. metr..2313> Habere primum quem potest iambicus
<ter. mavr. metr..2314>(Nam primus ipse est separato cretico),
<ter. mavr. metr..2315_2315> Vel tertio locetur aut quinto pede,
<ter. mavr. metr..2316> Seriem trochaei iam labare perspicis;
<ter. mavr. metr..2317> Quia post trochaeum longa superans cretici,
<ter. mavr. metr..2318> Dum de sequenti copulat longam sibi,
<ter. mavr. metr..2319> Vetat trochaeos ire iunctos ordine.
<ter. mavr. metr..2320_2320> Sed quia recepit lex iambi dactylum,
<ter. mavr. metr..2321> Spondeon aut qui dactylo est contrarius,
<ter. mavr. metr..2322> Vt iam tenemus, impari tamen loco,
<ter. mavr. metr..2323> Nunc uersu iambi qui pedum primus fuit,
<ter. mavr. metr..2324> Erit secundus ante eunte cretico,
<ter. mavr. metr..2325_2325> Ex quo trochaeus tertiam quia separat,
<ter. mavr. metr..2326> Haec de sequenti copulat longam alteram,
<ter. mavr. metr..2327> Spondeon esse post trochaeum propalam est;
<ter. mavr. metr..2328> Qui sic secundus et trochaicis datur,
<ter. mavr. metr..2329> Iambicis ut impari solet loco.
<ter. mavr. metr..2330_2330> Nec culpa metri est si uel hoc uel talibus
<ter. mavr. metr..2331> Pes inseratur, temporum est qui quattuor,
<ter. mavr. metr..2332> Dum primus ipse, qui trochaicum facit,
<ter. mavr. metr..2333> Et tertio locetur et quinto pede.
<ter. mavr. metr..2334> Nam pes uterque, quia sibi est contrarius,
<ter. mavr. metr..2335_2335> Gaudet locorum dispari custodia.
<ter. mavr. metr..2336> Trochaeus ergo semper impari loco
<ter. mavr. metr..2337> Parique iambus rite collocabitur:
<ter. mavr. metr..2338> Nihil nocebit quisque curret ceteris
<ter. mavr. metr..2339> Vt quodque metrum lege condetur sua.
<ter. mavr. metr..2340_2340> Ergo qui uersus paratur integer trochaicus,
<ter. mavr. metr..2341> Cretico fiet remoto rectus idem iambicus.
<ter. mavr. metr..2342>'Porro si talis locetur, qualis hic noster modo est',
<ter. mavr. metr..2343> Ter tibi spondeon hic semper secundum suggeret:
<ter. mavr. metr..2344> Cretico dabit remoto ter tibi hunc, sed imparem:
<ter. mavr. metr..2345_2345>'Talis locetur, qualis hic noster modo est',
<ter. mavr. metr..2346> Simulque iambos nunc suis reddet locis,
<ter. mavr. metr..2347> Quos in trochaeos retro uertit creticus.
<ter. mavr. metr..2348> Verum a magistris uersus iste dicitur
<ter. mavr. metr..2349> Acephalus, idem qui trochaicus quoque.
<ter. mavr. metr..2350_2350> Archilochus auctor traditur talis metri.
<ter. mavr. metr..2351> Sed iam pedum cum regulam distinguerem,
<ter. mavr. metr..2352> Longam resolui per duas dixi breues,
<ter. mavr. metr..2353> Ipsumque posse quinque totas creticum
<ter. mavr. metr..2354> Breues habere, quando longas solueris.
<ter. mavr. metr..2355_2355> Est ergo et ille uersus integer meus,
<ter. mavr. metr..2356> Quo quinque feci syllabarum creticum:
<ter. mavr. metr..2357>'Is erit anapaestus', quinque, post spondeus est.
<ter. mavr. metr..2358> Exempla ponam, quae locasse Caesium
<ter. mavr. metr..2359> Libro notaui, quem dedit metris super:
<ter. mavr. metr..2360_2360>'Beatus ille qui procul negotiis':
<ter. mavr. metr..2361> Est creticus pes 'Socrates', et uersus hic:
<ter. mavr. metr..2362>'Socrates beatus ille qui procul negotiis'.
<ter. mavr. metr..2363> Hinc soluo primam: tale fit, nec pes labat:
<ter. mavr. metr..2364>'Diogenes beatus ille qui procul negotiis'.
<ter. mavr. metr..2365_2365> Cum tertiam, ne tum quidem quicquam perit:
<ter. mavr. metr..2366>'Demophile, beatus ille qui procul negotiis'.
<ter. mavr. metr..2367> Vtrasque quando solueris, nil laeditur:
<ter. mavr. metr..2368>'Quod agis, age: beatus ille qui procul negotiis'.
<ter. mavr. metr..2369> Auctore tanto credo me tutum fore,
<ter. mavr. metr..2370_2370> Vt pro trochaeo nemo culpet tribrachyn.
<ter. mavr. metr..2371> Archilochus autem creticum sicut dedit,
<ter. mavr. metr..2372> Aeque trimetro iunxit Hipponax pedem
<ter. mavr. metr..2373> Nouissimum trisyllabum ex prima breui,
<ter. mavr. metr..2374> Longis duabus: antibaccho nomen est.
<ter. mavr. metr..2375_2375> Exemplar eius tale possis fingere,
<ter. mavr. metr..2376>'Phaselus ille quem uidetis, hospites, Sabinus'.
<ter. mavr. metr..2377> Quadratus ut sit, parte ab ima claudicat:
<ter. mavr. metr..2378> Erit quadratus reddita nouissima:
<ter. mavr. metr..2379>'Phaselus ille quem uidetis, hospites, Sabinus est'.
<ter. mavr. metr..2380_2380>'Phaselus ergo quem uidetis, hospites, Sabinus',
<ter. mavr. metr..2381> Aeque est et ipse syllabarum quindecim,
<ter. mavr. metr..2382> Vt ille prima parte qui multatus est,
<ter. mavr. metr..2383> Sed iambicus manebit, unde et natus est.
<ter. mavr. metr..2384> Illic enim, quia prima pars ex cretico
<ter. mavr. metr..2385_2385> Gignit trochaeum, transit in trochaicum;
<ter. mavr. metr..2386> Hic ex iambis natus ad finem quoque
<ter. mavr. metr..2387> Manebit idem. ueniat externus licet
<ter. mavr. metr..2388> Pes antibacchus, non erit dispar tamen:
<ter. mavr. metr..2389> Namque est iambus tertiam longam trahens.
<ter. mavr. metr..2390_2390> Sic ergo uersus ex iambis prosatus
<ter. mavr. metr..2391> Suis iambis iungit inde septimum,
<ter. mavr. metr..2392> Et hunc, ut illum, terminabit semipes,
<ter. mavr. metr..2393> Vel quia est trimetrus, antibaccho desinet.
<ter. mavr. metr..2394> Frequens in usu est tale metrum comicis uetustis,
<ter. mavr. metr..2395_2395> Atella uel quis fabulis actus dedit petulcos,
<ter. mavr. metr..2396> Quia fine molli labile atque deserens uigorem
<ter. mavr. metr..2397> Sonum ministrat congruentem motibus iocosis.
<ter. mavr. metr..2398> Claudum trimetrum fecit aliter Hipponax,
<ter. mavr. metr..2399> Ad hunc modum, quo claudicant et hi uersus:
<ter. mavr. metr..2400_2400> Idcirco graece nuncupatus est σκάζων.
<ter. mavr. metr..2401> Hic non iambum reddidit pedem sextum,
<ter. mavr. metr..2402> Paenultimam sed pro breui trahit longam,
<ter. mavr. metr..2403> Nouitate ductus, non ut inscius legis.
<ter. mavr. metr..2404> Sed quia iugatos scandimus pedes istos,
<ter. mavr. metr..2405_2405> Paeona fieri perspicis pedem in fine:
<ter. mavr. metr..2406> Epitritos nam primus implet hanc partem,
<ter. mavr. metr..2407> Breuis locata cum sit ante tres longas.
<ter. mavr. metr..2408> Quare cauendum est ne licentia sueta
<ter. mavr. metr..2409> Spondeon aut qui procreantur ex illo
<ter. mavr. metr..2410_2410> Dari putemus posse nunc loco quinto,
<ter. mavr. metr..2411> Ne deprehensae quattuor simul longae
<ter. mavr. metr..2412> Parum sonoro fine destruant uersum:
<ter. mavr. metr..2413> Nam dactylum paremue quid tibi dicam
<ter. mavr. metr..2414> Cum tantum iambus hoc loco probe poni
<ter. mavr. metr..2415_2415> Aliusque nullus rite possit admitti?
<ter. mavr. metr..2416> Hoc 'Mimiambos' Mattius dedit metro,
<ter. mavr. metr..2417> Nam uatem eundem est Attico thymo tinctum
<ter. mavr. metr..2418> Pari lepore consecutus et metro.
<ter. mavr. metr..2419> Sed et trimetrus, ut quadratus, hic potest
<ter. mavr. metr..2420_2420> Acephalos esse, prima quando demitur,
<ter. mavr. metr..2421> Fierique primus pes et istic creticus.
<ter. mavr. metr..2422> Nam sicut ille redditur trochaicus,
<ter. mavr. metr..2423> Sic uersus ante qui uidetur integer:
<ter. mavr. metr..2424>'Adest celer phaselus ille quem uides',
<ter. mavr. metr..2425_2425> Cum demo primam, quod relinquo tale fit:
<ter. mavr. metr..2426>'Est celer phaselus ille quem uides'.
<ter. mavr. metr..2427> Acephalus ergo, sed trimetrus, factus est.
<ter. mavr. metr..2428> Archilochus idem est usus et tali metro.
<ter. mavr. metr..2429> Vicissim et ille qui quadratus claudicat
<ter. mavr. metr..2430_2430> Et in trimetro claudicare sic potest:
<ter. mavr. metr..2431>'Phaselus ille quem uides Sabinus est':
<ter. mavr. metr..2432>'Phaselus ille quem uides Sabinus'.
<ter. mavr. metr..2433> Similem locauit Flaccus uno in carmine:
<ter. mavr. metr..2434> Sed quia uidetur alius ante praeditus,
<ter. mavr. metr..2435_2435> Vt uersus hic epodus illius foret,
<ter. mavr. metr..2436> Ratione quem iam competenti distuli,
<ter. mavr. metr..2437> Simul hos loquemur, quando deuinctis metris
<ter. mavr. metr..2438> Et hinc et inde ueniet aptior locus.
<ter. mavr. metr..2439> Nec non dimetrus ex trimetro redditur,
<ter. mavr. metr..2440_2440> Quacumque partem tertiam si detrahas;
<ter. mavr. metr..2441> Stabitque uersus octo tantum syllabis,
<ter. mavr. metr..2442> Nisi quando sumet dactylum aut contrarium,
<ter. mavr. metr..2443> Locoue iambi qui probatur tribrachys;
<ter. mavr. metr..2444> Talisque uersus hic erit:
<ter. mavr. metr..2445_2445>'Phaselus ille quem uides'.
<ter. mavr. metr..2446> Plerumque nec carmen modo,
<ter. mavr. metr..2447> Sed et uolumen explicat;
<ter. mavr. metr..2448> Vt pridem Auitus Alfius
<ter. mavr. metr..2449> Libros poeta plusculos,
<ter. mavr. metr..2450_2450> Vsus dimetro perpeti,
<ter. mavr. metr..2451> Conscribit 'Excellentium'.
<ter. mavr. metr..2452> Tales trimetris subdidit Flaccus suis,
<ter. mavr. metr..2453> Vt carmina ostendunt decem:
<ter. mavr. metr..2454>'Ibis liburnis inter alta nauium,
<ter. mavr. metr..2455_2455> Amice, propugnacula'.
<ter. mavr. metr..2456> Archilochus isto saeuit iratus metro
<ter. mavr. metr..2457> Contra Lycambam et filias.
<ter. mavr. metr..2458> Et hic dimetrus non minus
<ter. mavr. metr..2459> Vt ille acephalus esse uel claudus potest:
<ter. mavr. metr..2460_2460>'Adest celer phaselus est':
<ter. mavr. metr..2461> Cum prima dempta est, redditur
<ter. mavr. metr..2462>'Est celer phaselus est';
<ter. mavr. metr..2463> At cum suprema, claudicat:
<ter. mavr. metr..2464>'Adest celer phaselus'.
<ter. mavr. metr..2465_2465> Flaccus priorem sic dedit,
<ter. mavr. metr..2466> Esset ut uersus prior:
<ter. mavr. metr..2467>'Est celer phaselus est',
<ter. mavr. metr..2468> Post hunc ueniret talis hic epodus:
<ter. mavr. metr..2469>'Phaselus ille quem uides Sabinus'.
<ter. mavr. metr..2470_2470>+ sunt tales hoc uno in carmine,
<ter. mavr. metr..2471> Ad usque finem permanent compares epodi: +
<ter. mavr. metr..2472>'Non ebur neque aureum
<ter. mavr. metr..2473> Mea renidet in domo lacunar'.
<ter. mavr. metr..2474>'Non ebur' pes creticus:
<ter. mavr. metr..2475_2475> Longa nam fit tertia
<ter. mavr. metr..2476> Consonante ex altera.
<ter. mavr. metr..2477>'Neque aureum' prima ex trimetro portio est.
<ter. mavr. metr..2478>'Mea renidet in domo' dimetrus est,
<ter. mavr. metr..2479> Quod ut 'Sabinus' claudicat 'lacunar'.
<ter. mavr. metr..2480_2480> Pedem hinc iambum duplicem
<ter. mavr. metr..2481>'Mea reni' si dempseris, relinquitur
<ter. mavr. metr..2482>'Det in domo lacunar',
<ter. mavr. metr..2483>'Adest celer phaselus'.
<ter. mavr. metr..2484> Et condere inde carmen
<ter. mavr. metr..2485_2485> Multi solent poetae.
<ter. mavr. metr..2486> Horatium uidemus
<ter. mavr. metr..2487> Versus tenoris huius
<ter. mavr. metr..2488> Nusquam locasse iuges;
<ter. mavr. metr..2489> At Arbiter disertus
<ter. mavr. metr..2490_2490> Libris suis frequentat.
<ter. mavr. metr..2491> Agnoscere haec potestis,
<ter. mavr. metr..2492> Cantare quae solemus:
<ter. mavr. metr..2493>'Memphitides puellae
<ter. mavr. metr..2494> Sacris deum paratae,
<ter. mavr. metr..2495_2495> Tinctus colore noctis
<ter. mavr. metr..2496> Manu puer loquaci'.
<ter. mavr. metr..2497> Aptum uidetur esse
<ter. mavr. metr..2498> Nunc hoc loco monere
<ter. mavr. metr..2499> Quae sit figura uersus
<ter. mavr. metr..2500_2500> Quem credidit uetustas,
<ter. mavr. metr..2501> Tamquam Italis repertum,
<ter. mavr. metr..2502> Saturnium uocandum.
<ter. mavr. metr..2503> Sed est origo graeca,
<ter. mavr. metr..2504> Illique metron istud
<ter. mavr. metr..2505_2505> Certo modo dederunt;
<ter. mavr. metr..2506> Nostrique mox poetae
<ter. mavr. metr..2507> Rudem sonum secuti,
<ter. mavr. metr..2508> Vt quemque res ferebat,
<ter. mavr. metr..2509> Sic disparis figurae
<ter. mavr. metr..2510_2510> Versus uagos locabant.
<ter. mavr. metr..2511> Post rectius probatum est,
<ter. mavr. metr..2512> Vt tale colon esset
<ter. mavr. metr..2513> Iunctum tribus trochaeis,
<ter. mavr. metr..2514> Vt si uocet Camenas quis nouem sorores.
<ter. mavr. metr..2515_2515> Et Naeuio poetae sic ferunt Metellos,
<ter. mavr. metr..2516> Cum saepe laederentur, esse comminatos:
<ter. mavr. metr..2517>'Dabunt malum Metelli Naeuio poetae'.
<ter. mavr. metr..2518>'Dabunt malum Metelli' clauda pars dimetri:
<ter. mavr. metr..2519>'Dabunt malum Metelli'
<ter. mavr. metr..2520_2520>'Adest celer phaselus',
<ter. mavr. metr..2521>'Memphitides puellae',
<ter. mavr. metr..2522>'Tinctus colore noctis'.
<ter. mavr. metr..2523> Post 'Naeuio poetae' tres uides trochaeos:
<ter. mavr. metr..2524> Nam nil obest trochaeo longa quod suprema est.
<ter. mavr. metr..2525_2525> Et choriambus unus
<ter. mavr. metr..2526> Praeditus antibaccho
<ter. mavr. metr..2527> Claudicat, ut priores.
<ter. mavr. metr..2528> Videro si nouelli
<ter. mavr. metr..2529> Versus erit poetae,
<ter. mavr. metr..2530_2530> Lex tamen una metri est:
<ter. mavr. metr..2531>'Tinctus colore noctis',
<ter. mavr. metr..2532>'Dabunt malum Metelli',
<ter. mavr. metr..2533>'Inachiae puellae
<ter. mavr. metr..2534> Seu bouis ille custos'.
<ter. mavr. metr..2535_2535> Colon et hoc in usu
<ter. mavr. metr..2536> Carminis est Horati.
<ter. mavr. metr..2537> Tu genus hoc memento
<ter. mavr. metr..2538> Reddere, cum reposcam.
<ter. mavr. metr..2539> Nunc quia quae potui uideor tractasse seorsa
<ter. mavr. metr..2540_2540> Heroico profecta quaeque iambico,
<ter. mavr. metr..2541> Cetera quae mixtis uariantur partibus horum,
<ter. mavr. metr..2542> Vt quibo, metro nitar hinc attingere.
<ter. mavr. metr..2543> Sed quoniam ex uno possunt adiuncta referri,
<ter. mavr. metr..2544> Amplectar ultro quod datur compendium.
<ter. mavr. metr..2545_2545> Quem nos hendecasyllabum solemus
<ter. mavr. metr..2546> Tamquam de numero uocare uersum,
<ter. mavr. metr..2547> Tradunt sapphicon esse nuncupandum:
<ter. mavr. metr..2548> Namque et iugiter usa saepe Sappho
<ter. mavr. metr..2549> Dispersosque dedit subinde plures
<ter. mavr. metr..2550_2550> Inter carmina disparis figurae.
<ter. mavr. metr..2551> Sed primi pedis ante lex tenenda est,
<ter. mavr. metr..2552> Spondeon siquidem uidemus istic
<ter. mavr. metr..2553> Tamquam legitimum solere poni,
<ter. mavr. metr..2554> Post hunc dactylon atque tres trochaeos,
<ter. mavr. metr..2555_2555> Cui nomen quoque phallico dederunt.
<ter. mavr. metr..2556> Verum mobilis hic locus frequenter
<ter. mavr. metr..2557> Non solum recipit pedem, ut loquebar,
<ter. mavr. metr..2558> Spondeum, sed et aptus est trochaeo,
<ter. mavr. metr..2559> Nec peccat pede natus ex iambo.
<ter. mavr. metr..2560_2560> Exemplis tribus hoc statim probabis,
<ter. mavr. metr..2561> Docti carmine quae legis Catulli:
<ter. mavr. metr..2562>'Cui dono lepidum nouum libellum,
<ter. mavr. metr..2563> Arido modo pumice expolitum?'
<ter. mavr. metr..2564>'Meas esse aliquid putare nugas'.
<ter. mavr. metr..2565_2565> Quos dixi modo, iam pedes uidemus
<ter. mavr. metr..2566> Diuersos capiti trium locatos:
<ter. mavr. metr..2567> Spondeon CVI DO, trochaeon ARI:
<ter. mavr. metr..2568> MEAS, quis neget hunc iambon esse?
<ter. mavr. metr..2569> Hic per commata septies feritur,
<ter. mavr. metr..2570_2570> Quales hexametron tomas habere
<ter. mavr. metr..2571> Iamdudum tibi disserens probaui.
<ter. mavr. metr..2572> Ex quis nunc duo metra copulari
<ter. mavr. metr..2573> In unum solidum uidebis, ortum
<ter. mavr. metr..2574> Cum componitur ex utroque metro.
<ter. mavr. metr..2575_2575> Pars heroica tum prior duobus
<ter. mavr. metr..2576> Spondeo pede dactyloque constat
<ter. mavr. metr..2577> Et quem semipedem est necesse linqui,
<ter. mavr. metr..2578> Vt sit pentameris tome locata;
<ter. mavr. metr..2579> Exin cetera portio est iambi.
<ter. mavr. metr..2580_2580> Quod non difficile est statim notare,
<ter. mavr. metr..2581> Cum talis fuerit figura uersus:
<ter. mavr. metr..2582>'Carmen Pierides struunt sorores'.
<ter. mavr. metr..2583> Haec exordia uersuum duorum,
<ter. mavr. metr..2584>'Carmen Pierides', quod hexametri est,
<ter. mavr. metr..2585_2585> Atque iambicon hoc, 'struunt sorores',
<ter. mavr. metr..2586> Compleri poterunt utroque metro:
<ter. mavr. metr..2587>'Carmen Pierides pangunt memorabile Musae',
<ter. mavr. metr..2588>'Struunt sorores Atticae dirum nefas'.
<ter. mavr. metr..2589> Haec diuisio prima computetur.
<ter. mavr. metr..2590_2590> At quae nunc pedibus duobus orta
<ter. mavr. metr..2591> Sermonem cohibet nec exit ultra,
<ter. mavr. metr..2592> Sicut semipedem prior trahebat,
<ter. mavr. metr..2593> Coniungit sibi phallicos trochaeos,
<ter. mavr. metr..2594> Vt dixi modo: 'Bacche Bacche Bacche'.
<ter. mavr. metr..2595_2595> Tum uersum uideas sonare talem:
<ter. mavr. metr..2596>'Pangunt carmina iam nouem sorores'.
<ter. mavr. metr..2597> Nam si quattuor his pedes duobus
<ter. mavr. metr..2598> Addas, hexameter profecto fiet:
<ter. mavr. metr..2599>'Pangunt carmina tergeminae memoranda sorores'.
<ter. mavr. metr..2600_2600> Post hos phallica de tribus trochaeis
<ter. mavr. metr..2601> Pars est cetera: 'iam nouem sorores'.
<ter. mavr. metr..2602> Exin tertia latius patescit:
<ter. mavr. metr..2603>'Carmen Pierides dabunt sorores'.
<ter. mavr. metr..2604> Nam cum dempsero uersui 'sorores',
<ter. mavr. metr..2605_2605>'Carmen Pierides dabunt' manebit.
<ter. mavr. metr..2606>'Carmen Pierides dabunt':
<ter. mavr. metr..2607> Hoc metrum choriambicum est
<ter. mavr. metr..2608> Quod pars bacchiacum uocant.
<ter. mavr. metr..2609> Hinc primas capiti duas
<ter. mavr. metr..2610_2610> Nec non et totidem ultimas
<ter. mavr. metr..2611> Excrementa magis putant
<ter. mavr. metr..2612> Nec ducunt numero pedum.
<ter. mavr. metr..2613> Sunt haec 'carmen', item 'dabunt';
<ter. mavr. metr..2614> Solum 'Pierides' manet,
<ter. mavr. metr..2615_2615> Quod reddit geminum pedem,
<ter. mavr. metr..2616> Dicunt quem choriambicon,
<ter. mavr. metr..2617> Quia longam sequitur breuis,
<ter. mavr. metr..2618> Claudit longa breuem alteram:
<ter. mavr. metr..2619> Nam DES longa fit altera
<ter. mavr. metr..2620_2620> Iuncta post sibi consona.
<ter. mavr. metr..2621> Sic ponunt medium pedem
<ter. mavr. metr..2622> Primas inter et ultimas:
<ter. mavr. metr..2623>'Carmen Pierides dabunt'.
<ter. mavr. metr..2624> Pars prima hic uarie solet
<ter. mavr. metr..2625_2625> Spondeum modo sumere,
<ter. mavr. metr..2626> Idem saepe et iambus est.
<ter. mavr. metr..2627> Hoc de Septimii potes
<ter. mavr. metr..2628> Iunctis noscere uersibus:
<ter. mavr. metr..2629>'Geritque intus in oppidum
<ter. mavr. metr..2630_2630> Anhelos Panope greges'.
<ter. mavr. metr..2631> Alter consimiles dedit:
<ter. mavr. metr..2632>'Opima adposui senex
<ter. mavr. metr..2633> Amori arma Feretrio'.
<ter. mavr. metr..2634> Trochaeum quoque sic locat:
<ter. mavr. metr..2635_2635>'Purpurae leguli senes',
<ter. mavr. metr..2636>'Intus hic ubi consitum est'.
<ter. mavr. metr..2637> Vtque est mobilis hic locus,
<ter. mavr. metr..2638> Immotus manet ultimus:
<ter. mavr. metr..2639> Namque hic semper iambus est.
<ter. mavr. metr..2640_2640> Tendunt latius hoc genus,
<ter. mavr. metr..2641> Duos ut choriambicos
<ter. mavr. metr..2642> Includant medios pedes,
<ter. mavr. metr..2643> Et sit uersus ad hunc modum:
<ter. mavr. metr..2644>'Carmen Pierides dulcisonum dabunt'.
<ter. mavr. metr..2645_2645> Duplex hic choriambus est:
<ter. mavr. metr..2646> Primus 'Pierides', 'dulcisonum' sequens.
<ter. mavr. metr..2647><>
<ter. mavr. metr..2648> Sic 'carmen' prius est, finis item 'dabunt',
<ter. mavr. metr..2649> Vt pes haec habuit prior.
<ter. mavr. metr..2650_2650> Sunt qui tradiderint, ultima uersui
<ter. mavr. metr..2651> Tamquam pentametro syllaba dempta sit,
<ter. mavr. metr..2652> Quam si restituas, pentametrum fore:
<ter. mavr. metr..2653>'Carmen Pierides dulcisonum dabunt',
<ter. mavr. metr..2654>'Carmen Pierides dulcisonum dabitis';
<ter. mavr. metr..2655_2655> Vt uersus quoque sic constet Horatii:
<ter. mavr. metr..2656>'Maecenas atauis edite regibus',
<ter. mavr. metr..2657>'Maecenas atauis edite remigibus'.
<ter. mavr. metr..2658> Vsque autem uideas hoc procul a fide,
<ter. mavr. metr..2659> Vt metri genus hoc uatibus inclitis
<ter. mavr. metr..2660_2660> Non uno aut gemino constiterit pede,
<ter. mavr. metr..2661> Verum in tres etiam consimiles eat
<ter. mavr. metr..2662> Clausos in medio partibus exteris;
<ter. mavr. metr..2663> Quod iam pentametri non patitur modus.
<ter. mavr. metr..2664> Nam sic tres uideas esse pedes datos:
<ter. mavr. metr..2665_2665>'Carmen Pierides dulcisonum, si mereor, dabunt'.
<ter. mavr. metr..2666> His est omnibus in suis
<ter. mavr. metr..2667> Libris usus Horatius;
<ter. mavr. metr..2668> Quo, dicam, et quotiens modo.
<ter. mavr. metr..2669> Nam primum minime suo
<ter. mavr. metr..2670_2670> Solum carmine protulit,
<ter. mavr. metr..2671> Vt uates alii solent,
<ter. mavr. metr..2672> Exemplum et Senecae dabo,
<ter. mavr. metr..2673>'Thebis laeta dies adest:
<ter. mavr. metr..2674> Aram tangite supplices,
<ter. mavr. metr..2675_2675> Pingues caedite uictimas'.
<ter. mavr. metr..2676> Tales continuos legis.
<ter. mavr. metr..2677> Hunc praeponit Horatius,
<ter. mavr. metr..2678> Epodum ex geminis subicit alterum.
<ter. mavr. metr..2679> Exemplum sat erit semel
<ter. mavr. metr..2680_2680> Nos hoc ponere; ceterum
<ter. mavr. metr..2681> Bis sex carminibus suis
<ter. mavr. metr..2682> Hunc seruat stabilem modum:
<ter. mavr. metr..2683>'Sic te diua potens Cypri,
<ter. mavr. metr..2684> Sic fratres Helenae, lucida sidera'.
<ter. mavr. metr..2685_2685>'Sic te diua potens Cypri',
<ter. mavr. metr..2686> Hic unus choriambus est:
<ter. mavr. metr..2687>'Sic fratres Helenae, lucida sidera',
<ter. mavr. metr..2688> Hic interpositi duo.
<ter. mavr. metr..2689> Talem, quem geminis perspicis effici,
<ter. mavr. metr..2690_2690> Seruat carminibus perpetuum tribus
<ter. mavr. metr..2691> Quorum exordia cum praedita uideris,
<ter. mavr. metr..2692> Stabit continuum consimili modo:
<ter. mavr. metr..2693>'Maecenas atauis edite regibus',
<ter. mavr. metr..2694>'Exegi monumentum aere perennius',
<ter. mavr. metr..2695_2695>'Donarem pateras grataque commodus'.
<ter. mavr. metr..2696> Nec non continuos tres pariles dedit
<ter. mavr. metr..2697> Versus et cecinit post alium breuem
<ter. mavr. metr..2698> Ex uno simili pede;
<ter. mavr. metr..2699> Vsusque est genere hoc carminibus nouem,
<ter. mavr. metr..2700_2700> Quae sunt talia, quale est modo quod dabo:
<ter. mavr. metr..2701>'Scriberis Vario fortis et hostium
<ter. mavr. metr..2702> Victor Maeonii carminis alite,
<ter. mavr. metr..2703> Quam rem cumque ferox nauibus aut equis
<ter. mavr. metr..2704> Miles te duce gesserit'.
<ter. mavr. metr..2705_2705> Tres bini pedibus cernimus editos,
<ter. mavr. metr..2706> Vnum quartus habet pedem.
<ter. mavr. metr..2707> Hanc docti tetracolon uocitant strophen:
<ter. mavr. metr..2708> Nam post quattuor hos altera uertitur
<ter. mavr. metr..2709> Ad legem similem consimilis strophe,
<ter. mavr. metr..2710_2710> In qua sunt alii quattuor hoc genus
<ter. mavr. metr..2711> Versus, ex quibus hi sunt sibi tres pares
<ter. mavr. metr..2712> Praemissi, biiugos qui capiant pedes,
<ter. mavr. metr..2713> Vnum quartus in omnibus.
<ter. mavr. metr..2714> Iam quem perficiunt tres medii sic choriambicum,
<ter. mavr. metr..2715_2715> Tales continuos carminibus composuit tribus:
<ter. mavr. metr..2716>'Tu ne quaesieris, scire nefas, quem mihi, quem tibi',
<ter. mavr. metr..2717>'Nullam, Vare, sacra uite prius seueris arborem',
<ter. mavr. metr..2718>'O crudelis adhuc et Veneris muneribus potens'.
<ter. mavr. metr..2719> Binas hic capiti totque itidem deme nouissimas:
<ter. mavr. metr..2720_2720> Fient in medio perspicui tres choriambici,
<ter. mavr. metr..2721> Vt uersus meus est, quem similem composui ex tribus:
<ter. mavr. metr..2722>'Carmen Pierides dulcisonum, si mereor, dabunt'.
<ter. mavr. metr..2723> Et supra positi sic quoque sunt duo:
<ter. mavr. metr..2724>'Carmen Pierides dulcisonum dabunt',
<ter. mavr. metr..2725_2725>'Maecenas atauis edite regibus'.
<ter. mavr. metr..2726> Ex uno quoque sic fuit:
<ter. mavr. metr..2727>'Carmen Pierides dabunt',
<ter. mavr. metr..2728>'Sic te diua potens Cypri'.
<ter. mavr. metr..2729> Forsan longula uisa sit
<ter. mavr. metr..2730_2730> Haec diuisio tertia
<ter. mavr. metr..2731> Versus hendecasyllabi:
<ter. mavr. metr..2732> Sed tot nos docuit metra,
<ter. mavr. metr..2733> Et sunt quae deceat magis
<ter. mavr. metr..2734> Nunc conectere, dum recens
<ter. mavr. metr..2735_2735> Haec est regula, quae dedit
<ter. mavr. metr..2736> Ex se tam uarios modos;
<ter. mavr. metr..2737> Quae disiungere si uelim,
<ter. mavr. metr..2738> Cogar, dum paro singulis
<ter. mavr. metr..2739> Certas reddere origines,
<ter. mavr. metr..2740_2740> Iam tractata retexere.
<ter. mavr. metr..2741> Ergo hinc nascitur altera
<ter. mavr. metr..2742> Metri regula, ceu duas
<ter. mavr. metr..2743> Partes hexametri secans
<ter. mavr. metr..2744> Quae ternos dirimit pedes;
<ter. mavr. metr..2745_2745> Quos si reddideris sibi,
<ter. mavr. metr..2746> Hexametrum pedibus cernes constare receptis,
<ter. mavr. metr..2747> Qui tamen heroum factis indignus habetur.
<ter. mavr. metr..2748> Namque tome media est uersu non apta seuero,
<ter. mavr. metr..2749> Fitque soluta magis, quotiens spondeus inest pes
<ter. mavr. metr..2750_2750> Tertius et quartus. non esse hunc incolumem ergo,
<ter. mavr. metr..2751> Sed de commatibus tradunt constare duobus.
<ter. mavr. metr..2752> Ipse enim sonus indicat esse hoc lusibus aptum,
<ter. mavr. metr..2753> Et ferme modus hic datur a plerisque Priapo.
<ter. mavr. metr..2754> Inter quos cecinit quoque carmen tale Catullus:
<ter. mavr. metr..2755_2755>'Hunc lucum tibi dedico consecroque, Priape,
<ter. mavr. metr..2756> Qua domus tua Lampsaci est usque quaque, Priape:
<ter. mavr. metr..2757> Nam te praecipue in suis urbibus colit ora
<ter. mavr. metr..2758> Hellespontia ceteris ostriosior oris'.
<ter. mavr. metr..2759> Et plures similes sic conscripsisse Catullum
<ter. mavr. metr..2760_2760> Scimus. usque adeo hoc genus lex heroica pellit,
<ter. mavr. metr..2761> Vt sit utraque portio coepta saepe trochaeis:
<ter. mavr. metr..2762> Nam discrimine nullo ponit hunc uel iambum.
<ter. mavr. metr..2763> Nec mirabere syllabae finem commate primo,
<ter. mavr. metr..2764> Tamquam de pede dactylo fiat tertia longa.
<ter. mavr. metr..2765_2765>'Nam te praecipue in suis', talis uersus et alter:
<ter. mavr. metr..2766>'Hellespontia ceteris': aeque est ultima longa.
<ter. mavr. metr..2767> Nam quia commata bina sunt, sumunt ambo supremas.
<ter. mavr. metr..2768> Versus ergo magistri uocant hos priapeos.
<ter. mavr. metr..2769> Et Maro dat tales; sed quia(==QVJA) distinctio uerba
<ter. mavr. metr..2770_2770> Dissociat nectitue aliter nec partibus aequis
<ter. mavr. metr..2771> Distingui patitur pedes, effugit sonus aurem:
<ter. mavr. metr..2772>'Fronde super uiridi sunt nobis mitia poma,
<ter. mavr. metr..2773> Castaneae molles et pressi copia lactis':
<ter. mavr. metr..2774>'Turbabat caelo, nunc terras ordine longo
<ter. mavr. metr..2775_2775> Aut capere aut captas iam despectare uidentur'.
<ter. mavr. metr..2776> Si distinctio separet 'nobis mitia poma',
<ter. mavr. metr..2777>'Pressi copia lactis', 'terras ordine longo',
<ter. mavr. metr..2778>'Despectare uidentur', fient sic resonantes,
<ter. mavr. metr..2779> Vt uersus sonat alter, quem distinctio nudat:
<ter. mavr. metr..2780_2780>'Cui non dictus Hylas puer et Latonia Delos'.
<ter. mavr. metr..2781> Siquis hic quoque findat prima commatis instar,
<ter. mavr. metr..2782> Ex uno choriambico,
<ter. mavr. metr..2783> De quo disserui modo,
<ter. mavr. metr..2784> Versus stare uidebitur:
<ter. mavr. metr..2785_2785>'Cui non dictus Hylas puer',
<ter. mavr. metr..2786>'Thebis laeta dies adest',
<ter. mavr. metr..2787>'Carmen Pierides dabunt'.
<ter. mavr. metr..2788> Vsque autem duo commata
<ter. mavr. metr..2789> Possis credere rectius,
<ter. mavr. metr..2790_2790> Haec ipsa ut uideas dari
<ter. mavr. metr..2791> Non hoc quo modo sunt situ,
<ter. mavr. metr..2792> Versa sed uice pristina.
<ter. mavr. metr..2793> Namque his commatibus Flaccus Horatius
<ter. mavr. metr..2794> Metrum composuit; sed choriambicos
<ter. mavr. metr..2795_2795> Ex binis pedibus praeposuit duos,
<ter. mavr. metr..2796> Tunc hos iungit epodos,
<ter. mavr. metr..2797> Partes ut modo do duas.
<ter. mavr. metr..2798> Ipso carmine iam tibi fiet regula plana:
<ter. mavr. metr..2799>'Quis multa gracilis te puer in rosa
<ter. mavr. metr..2800_2800> Perfusus liquidis urget odoribus
<ter. mavr. metr..2801> Grato, Pyrrha, sub antro?
<ter. mavr. metr..2802> Cui flauam religas comam?'
<ter. mavr. metr..2803> Pergunt cetera post consimili strophe.
<ter. mavr. metr..2804> Versus hic igitur sunt pariles duo:
<ter. mavr. metr..2805_2805>'Quis multa gracilis te puer in rosa
<ter. mavr. metr..2806> Perfusus liquidis urget odoribus'.
<ter. mavr. metr..2807> Post hos quae ueniunt commata perspicis:
<ter. mavr. metr..2808>'Grato, Pyrrha, sub antro,
<ter. mavr. metr..2809> Cui flauam religas comam'.
<ter. mavr. metr..2810_2810>'Cui flauam religas comam' prima parte locetur,
<ter. mavr. metr..2811> Fiat comma secundum 'grato Pyrrha sub antro':
<ter. mavr. metr..2812> Versum non dubium est fore quem dicunt priapeum:
<ter. mavr. metr..2813>'Cui flauam religas comam grato, Pyrrha, sub antro'.
<ter. mavr. metr..2814> Nec quod desinit in 'comam', si fit tertia longa,
<ter. mavr. metr..2815_2815> Dum G consona iungitur, 'grato Pyrrha sub antro',
<ter. mavr. metr..2816> Peccat dactylus istic, cum, sicut modo dixi,
<ter. mavr. metr..2817> Primi commatis ultima fiat libera legis.
<ter. mavr. metr..2818> Sunt haec talia Flacci uatis carmina quinque.
<ter. mavr. metr..2819> Iam diuisio quarta, non morosa,
<ter. mavr. metr..2820_2820> Qualem suggerimus tomen habebit:
<ter. mavr. metr..2821>'Carmen suaue dedistis, o Camenae'.
<ter. mavr. metr..2822> Nam cum sustulerimus 'o Camenae',
<ter. mavr. metr..2823> Pars heroica fiet haec relicta,
<ter. mavr. metr..2824> Quae post hos geminos pedes habebit
<ter. mavr. metr..2825_2825> Clusum nomine tertium trochaeum:
<ter. mavr. metr..2826>'Carmen suaue dedistis'.
<ter. mavr. metr..2827> Haec heroica iam tome probata est:
<ter. mavr. metr..2828>'Infandum regina'.
<ter. mavr. metr..2829> Nam uersus, sibi parte restituta,
<ter. mavr. metr..2830_2830> Inlaesum reuocabit hexametrum:
<ter. mavr. metr..2831>'Carmen suaue dedistis Olympiades mihi Musae',
<ter. mavr. metr..2832>'Infandum, regina, iubes renouare dolorem'.
<ter. mavr. metr..2833> Et quintam breuiter tomen loquemur.
<ter. mavr. metr..2834> Spondeum siquidem inter et secundum,
<ter. mavr. metr..2835_2835> Quem scis dactylon hic solere poni,
<ter. mavr. metr..2836> Si trudas anapaeston inserasque,
<ter. mavr. metr..2837> Iungas cetera, iam uidebis ipsum
<ter. mavr. metr..2838> Consueto pede Sotaden locutum.
<ter. mavr. metr..2839>'Carmen Pierides dabunt sorores':
<ter. mavr. metr..2840_2840> Si dicam 'lepidae', palam est profecto
<ter. mavr. metr..2841> Pes anapaestus. insero ergo
<ter. mavr. metr..2842> Spondeo medium atque consequenti
<ter. mavr. metr..2843> Hoc nomen 'lepidae': fit omne tale,
<ter. mavr. metr..2844>'Carmen lepidae Pierides dabunt sorores'.
<ter. mavr. metr..2845_2845> Idcirco genus hoc phalaeciorum
<ter. mavr. metr..2846> Vir doctissimus undecumque Varro
<ter. mavr. metr..2847> Ad legem redigens ionicorum
<ter. mavr. metr..2848> Hinc natos ait esse, sed minores.
<ter. mavr. metr..2849> Nunc diuisio, quam loquemur, edet
<ter. mavr. metr..2850_2850> Metrum quo memorant Anacreonta
<ter. mavr. metr..2851> Dulces composuisse cantilenas.
<ter. mavr. metr..2852> Hoc Petronius inuenitur usus,
<ter. mavr. metr..2853> Musis cum lyricum refert eundem
<ter. mavr. metr..2854> Consonantia uerba cantitasse,
<ter. mavr. metr..2855_2855> Et plures alii. sed iste uersus
<ter. mavr. metr..2856> Quali compositus tome sit edam:
<ter. mavr. metr..2857>'Iuuerunt segetes meum laborem'.
<ter. mavr. metr..2858>'Iuuerunt' caput est id hexametri:
<ter. mavr. metr..2859> Si cures reliquos pedes referre:
<ter. mavr. metr..2860_2860>'Iuuerunt animum uersus ex carmine Flacci'.
<ter. mavr. metr..2861> Quod restat, 'segetes meum laborem',
<ter. mavr. metr..2862> Tale est, ceu 'triplici uides ut ortu
<ter. mavr. metr..2863> Triuiae rotetur ignis,
<ter. mavr. metr..2864> Volucrique Phoebus axe
<ter. mavr. metr..2865_2865> Rapidum pererret orbem'.
<ter. mavr. metr..2866> Non nulli metron hoc magis putarunt
<ter. mavr. metr..2867> Quod sit postera pars ionicorum
<ter. mavr. metr..2868> Quos dicunt apo meizonos uocandos,
<ter. mavr. metr..2869> Vt uersus reparetur inde plenus,
<ter. mavr. metr..2870_2870>'Segetes meum laborem',
<ter. mavr. metr..2871>'O quam releuarunt segetes meum laborem':
<ter. mavr. metr..2872>'Triuiae rotetur ignis',
<ter. mavr. metr..2873>'Cernis quotiens hic Triuiae rotetur ignis';
<ter. mavr. metr..2874> Nec pars haec anapaeston atque iambos
<ter. mavr. metr..2875_2875> Nec non et catalecticam supremam,
<ter. mavr. metr..2876> Sed sumat pariambon et trochaeos,
<ter. mavr. metr..2877>'Segetes meum laborem';
<ter. mavr. metr..2878> Quod metron soleant pedes iones,
<ter. mavr. metr..2879> Nunc longas breuibus breuesque contra
<ter. mavr. metr..2880_2880> Alterna uice commodando longis,
<ter. mavr. metr..2881> Versum claudere saepe ditrochaeis.
<ter. mavr. metr..2882> Nec mirum puto, quando Varro uersus
<ter. mavr. metr..2883> Hos, ut diximus, ex ione natos
<ter. mavr. metr..2884> Distinguat numero pedum minores.
<ter. mavr. metr..2885_2885> Hoc si sic repetamus, ut secundo
<ter. mavr. metr..2886> Supremam dare syllabam negemus,
<ter. mavr. metr..2887> Iuncto commate galliambos exit:
<ter. mavr. metr..2888>'Segetes meum laborem, segetes meum labo'.
<ter. mavr. metr..2889> Sonat hoc subinde metro Cybeleium nemus,
<ter. mavr. metr..2890_2890> Nomenque galliambis memoratur hinc datum,
<ter. mavr. metr..2891> Tremulos quod esse Gallis habiles putant modos,
<ter. mavr. metr..2892> Adeo ut frequenter illum prope ab ultimo pedem,
<ter. mavr. metr..2893> Mage quo sonus uibretur, studeant dare tribrachym.
<ter. mavr. metr..2894> Anapaestus esse primus, spondeus aut solet;
<ter. mavr. metr..2895_2895> Duo post erunt iambi, tribrachysue subicitur,
<ter. mavr. metr..2896> Linquitque comma primum catalecticam breuem.
<ter. mavr. metr..2897> Pariambus et trochaei duo comma posterum
<ter. mavr. metr..2898> Tribrachysue continebunt, superatque semipes.
<ter. mavr. metr..2899> Seruasse quae Catullum probat ipse tibi 'liber':
<ter. mavr. metr..2900_2900>'Super alta uectus Attis celeri rate maria'.
<ter. mavr. metr..2901><>
<ter. mavr. metr..2902> At quae septima fit tome uidetur
<ter. mavr. metr..2903> Hipponactis habere claudicantem,
<ter. mavr. metr..2904> Quem supra posui. quod ipsa iam nos
<ter. mavr. metr..2905_2905> Versus formula posta perdocebit:
<ter. mavr. metr..2906>'Carmen nemo facit meo Sabino'.
<ter. mavr. metr..2907>'Carmen nemo' potest heroum reddere uersum,
<ter. mavr. metr..2908>'Carmen nemo dabit, magno quod par sit Homero'.
<ter. mavr. metr..2909> Claudum est porro 'facit meo Sabino':
<ter. mavr. metr..2910_2910> Nam reddo partes, ut quadratus claudicet, priores,
<ter. mavr. metr..2911> Partemque et istam: uersus hic ad hunc modum sonabit:
<ter. mavr. metr..2912>'Quis carmen aut uersum nouum facit meo Sabino'.
<ter. mavr. metr..2913>'Phaselus ille quem uides, facit meo Sabino'.
<ter. mavr. metr..2914> Hinc iam cetera metra persequemur,
<ter. mavr. metr..2915_2915> Quae Flaccus uarie suis epodis,
<ter. mavr. metr..2916> Nunc unum recinens dato priori,
<ter. mavr. metr..2917> Nunc binos geminis, tribus uel unum,
<ter. mavr. metr..2918> Aut binos uarie dedit sonantes,
<ter. mavr. metr..2919> Vt sit tertius atque quartus impar.
<ter. mavr. metr..2920_2920> Quem tibi tetrametrum iam diximus, hunc tribus trochaeis
<ter. mavr. metr..2921> Adiunctis pedibus talem dedit, ut dedi gemellos:
<ter. mavr. metr..2922>'Soluitur acris hiems grata uice ueris et Fauoni'.
<ter. mavr. metr..2923> Hunc differre supra fuit utile, quod sequens epodus
<ter. mavr. metr..2924> Cum parte iambi tres habet trochaeos,
<ter. mavr. metr..2925_2925> Et nondum species mixtus simul ex utroque metro
<ter. mavr. metr..2926> Tractare adortus aptius putaui
<ter. mavr. metr..2927> Hunc differre, magis postquam tibi tota lex iambi
<ter. mavr. metr..2928> Distincta utrumque planius probaret.
<ter. mavr. metr..2929>'Soluitur acris hiems grata uice ueris et fauoni.
<ter. mavr. metr..2930_2930> Trahuntque siccas machinae carinas'.
<ter. mavr. metr..2931>'Soluitur acris hiems grata uice', tetrametros hic est,
<ter. mavr. metr..2932> Et tres trochaei, 'ueris et fauoni',
<ter. mavr. metr..2933>'Trahuntque siccas' portio est iambi:
<ter. mavr. metr..2934> CAS hinc superfit, semipes habetur:
<ter. mavr. metr..2935_2935> Similes trochaei, 'machinae carinas'.
<ter. mavr. metr..2936> Posset uideri claudus hic trimetrus
<ter. mavr. metr..2937> Duos ut esse duplices primos pedes
<ter. mavr. metr..2938>'Trahuntque siccas machinae', putemus,
<ter. mavr. metr..2939> Claudum antibacchum qui facit 'carinas'.
<ter. mavr. metr..2940_2940> Sed talem epodum dicitur dedisse
<ter. mavr. metr..2941> Callimachus ante de tribus trochaeis
<ter. mavr. metr..2942> In fine uersum phallicis sonantem,
<ter. mavr. metr..2943> Quem dico dudum sapphicum uocandum:
<ter. mavr. metr..2944>'Siccas ducite nauitae carinas'.
<ter. mavr. metr..2945_2945> Nam tale cernis 'nauitae carinas',
<ter. mavr. metr..2946> Vt finis ille est 'ueris et fauoni'.
<ter. mavr. metr..2947> Et quamquam iambum Flaccus antemisit,
<ter. mavr. metr..2948>'Trahuntque siccas',
<ter. mavr. metr..2949> Magis putandum est tres datos trochaeos
<ter. mavr. metr..2950_2950> Quam post iambos ultimum antibacchum,
<ter. mavr. metr..2951> Vterque finis lege ut esset una:
<ter. mavr. metr..2952>'Soluitur acris hiems grata uice ueris et fauoni,
<ter. mavr. metr..2953> Trahuntque siccas machinae carinas'.
<ter. mavr. metr..2954> Semelque metrum tale copulauit.
<ter. mavr. metr..2955_2955> Heroo trimetrum semel idem subdidit unum,
<ter. mavr. metr..2956> Geminus ut iste uersus ostendet tibi:
<ter. mavr. metr..2957>'Mella caua manant ex ilice: montibus altis
<ter. mavr. metr..2958> Leuis sonante lympha dissilit pede'.
<ter. mavr. metr..2959> Vtrumque apertum est, immorari desinam.
<ter. mavr. metr..2960_2960> Et dimetrum heroo talem subiunxit epodum,
<ter. mavr. metr..2961> Bis usus hoc nec amplius:
<ter. mavr. metr..2962>'Mollis inertia cui tantum diffuderit imis
<ter. mavr. metr..2963> Obliuionem sensibus',
<ter. mavr. metr..2964>'Nox erat et caelo fulgebat luna sereno
<ter. mavr. metr..2965_2965> Inter minora sidera'.
<ter. mavr. metr..2966> Nec non trimetro talem epodum comparat:
<ter. mavr. metr..2967> Pentametri partem dactylicam subicit
<ter. mavr. metr..2968> Atque dimetron ad hoc, unumque uersum reddidit:
<ter. mavr. metr..2969>'Petti, nihil me sicut antea iuuat
<ter. mavr. metr..2970_2970> Scribere uersiculos amore perculsum graui'.
<ter. mavr. metr..2971> Prior trimetrus quaestionem non habet;
<ter. mavr. metr..2972> Pentametri pars est 'scribere uersiculos';
<ter. mavr. metr..2973> At hoc dimetrum perspicis:
<ter. mavr. metr..2974>'Amore perculsum graui'.
<ter. mavr. metr..2975_2975> Semelque et istud functus est.
<ter. mavr. metr..2976> Itemque epodum non trimetro reddidit,
<ter. mavr. metr..2977> Sed uersum heroum uoluit(==VOLUIT) praemittere totum,
<ter. mavr. metr..2978> Dein dimetrum collocat commaque dactylicum,
<ter. mavr. metr..2979> Et hic, ut ante, uersus unus ut foret:
<ter. mavr. metr..2980_2980>'Horrida tempestas caelum contraxit, et imbres
<ter. mavr. metr..2981> Niuesque deducunt Iouem, nunc mare, nunc siluae'.
