<arator apost. 1.1> Vt sceleris Iudaea sui polluta cruore,
<arator apost. 1.2> Ausa nefas, compleuit opus rerumque Creator
<arator apost. 1.3> Hoc quod ab humanis sumpsit sine semine membris
<arator apost. 1.4> Humana pro stirpe dedit, dignatus ut ima
<arator apost. 1.5_5> Tangeret inferni, non linquens ardua caeli,
<arator apost. 1.6> Soluit ab aeterna damnatas nocte tenebras
<arator apost. 1.7> Ad Manes ingressa dies; fugitiua relinquunt
<arator apost. 1.8> Astra polum comitata Deum; cruce territa Christi
<arator apost. 1.9> Vult pariter natura pati, mortisque potestas
<arator apost. 1.10_10> Se uincente perit, quae, pondere mersa triumphi,
<arator apost. 1.11> Plus rapiens nil iuris habet; diuinaque uirtus
<arator apost. 1.12> Rursus membra ligans animata cadauera mouit;
<arator apost. 1.13> Ad uitam monumenta patent, cineresque piorum
<arator apost. 1.14> Natalem post busta nouant. Lux tertia surgit;
<arator apost. 1.15_15> Maiestas cum carne redit speciemque coruscam
<arator apost. 1.16> Vmbrarum de sede refert ut ab exule limo
<arator apost. 1.17> Interclusa diu patriae repetatur origo.
<arator apost. 1.18> Omnipotens parat ipse uias et corpora secum
<arator apost. 1.19> Post tumulos regnare iubet; moriente ueneni
<arator apost. 1.20_20> Semine, florigero sua germina reddidit horto.
<arator apost. 1.21> Iamque quater denis Dominus manifesta diebus
<arator apost. 1.22> Contulerat per signa fidem cernentibus illis,
<arator apost. 1.23> Vsque sub extremum diffuso in limite mundum
<arator apost. 1.24> Quos testes iubet esse suos. Miracula rerum
<arator apost. 1.25_25> Non poterant celare Deum. Documenta resurgens
<arator apost. 1.26> Quae sic certa daret quam mandere? Corpora uitam
<arator apost. 1.27> Hinc humana probant. Caelum petiturus oliuae
<arator apost. 1.28> Progreditur lustrare nemus quia germine sacro
<arator apost. 1.29> Luminis et pacis locus est; uult inde reuerti
<arator apost. 1.30_30> Vnde creaturam signata fronte micantem
<arator apost. 1.31> Diuinus commendat odor. Cum desuper unctos
<arator apost. 1.32> Abluit interius Christi de nomine chrisma,
<arator apost. 1.33> Tollitur astrigerum rediturus uictor in axem
<arator apost. 1.34> Et secum quod sumpsit habet. Noua pompa triumphi!
<arator apost. 1.35_35> Arua Deus petiit, homo sidera. Quis datur illi
<arator apost. 1.36> Aetheria de parte fragor, quantumque resultant
<arator apost. 1.37> Caelestes in laude chori cum rector Olympi
<arator apost. 1.38> Euehit excelsis quicquid suscepit ab imis
<arator apost. 1.39> Ingrediensque polum carnis comitante tropaeo
<arator apost. 1.40_40> Exuuias atri raptas de fauce profundi
<arator apost. 1.41> Lucis in arce locat terrenosque erigit artus!
<arator apost. 1.42> Qua pietate capit, propter quem uenerat, iuit.
<arator apost. 1.43> Discipulos stupor altus agit, quibus ore corusco
<arator apost. 1.44> Perspicui dixere uiri. Quae cognita nobis
<arator apost. 1.45_45> Et miranda sonant, nunc iam speculemur ouantes
<arator apost. 1.46> Imperiique modum per subdita iura probemus:
<arator apost. 1.47> Virgine matre satus, calcata morte resurgens,
<arator apost. 1.48> Caeli sceptra petens, his nuntiat acta ministris.
<arator apost. 1.49> Nec cessant elementa suo seruire Tonanti;
<arator apost. 1.50_50> Stella comes praegressa Magos uenientis honori
<arator apost. 1.51> Militat; obsequio nubes famulatur euntis.
<arator apost. 1.52> Angelicis igitur postquam est affatibus usa,
<arator apost. 1.53> Liquit oliuiferi ueneranda cacumina montis
<arator apost. 1.54> Ad messem praelecta manus, qui calle citato
<arator apost. 1.55_55> Moenia nota petunt, quo per sua sabbata mille
<arator apost. 1.56> Passibus ire licet, qua tunc statione sedebat
<arator apost. 1.57> Porta Maria, Dei genetrix intacta creantis,
<arator apost. 1.58> A nato formata suo. Mala criminis Euae
<arator apost. 1.59> Virgo secunda fugat; nulla est iniuria sexus;
<arator apost. 1.60_60> Restituit quod prima tulit. Non uoce querelas
<arator apost. 1.61> Excitet aut gemitu maerentia corda fatiget
<arator apost. 1.62> Antiqua pro lege dolor; scelera ipsa nefasque
<arator apost. 1.63> Hac potius mercede placent, mundoque redempto
<arator apost. 1.64> Sors melior de clade uenit. Persona ruinam,
<arator apost. 1.65_65> Non natura, dedit; tunc femina feta periclum,
<arator apost. 1.66> Nunc tumuit paritura Deum, mortalia gignens
<arator apost. 1.67> Et diuina ferens, per quam Mediator in orbem
<arator apost. 1.68> Prodiit et ueram portauit ad aethera carnem.
<arator apost. 1.69> Primus apostolico, parua de puppe uocatus,
<arator apost. 1.70_70> Agmine Petrus erat, quo piscatore solebat
<arator apost. 1.71> Squamea turba capi; subito de litore uisus
<arator apost. 1.72> Dum trahit, ipse trahi meruit; piscatio Christi
<arator apost. 1.73> Discipulum dignata rapit, qui retia laxet
<arator apost. 1.74> Humanum captura genus; quae gesserat hamum
<arator apost. 1.75_75> Ad clauem est translata manus, quique aequoris imi
<arator apost. 1.76> Ardebat madidas ad litora uertere praedas
<arator apost. 1.77> Et spoliis implere ratem, melioribus undis
<arator apost. 1.78> Nunc alia de parte leuat nec deserit artem
<arator apost. 1.79> Per latices sua lucra sequens, cui tradidit Agnus
<arator apost. 1.80_80> Quas passus saluauit oues, totumque per orbem
<arator apost. 1.81> Hoc auget pastore gregem, quo munere summus
<arator apost. 1.82> Surgit et, insinuans diuina negotia, coram
<arator apost. 1.83> Sic uenerandus ait: "Nostis quia proditor amens
<arator apost. 1.84> Mercedem sceleris soluit sibi; taedia noxae
<arator apost. 1.85_85> Horruit ipse suae stringens in gutture uocem
<arator apost. 1.86> Exemplo cessante ream, qui parte necari
<arator apost. 1.87> Promeruit qua culpa fuit, crimenque retractans
<arator apost. 1.88> Iudicio tali permisit membra furori
<arator apost. 1.89> Aeris ut medio communi poneret hosti
<arator apost. 1.90_90> Debita poena locum; caelo terraeque perosus
<arator apost. 1.91> Inter utrumque perit; nullis condenda sepulcris
<arator apost. 1.92> Viscera rupta cadunt, tenuesque elapsus in auras
<arator apost. 1.93> Fugit ab orbe cinis. Non haec uacat ultio Iudae,
<arator apost. 1.94> Quae suprema negat uindictaque mercis iniquae
<arator apost. 1.95_95> Sic placitura uenit: Nam, cum modo rura parasset
<arator apost. 1.96> Funeris ex pretio, cum nomine Sanguinis emptus
<arator apost. 1.97> Cespes in externas componens busta fauillas
<arator apost. 1.98> De tumulis fecundet humum, caret impius agri
<arator apost. 1.99> Fertilitate sui solusque excluditur aruis
<arator apost. 1.100_100> Quae monumenta ferunt, cuius tuba saeua cruentum
<arator apost. 1.101> Est exorsa nefas, qui signifer oscula fingens
<arator apost. 1.102> Pacis ab indicio bellum lupus intulit agno."
<arator apost. 1.103> Nunc opus est uotis quod uerba prophetica clamant
<arator apost. 1.104> Quem liceat supplere uices. Tunc summa precantes
<arator apost. 1.105_105> Constituere duos, Ioseph cognomine Iustum
<arator apost. 1.106> Mathiamque, Dei paruum quod nomen, ut aiunt,
<arator apost. 1.107> Hebraeo sermone sonat humilemque uocando
<arator apost. 1.108> Comprobat. O quantum distant humana supernis
<arator apost. 1.109> Iudiciis! Parui merito transcenditur ille
<arator apost. 1.110_110> Laude hominum qui iustus erat. Duodena refulgent
<arator apost. 1.111> Signa chori terrisque iubar iaculantur Olympi.
<arator apost. 1.112> Haec quoque lux operis quid praeferat edere pergam:
<arator apost. 1.113> Quattuor est laterum discretus partibus orbis;
<arator apost. 1.114> Trina fides uocat hunc, quo nomine fonte lauatur;
<arator apost. 1.115_115> Quattuor ergo simul repetens ter computat omnem
<arator apost. 1.116> Quam duodenarius circumtulit ordo figuram,
<arator apost. 1.117> Discipulisque piis, quibus hoc baptisma iubetur,
<arator apost. 1.118> Mystica causa dedit numerum remeare priorem.
<arator apost. 1.119> Spiritus aetheria descendens sanctus ab aula
<arator apost. 1.120_120> Irradiat fulgore locum quo stemma beatum
<arator apost. 1.121> Ecclesiae nascentis erat, quibus igne magistro
<arator apost. 1.122> Imbuit ora calor dictisque fluentibus exit
<arator apost. 1.123> Linguarum populosa seges; non littera gessit
<arator apost. 1.124> Officium, non ingenii stillauit ab aure
<arator apost. 1.125_125> Vena, nec egregias signauit cera loquelas;
<arator apost. 1.126> Sola fuit doctrina fides opulentaque uerbi
<arator apost. 1.127> Materies, caeleste datum, noua uocis origo
<arator apost. 1.128> Quae numerosa uenit totoque ex orbe disertis
<arator apost. 1.129> Sufficit una loqui. Dudum uetus aequoris arca
<arator apost. 1.130_130> Cum superasset aquas, turrim uoluere(==VOLVERE) maligni
<arator apost. 1.131> In caelum proferre suam, quibus impia corda
<arator apost. 1.132> Sermonum secuere modos sociisque superbis
<arator apost. 1.133> Affectus cum uoce perit. Confusio linguae
<arator apost. 1.134> Consimili tunc gente fuit; nunc pluribus una est
<arator apost. 1.135_135> Ecclesiae quoniam uenientis imagine gaudet
<arator apost. 1.136> Concordes habitura sonos et pace modestis
<arator apost. 1.137> Fit facunda redux, humilisque recolligit ordo
<arator apost. 1.138> Quod tumidi sparsere uiri. Res maxima cogit
<arator apost. 1.139> Non reticere diu quid sit quod Spiritus almus
<arator apost. 1.140_140> His datur in flamma, Iordanis ab amne columba;
<arator apost. 1.141> Quod tunc rite canam promissaque debita soluam
<arator apost. 1.142> Si sua dona ferat. Duo sunt haec signa figurae
<arator apost. 1.143> Vt sit simplicitas, quam congrua diligit ales,
<arator apost. 1.144> Quae ne tarda gerat sine dogmatis igne tepores,
<arator apost. 1.145_145> Sit pariter succensa fides. Ibi destinat undis
<arator apost. 1.146> Vnanimes; hic ore iubet flagrare docentes.
<arator apost. 1.147> Mentibus instat amor; sermonibus aestuat ardor.
<arator apost. 1.148> Hos etiam musto typica ratione moueri
<arator apost. 1.149> Error uerus ait, quos ebria fonte recenti
<arator apost. 1.150_150> Compleuit doctrina poli. Noua uasa liquorem
<arator apost. 1.151> Suscepere nouum nec corrumpuntur acerbo,
<arator apost. 1.152> Quo ueteres maduere lacus de uite bibentes,
<arator apost. 1.153> Quae Christo cultore dedit conuiuia uerbis,
<arator apost. 1.154> Vnde rubent quas uertit aquas, tenuemque saporem
<arator apost. 1.155_155> Legis in Ecclesiae fecit feruescere libris.
<arator apost. 1.156> Tertia sidereis inclaruit hora loquelis:
<arator apost. 1.157> Hunc numerum Deus unus habet, substantia simplex
<arator apost. 1.158> Personis distincta tribus; quam plurima nobis
<arator apost. 1.159> Instrumenta patent simul hoc et tempora monstrant.
<arator apost. 1.160_160> Primus at ille Petrus, cui seruit(==SERVIT) in aequore gressus,
<arator apost. 1.161> Retia iam cupiens hominum uibrare saluti,
<arator apost. 1.162> Vt piscator ouans leuet has de fonte cateruas,
<arator apost. 1.163> Rettulit aetherios populo mirante triumphos:
<arator apost. 1.164>"Venit ad occiduas carnaliter editus oras
<arator apost. 1.165_165> Humana sub lege Deus, qui temporis expers
<arator apost. 1.166> Principium de matre tulit nec uile putauit
<arator apost. 1.167> Maiestate potens terreni sumere formam
<arator apost. 1.168> Corporis atque opifex hominum pars esse suoque
<arator apost. 1.169> Nos pretio reuocare sibi post dona salutis
<arator apost. 1.170_170> Postque tot erectos pulsis languoribus aegros,
<arator apost. 1.171> Cum defleta etiam perfunctaque corpora luci
<arator apost. 1.172> Redderet et superas iterum concederet auras.
<arator apost. 1.173> Se quoque permittens fusae genetricis ab aluo
<arator apost. 1.174> Carnis iure pati, uitam ne perderet orbis,
<arator apost. 1.175_175> Maluit ipse mori. Sed quod de uirgine feta
<arator apost. 1.176> Nascitur, illud obit. Ligno suspenditur insons,
<arator apost. 1.177> Et ligni uacuatur onus. Sic uulnus iniqui
<arator apost. 1.178> Fit medicina Dei. Pauidis resplenduit umbris
<arator apost. 1.179> Pallida regna petens; propria quem luce coruscum
<arator apost. 1.180_180> Non potuit fuscare chaos, fugere dolores;
<arator apost. 1.181> Infernus tunc esse timet, nullumque coercens
<arator apost. 1.182> In se poena redit; noua tortor ad otia languet;
<arator apost. 1.183> Tartara maesta gemunt quia uincula cuncta quiescunt.
<arator apost. 1.184> Mors ibi quid faceret quo uitae portitor ibat?
<arator apost. 1.185_185> Hunc Deus omnipotens, cui numquam terminus instat,
<arator apost. 1.186> Post sacra busta leuat; radiantem in corpore Iesum
<arator apost. 1.187> Vidimus et propriis reducem conspeximus astris.
<arator apost. 1.188> Sed fugite, o miseri, funesta piacula gentis,
<arator apost. 1.189> Cui, ueniente Deo ueteres auertere noxas,
<arator apost. 1.190_190> Addita sacrilegae creuerunt uulnera culpae.
<arator apost. 1.191> Cur natos, Iudaea, tuos per uota cruoris
<arator apost. 1.192> Parricida trahis? Quid Christi sanguine fuso
<arator apost. 1.193> Hos tecum damnata premis necdumque creatos
<arator apost. 1.194> Festinas proferre reos, homicidaque lingua
<arator apost. 1.195_195> Naturae percussit iter? Cui serior ortus
<arator apost. 1.196> Quam facinus discrimen alit scelerumque propago
<arator apost. 1.197> De natale perit, quae saucia uoce parentum
<arator apost. 1.198> In lucem punita uenit. Si soluere cura est
<arator apost. 1.199> Fecundi crementa mali, felicibus undis
<arator apost. 1.200_200> Exstinctum reparate genus; spes una remitti
<arator apost. 1.201> Debita supplicii post crimina uelle renasci."
<arator apost. 1.202> Multiplicat iam pastor oues; tria milia uulgi,
<arator apost. 1.203> Non minus, illa dies in flumine diluit Agni.
<arator apost. 1.204> Hic primum post iussa Dei baptismatis usus
<arator apost. 1.205_205> Exoritur data iura probans; nam trina potestas
<arator apost. 1.206> Colligit hanc prolem numerum partita per aequum.
<arator apost. 1.207> Perfectum est quod mille sonat; sic denique saeclis
<arator apost. 1.208> Ponimus aetates cum tempora dicimus orbis.
<arator apost. 1.209> Res perfecta semel ter iungitur, et facit agmen
<arator apost. 1.210_210> Mystica uis numeri. Gregis est pia forma nouelli.
<arator apost. 1.211> Funditur interea per cunctos gratia sensus,
<arator apost. 1.212> Diuitiasque metit locuples in amore uoluntas;
<arator apost. 1.213> Vtque pii coeant in foedera pignore certo,
<arator apost. 1.214> Res laxant et corda ligant; sine limite census
<arator apost. 1.215_215> Affectu consorte licet; noua iura beatis
<arator apost. 1.216> Munifica fluxere manu, quibus ubere laeto
<arator apost. 1.217> Diuisae geminantur opes, et crescit in omnes
<arator apost. 1.218> Quod faciunt commune sibi, totumque capessunt
<arator apost. 1.219> Qui proprium nihil esse uolunt. Quo fonte cucurrit
<arator apost. 1.220_220> Haec probitas quaeue illa fuit bonitatis origo,
<arator apost. 1.221> Hinc canere incipiam. Sacris bis Spiritus almus
<arator apost. 1.222> Discipulis concessus erat: spiratus in illos
<arator apost. 1.223> A Christo surgente semel; post missus ab astris
<arator apost. 1.224> Nescia uerba uiris facundus detulit ignis.
<arator apost. 1.225_225> Ne quid inexpertum studio meditemur inani,
<arator apost. 1.226> Spiritus alme, ueni! Sine te non diceris umquam;
<arator apost. 1.227> Munera da linguae qui das in munere linguas.
<arator apost. 1.228> Haec iterata, reor, confirmant praemia iustos,
<arator apost. 1.229> Vt duo iussa colant tabulis conscripta duabus:
<arator apost. 1.230_230>"Dilige mente Deum feruenti plenus amore."
<arator apost. 1.231> Rursus ait: "Carus tibi sit quoque proximus ut tu."
<arator apost. 1.232> Hoc pactum ius omne tenet, quod Spiritus almus
<arator apost. 1.233> Bis ueniens per corda creat: semel hunc dedit Auctor
<arator apost. 1.234> In terris, ut ametur homo; post misit ab astris,
<arator apost. 1.235_235> Vt flagrent humana Deum. Dilectio prima est
<arator apost. 1.236> Quae Dominum uehementer amat, cui deinde secunda
<arator apost. 1.237> Quae sociat mortale genus. Tamen incipit ante
<arator apost. 1.238> Posterior numero; sequitur comitata secunda
<arator apost. 1.239> Quae prior est. Sic forma docet: "Nisi diligis" inquit
<arator apost. 1.240_240>"Cernere quem potis est fratrem, quem cernere non est
<arator apost. 1.241> Nescis amare Deum." Concordia nexa calescat
<arator apost. 1.242> Ergo pari uoto, Dominumque in pectore condat
<arator apost. 1.243> Fratris amor; geminae sibi sit substantia causae.
<arator apost. 1.244> Claudus erat, cui prima dies exordia uitae
<arator apost. 1.245_245> Membrorum cum strage dedit, languore coaeuo
<arator apost. 1.246> Octo lustra gerens, ad quem comitante Iohanne
<arator apost. 1.247>"Respice" Petrus ait; uotum spes lusit auarum
<arator apost. 1.248> Cumque negat meliora parat. Quam saepe grauatos
<arator apost. 1.249> Desperata iuuant, et semine nata sinistro
<arator apost. 1.250_250> Prosperitas, celans maestis confinia laeta
<arator apost. 1.251> Principiis, ad uota uenit! Gaudebit egenus
<arator apost. 1.252> Plus uacua meruisse manu, qui munera poscens
<arator apost. 1.253> Est datus ipse sibi. "Nulla hic mihi uena metalli"
<arator apost. 1.254> Respondit "quae fundat opes; ego ditior aegro
<arator apost. 1.255_255> Pauper ero; progressus abi!" De uoce iubentis
<arator apost. 1.256> Exsiluit medicina potens, atque hospite gressu
<arator apost. 1.257> Conuixere pedes. Cunabula longa relinquens
<arator apost. 1.258> Calcauit ueteranus humum, plantisque nouellis
<arator apost. 1.259> Materies se prisca mouet, cui praepete cursu
<arator apost. 1.260_260> Protulit incessus quicquid non edidit ortus;
<arator apost. 1.261> Stat facti manifesta fides. Sed et altera nobis
<arator apost. 1.262> Res aperit quod causa gerit: Gens nomen ab illo
<arator apost. 1.263> Israel(==ISRA.EL) dicta tenet qui bella reliquerat aeger,
<arator apost. 1.264> Conatus certare Deo. Tulit ipse figuram
<arator apost. 1.265_265> Corporis ante grauem, quam post in uulnere mentis
<arator apost. 1.266> Israel(==ISRA.EL) claudus habet, qui per sua crimina labens
<arator apost. 1.267> Corde magis quam carne fluit spatiisque sub ipsis
<arator apost. 1.268> Quadraginta annos Aegypti fine remotus
<arator apost. 1.269> Claudicat, Aegyptum cupiens atque idola quaerens.
<arator apost. 1.270_270> Ponitur ad portam Speciosam debilis; ultra
<arator apost. 1.271> Non ualet ire miser nec limina tangere portae;
<arator apost. 1.272> Culpa negauit iter. Qui sunt qui pectore claudum
<arator apost. 1.273> Israel(==ISRA.EL) ferre solent portaeque adiungere certant
<arator apost. 1.274> Quae speciosa suo prodit de nomine Iesum?
<arator apost. 1.275_275> Isaias, Daniel, similes quique ore prophetae
<arator apost. 1.276> Obscuris manifesta canunt miracula Christi;
<arator apost. 1.277> Et portae qui nomen habet sic admonet ipse:
<arator apost. 1.278>"Porta ego sum uobis; qui per me intrare recusat
<arator apost. 1.279> Fur erit ille nocens." Possunt portare prophetae
<arator apost. 1.280_280> Ad portam, cernenda magis quam uisa loquentes;
<arator apost. 1.281> In templum non ferre queunt; haec ianua Petro
<arator apost. 1.282> Credita, qui Christum confessus cognita monstrat,
<arator apost. 1.283> Non uentura sonat. Vetus o! Sine fine iacebis
<arator apost. 1.284> Ni Petrum iam, claude, roges, qui noxia pellens
<arator apost. 1.285_285> Auri uitat onus, rerum cui censuit Auctor
<arator apost. 1.286> Nec peram gestare sibi. Pete dona salutis;
<arator apost. 1.287> Non fragiles secteris opes, quas spernere debet
<arator apost. 1.288> Cum Domino qui diues erit. Post limina templi
<arator apost. 1.289> Porticus hunc Salomonis habet qui iure uocatur
<arator apost. 1.290_290> Pacificus; regnante fide quis semper in orbe
<arator apost. 1.291> Pacificus nisi Christus erit? Hic protegit omnem
<arator apost. 1.292> Qui Petro ductore placet, quo praesule surgit.
<arator apost. 1.293> Agmine iam niueo per milia quinque uirorum
<arator apost. 1.294> Ecclesiae crescebat apex; arcere laborat
<arator apost. 1.295_295> Hunc Iudaea coli cuius de munere fluxit
<arator apost. 1.296> Quod uirtus operata dedit, sed linquere Christum
<arator apost. 1.297> Petri nescit amor. "Non hunc reticebimus" inquit
<arator apost. 1.298>"Quo remeat praestante salus, qui iure creantis
<arator apost. 1.299> Infectum suppleuit opus; solidumque decorem
<arator apost. 1.300_300> Pars reparat quam iussa nouant. Hic membra redemptor
<arator apost. 1.301> Saucia restituit qui mortua surgere cedit."
<arator apost. 1.302> Fert animus patrare nefas sanctisque uerendis
<arator apost. 1.303> Sacrilegas inferre neces. O semper iniqui!
<arator apost. 1.304> Dona uident et bella mouent; sed coepta relinquunt,
<arator apost. 1.305_305> Ne uiolent quos turba fouet, quibus indice claudo
<arator apost. 1.306> Testis erat meriti; cumque hoc sua corda leuabant.
<arator apost. 1.307> Nam non parua dedit populo miracula gressus
<arator apost. 1.308> Quem rudis atque senex nullis iam legibus aeui
<arator apost. 1.309> Vernula sumpsit humi, cum quo stupet ipsa moueri
<arator apost. 1.310_310> Quae iacuit natura diu firmataque nuper
<arator apost. 1.311> Incessu proprio noua iam uestigia signat,
<arator apost. 1.312> Quae fuerint aliena sibi. Tamen improba proles
<arator apost. 1.313> Saeuit adhuc farique uetat quod gaudia clamant.
<arator apost. 1.314> Quid totiens, Iudaea, cadis? Surrectio Christi
<arator apost. 1.315_315> Vt furto celetur emis, sed inania demens
<arator apost. 1.316> A somno documenta petis; liuore caduco,
<arator apost. 1.317> Quae sentis uirtute geri, uis fraude negari.
<arator apost. 1.318> Infernum Dominus cum destructurus adiret,
<arator apost. 1.319> Detulit inde suam spoliato funere carnem.
<arator apost. 1.320_320> Victor ab arce crucis radiantia signa ministrat.
<arator apost. 1.321> Sol ruit in tenebras, tu pectore nigra rebellas;
<arator apost. 1.322> Arua tremunt concussa locis, tu fixior haeres;
<arator apost. 1.323> Saxa crepant, tu dura manes. Iam scissio ueli,
<arator apost. 1.324> Quae latuere diu, nudauit mystica templi.
<arator apost. 1.325_325> Lux tua nos adiit, tecum nox sola remansit;
<arator apost. 1.326> Mors sine fine premit, cui numquam uita resurgit.
<arator apost. 1.327> Planta uetus, sociare nouis et condere libris,
<arator apost. 1.328> Ne pereas uiduata cibis, sine munere quorum
<arator apost. 1.329> Arida ficus eris nullo quia tempore fructum
<arator apost. 1.330_330> Ad Christi uis ferre manum neque cernere quantum
<arator apost. 1.331> Floruit insertus faciens oleaster oliuas
<arator apost. 1.332> Plenaque per gentes de spinis pullulat uua.
<arator apost. 1.333> Imminet exhaustis radicibus ira securis,
<arator apost. 1.334> Vt succisa ruas ni iam translata uirescas.
<arator apost. 1.335_335> Postquam mira salus in corpore nata uetusto
<arator apost. 1.336> Discipulis audita liquet gentisque superbae
<arator apost. 1.337> Cognouere minas, celebrant his uocibus hymnum:
<arator apost. 1.338>"Tu, qui cuncta, Deus, propriis animata figuris
<arator apost. 1.339> Artifici sermone facis, quique edita cernens
<arator apost. 1.340_340> Ante uides rerumque creas per nomina formas,
<arator apost. 1.341> Cum fierent, uox semen erat, nec distulit ortus
<arator apost. 1.342> Imperium natura sequens; mox Spiritus oris
<arator apost. 1.343> Aethera curuauit, sola nexuit, aequora fudit,
<arator apost. 1.344> Materiamque operis sola est largita uoluntas.
<arator apost. 1.345_345> Ne deforme iugum similis portaret imago,
<arator apost. 1.346> Tegmine seruili latuit regnator Olympi,
<arator apost. 1.347> Vt sua gentiles implerent coepta furores.
<arator apost. 1.348> Quis dolus Herodis cum tristia bella moueret
<arator apost. 1.349> Infantum mandata neci! Quos ubere raptos
<arator apost. 1.350_350> Vulnera suscipiunt paruis errantia membris
<arator apost. 1.351> Vix habitura locum, saeuoque iubente tyranno
<arator apost. 1.352> Nasci poena fuit, cuius tulit impetus aeuum
<arator apost. 1.353> Quem nesciuit agi qui perdidit. O noua mortis
<arator apost. 1.354> Condicio, solo uitam pro fine subire
<arator apost. 1.355_355> Et, cum prima dies atque ultima sit simul una,
<arator apost. 1.356> Posse magis quam scire mori! Quis lumine sicco
<arator apost. 1.357> Aut gemitu cessante queat memorare Pilati(==PI-LA+TI),
<arator apost. 1.358> Quod deflent elementa, nefas? Quo iudice Christus
<arator apost. 1.359> Subdere pro mundi uoluit(==VOLUIT) sua membra periclis,
<arator apost. 1.360_360> Vt carnale malum caro solueret et ferus hostis,
<arator apost. 1.361> Cuius ab ingenio fluxerunt tela ueneni,
<arator apost. 1.362> Perderet antiqui lacrimosa piacula belli
<arator apost. 1.363> Materia superante pari, ne criminis ultra
<arator apost. 1.364> Per subolem prodiret onus. Damnatio iusti
<arator apost. 1.365_365> Libertas est facta reis. Da semina uerbi
<arator apost. 1.366> Per tua dona coli, signisque noualibus usa
<arator apost. 1.367> Colligat ista manus te fructificante maniplos
<arator apost. 1.368> De quibus ipse tui componas horrea caeli
<arator apost. 1.369> Triticeamque fidem lolio pereunte corones."
<arator apost. 1.370_370> Qua sancti fulsere pedes, concurrere uisa est
<arator apost. 1.371> Pondere terra graui, moxque almus Spiritus illis
<arator apost. 1.372> Splenduit, et linguis facundia creuit abortis.
<arator apost. 1.373> Auditae ualuere preces. Humana propago
<arator apost. 1.374> Materies terrena sumus, limumque parentem
<arator apost. 1.375_375> Nomine prodit homo. Vis flexit et impulit arua
<arator apost. 1.376> Vocis apostolicae quae de tellure creatos
<arator apost. 1.377> Fecit habere fidem; sed quod magis exsilit unus
<arator apost. 1.378> Concutiturque locus, cecinit Scriptura decoros
<arator apost. 1.379> Pacem ferre pedes; horum sub gressibus ergo
<arator apost. 1.380_380> Laeta mouetur humus, quibus est sermone Magistri
<arator apost. 1.381> Pax commissa pii, quae deportata per illos
<arator apost. 1.382> Exiit in cunctas ueloci munere terras.
<arator apost. 1.383> Ecce tot egregiis unum cor(==CO+R) esse cateruis
<arator apost. 1.384> Incipit, atque animam populus nanciscitur unam.
<arator apost. 1.385_385> Quis dubitare queat mysteria dogmatis, unum
<arator apost. 1.386> Personas tres esse Deum? Cum milia uulgi
<arator apost. 1.387> Conueniant sub mente pari numerique frequentis
<arator apost. 1.388> Sint animi uelut unus homo; quae turba perennem
<arator apost. 1.389> Portatura crucem Dominumque secuta fidelem
<arator apost. 1.390_390> Spreuit agros habitura polos; haec nempe facultas
<arator apost. 1.391> Fortior est de parte magis conquirere totum
<arator apost. 1.392> Atque caducorum pensare manentia causis
<arator apost. 1.393> Et quaestum per damna sequi. Non, prodige, rerum
<arator apost. 1.394> Venditor ista facis, sed qui tua iura tenere,
<arator apost. 1.395_395> Ambitiose, cupis paruoque in tempore linquis
<arator apost. 1.396> Quod semper uis esse tuum. Sic spargere rura
<arator apost. 1.397> Nolle carere fuit; quid enim substantia prodest
<arator apost. 1.398> Quae seruata perit, quam sideris arce locatam
<arator apost. 1.399> Commodius qui cedit habet? Pete, creditor, inde
<arator apost. 1.400_400> Vsurae maioris opem gazasque reconde
<arator apost. 1.401> Quo nequeant aduersa pati; non deterit ullus
<arator apost. 1.402> Perpetuas ibi casus opes; sine fine tenebis
<arator apost. 1.403> Quod dominum debere facis. Nunc aspice partes,
<arator apost. 1.404> Lector docte, pias et tecum mente sagaci
<arator apost. 1.405_405> Volue quid esse putes rutili quod pompa metalli
<arator apost. 1.406> Ponitur ante pedes sacris non tradita dextris.
<arator apost. 1.407> Destitui debere probant quod tangere uitant
<arator apost. 1.408> Calcandumque docent quod subdunt gressibus aurum;
<arator apost. 1.409> De quo terrenae ueniunt ad pectora curae
<arator apost. 1.410_410> Consimili iactatur humo. Quo sistat, auare,
<arator apost. 1.411> Mens tua disce loco: Quod tu custodis anhelus,
<arator apost. 1.412> Quod statione premis, quod cernere saepius ardes,
<arator apost. 1.413> Cuius in amplexus per somnia cuncta recurris,
<arator apost. 1.414> Horrescunt tractare pii nec tunc quoque gestant
<arator apost. 1.415_415> Cum bona facta parat. Quantum speculantur in illo
<arator apost. 1.416> Stare nefas, et dona gerens contemnitur aurum!
<arator apost. 1.417> Decidit infelix Ananias uulnere culpae
<arator apost. 1.418> Fur census sub fraude sui. Cadit impia coniunx
<arator apost. 1.419> Supplicio percussa pari, quia crimine ab uno
<arator apost. 1.420_420> Fit commune nefas quotiens scelus ante peractum
<arator apost. 1.421> Consensus facit esse suum. Non mentis auarae
<arator apost. 1.422> Vindex illa fuit sententia. Denique quando
<arator apost. 1.423> Auri cessat amor? Qui pectora semper adurit,
<arator apost. 1.424> Quo capitur mortale genus, qua pullulat omne
<arator apost. 1.425_425> De radice malum, cuius uiolentius ardet
<arator apost. 1.426> Ambitio crescente modo, stimulantque rapinis
<arator apost. 1.427> Addita lucra famem. Sed quod mutata uoluntas
<arator apost. 1.428> Falsi crimen habet cumque est iam cautio uoti,
<arator apost. 1.429> Stare decet nec uelle prius uiolare sequenti;
<arator apost. 1.430_430> Ius proprium retinere magis quam demere fas est.
<arator apost. 1.431> Omnibus exemplum sanxit uindicta duorum,
<arator apost. 1.432> Ne quis dona uocet quae sponsio debita poscit.
<arator apost. 1.433> Respice, uera fides, ac dogmate clara beato
<arator apost. 1.434> Verba require Petri: "Quisnam te fallere suasit?"
<arator apost. 1.435_435> Conclusitque probans: "Homines haud talia fando
<arator apost. 1.436> Deludis, mentite Deo." Quae damnat iniquos
<arator apost. 1.437> Aedificat doctrina pios. Quod Spiritus almus
<arator apost. 1.438> Sit Deus, ex multis plena est instructio libris;
<arator apost. 1.439> Et tamen hinc capit arma fides; quo tendimus ultra?
<arator apost. 1.440_440> Quis dubitet quod Petrus ait: "Qui iure uenitis
<arator apost. 1.441> Ad latices, hoc state loco." Satis hostibus obstat
<arator apost. 1.442> Ecclesiae quod forma sonat: Diuisor amare,
<arator apost. 1.443> Iudicium de fine time! Qui criminis auctor
<arator apost. 1.444> Errorisque tui est, fusa ruit Arius aluo
<arator apost. 1.445_445> Infelix, plus mente cadens, letumque peremptus
<arator apost. 1.446> Cum Iuda commune tulit, qui gutture pendens,
<arator apost. 1.447> Visceribus uacuatus obit, nec poena sequestrat
<arator apost. 1.448> Quos par culpa ligat, qui maiestatis honori
<arator apost. 1.449> Vulnus ab ore parant; hic prodidit, ille diremit,
<arator apost. 1.450_450> Sacrilega de uoce rei. Deus arbiter orbis
<arator apost. 1.451> Personis tribus est, in quo simul una potestas.
<arator apost. 1.452> Abstulit his species operum bonitate creatas,
<arator apost. 1.453> Qui fabricatoris non inspexere decorem
<arator apost. 1.454> Errantesque putant qui fecerit omnia factum.
<arator apost. 1.455_455> Fama ciet populos ad mystica signa salutis
<arator apost. 1.456> E cunctis properare locis et pestibus aegros
<arator apost. 1.457> In lectis deferre suis, quos urbis in illa
<arator apost. 1.458> Parte locant qua sacra tenet uestigia Petrus.
<arator apost. 1.459> O mihi si cursus facundior ora moueret
<arator apost. 1.460_460> Centenosque daret uox ferrea, lingua diserta
<arator apost. 1.461> Hac in laude sonos, quantum speciosior esset
<arator apost. 1.462> Ambitus eloquii, uariis aperire figuris
<arator apost. 1.463> Singula nec modicis includere grandia uerbis!
<arator apost. 1.464> Quae fuerit rerum facies, cum tempore paruo
<arator apost. 1.465_465> Morborum cecidere greges et fluxit ad omnes
<arator apost. 1.466> Improuisa salus, quam corpore fusa sereno
<arator apost. 1.467> Luminis umbra creat, dubiaque a morte remoti
<arator apost. 1.468> Erexere caput! Sed non deprendere uisu
<arator apost. 1.469> Auctorem potuere boni, quibus ardua uirtus
<arator apost. 1.470_470> Occultat quam praestat opem, resque ante paratur
<arator apost. 1.471> Quam spes ulla foret, furtiuaque praemia uitae
<arator apost. 1.472> Dat medicina latens, et anheli corporis aestus
<arator apost. 1.473> Ignaro languente rapit, quam nescit adesse
<arator apost. 1.474> Qui uenisse probat, crescitque potentia facti
<arator apost. 1.475_475> Agnitione carens; cuius splendoris imago
<arator apost. 1.476> Omnia peruolitans tactuque nocentia mundans
<arator apost. 1.477> Stat donis fugitiua oculis et munere plenos
<arator apost. 1.478> Linquit ubique toros hostesque a sensibus atros
<arator apost. 1.479> Proicit ac nebulis larualibus exuit artus.
<arator apost. 1.480_480> I citus et curas hominum de calle frequentans
<arator apost. 1.481> Excute, Petre, gradus; tecum medicina salutis
<arator apost. 1.482> Ambulat; adde uiam; spes est ad gaudia uelox
<arator apost. 1.483> In pedibus non esse moram; tua semita uita est;
<arator apost. 1.484> Si properas, iam nemo iacet; tu motibus umbrae
<arator apost. 1.485_485> Corpora cuncta leuas; atque hoc simul inscia uoti
<arator apost. 1.486> Sumit turba tacens quod, cum rogat, accipit unus.
<arator apost. 1.487> Omnibus ergo salus uno poscente uenibat.
<arator apost. 1.488> Quaerite, quos agitat tanti reuerentia facti,
<arator apost. 1.489> Quid typicum res ista ferat, librisque uolutis
<arator apost. 1.490_490> Noscite quod soli cessa est haec gloria Petro,
<arator apost. 1.491> Quaeue sub hac specie lateant documenta uidete;
<arator apost. 1.492> Quae temptabo loquens, et si datur ista facultas,
<arator apost. 1.493> Aridus ut magnas impellat riuulus undas:
<arator apost. 1.494> Rursus ab antiquis ueniunt miracula causis;
<arator apost. 1.495_495> Firmior in cunctis capitur substantia rerum
<arator apost. 1.496> Corpore sensa suo; sequitur quae corpore certo
<arator apost. 1.497> Funditur et solidam non terminat umbra figuram,
<arator apost. 1.498> Sed tamen ipsa sibi praecedere corpora signat.
<arator apost. 1.499> Ecclesiam terris colimus, quam prodere nullos
<arator apost. 1.500_500> Aetheriam dubitasse licet, sed uerior illa est
<arator apost. 1.501> Quae super astra manens caelestis et alta uocatur.
<arator apost. 1.502> Haec, in transcursu dubii quae cernitur orbis,
<arator apost. 1.503> Ad uitae datur esse uiam spatioque sub isto
<arator apost. 1.504> Destinat aeternae quos colligit, atque probatis
<arator apost. 1.505_505> Hinc iter est excelsa sequi. Regit agmen utrumque
<arator apost. 1.506> Petrus et hinc ductis sorti dat sidera turmis
<arator apost. 1.507> Vt patuit per uerba Dei: "Quod solueris" inquit
<arator apost. 1.508>"Quodque ligas terris sic uinctum siue solutum
<arator apost. 1.509> Aethere perdurat." Culta haec quam cernimus aruis
<arator apost. 1.510_510> Ergo figura foret; firma est quam nubila gestant.
<arator apost. 1.511> Petrus utramque regens ibi corpus et hic parat umbram,
<arator apost. 1.512> Vt quos hic uitiis noxisque resoluerit aegros
<arator apost. 1.513> Innocui ducantur ei quae permanet astris,
<arator apost. 1.514> Susceptura pias hac emundante cateruas.
<arator apost. 1.515_515> Interea templi zelo mordente priores
<arator apost. 1.516> Ecclesiam creuisse dolent animaeque colonos,
<arator apost. 1.517> Ne spargant quod corde metant, in sede relegant
<arator apost. 1.518> Carceris, ut desint nascenti sarcula messi.
<arator apost. 1.519> Angelus adueniens tenebrosa uolumina noctis
<arator apost. 1.520_520> Reppulit, et subito micuerunt astra sereno,
<arator apost. 1.521> Erumpensque dies alieno tempore sanctos
<arator apost. 1.522> Ad templum facit ire uiros; sed cardine fixo
<arator apost. 1.523> Irrita signato custodia permanet antro,
<arator apost. 1.524> Stansque suis foribus uallante crepidine carcer
<arator apost. 1.525_525> Clausus apostolicis uestigia pandit aperta
<arator apost. 1.526> Gressibus, et uigiles illudit ianua fallax.
<arator apost. 1.527> O numquam neglecta fides! Cui subiacet illud
<arator apost. 1.528> Quod natura negat, propriis quam legibus uti
<arator apost. 1.529> Non sinit Omnipotens, quotiens iubet ipse uicissim
<arator apost. 1.530_530> Posse quod insolitum fieri mirata perurget.
<arator apost. 1.531> Si quis adhuc fragili meditatur pectore Thomam,
<arator apost. 1.532> Hinc documenta petat: Quia tunc penetrata recepit
<arator apost. 1.533> Ianua clausa Deum, mirum est si corpore portam
<arator apost. 1.534> Sic adeat quem uirgo parit, quem uiscera matris
<arator apost. 1.535_535> Integra concipiunt? Humanam quae, rogo, carnem
<arator apost. 1.536> Sumere causa fuit nisi suscitet? Inde reuersus
<arator apost. 1.537> Exhibuit pro teste latus nostrique fauillas
<arator apost. 1.538> Corporis exemplo proprii docet esse nouandas,
<arator apost. 1.539> Vulneribus sua membra probans. Modo, Didyme(==DI+DY-ME), discis
<arator apost. 1.540_540> Quam fuerit dubitasse nefas an fecerit Auctor
<arator apost. 1.541> Quod uobis licuisse uides; si uoluere(==VOLVERE) sensu
<arator apost. 1.542> Cura subit quod Christus ait, non indiga uocis
<arator apost. 1.543> Est species cur has sancti liquere tenebras.
<arator apost. 1.544> Dixit opima parans hos luminis esse ministros
<arator apost. 1.545_545> Et candelabri positas uelut arce lucernas
<arator apost. 1.546> In tota fulgere domo; nox nulla retentat
<arator apost. 1.547> Quos lumen lux ipse uocat, qui dona ferentem
<arator apost. 1.548> Et testem meruere Deum qua lege cauernis
<arator apost. 1.549> Occulerit locus ille suis tot in ordine soles,
<arator apost. 1.550_550> De quibus, ut tenebras pulsis erroribus orbis
<arator apost. 1.551> Vinceret, aeternam meruit cognoscere lucem.
<arator apost. 1.552> Iura ministerii sacris altaribus apti
<arator apost. 1.553> In septem statuere uiris, quos undique lectos
<arator apost. 1.554> Leuitas uocitare placet. Quam splendida coepit
<arator apost. 1.555_555> Ecclesiae fulgere manus quae pocula uitae
<arator apost. 1.556> Misceat et latices cum sanguine porrigat Agni!
<arator apost. 1.557> Hoc numero delatus honor sublimia secum
<arator apost. 1.558> Sacramenta gerit, per quae nunc longius ire
<arator apost. 1.559> Non patitur mensura uiae, ne plura locutus
<arator apost. 1.560_560> Inueniar dixisse minus. Sit cura ministris
<arator apost. 1.561> Officium librare suum, quo laudis amictu
<arator apost. 1.562> Hunc deceat lucere chorum, quem mysticus ordo
<arator apost. 1.563> Consecrat in numero cui dant caelestia formam.
<arator apost. 1.564> Promissum seruabo modum. Venerabilis orbi
<arator apost. 1.565_565> Coetus ait: "Verbi potius nos conuenit omnes
<arator apost. 1.566> Quam mensae captare cibos." O gloria diues
<arator apost. 1.567> Oris apostolici, numquam permittere plebem
<arator apost. 1.568> Virtutum sentire famem! Dispersa talenti
<arator apost. 1.569> Crescere summa solet; commissa pecunia linguae
<arator apost. 1.570_570> Displicuit cum sola fuit. Locus indicat iste
<arator apost. 1.571> Quod meliora rudi populo sint fercula mentis
<arator apost. 1.572> Quam fusae per membra dapes lateque peritum
<arator apost. 1.573> Nutriat ingenium uerbi pinguedo superni.
<arator apost. 1.574> Nam quid corporeae prosunt alimenta saginae
<arator apost. 1.575_575> Esuriente anima? Cuius ieiunia pasci
<arator apost. 1.576> Semper ab ore decet, mensam ut tendamus ad illam
<arator apost. 1.577> Vberibus uerbis ad quam conuiua recumbit
<arator apost. 1.578> Qui uestis candore nitet, ne fulcra beata
<arator apost. 1.579> Deserat abstractus quisquis deformis ad illam
<arator apost. 1.580_580> Eloquio sordente uenit; ferat esca salutem
<arator apost. 1.581> Progrediens de pane poli; gula pectoris ipsum
<arator apost. 1.582> Ambiat, atque animi pleno gustare palato
<arator apost. 1.583> Interior festinet homo; ne uilior esset
<arator apost. 1.584> Causa relicta tamen, claris tractanda ministris
<arator apost. 1.585_585> Creditur et numerum tenuit pretiosa supernum.
<arator apost. 1.586> Emicat hinc Stephanus, primus qui in agone coronam,
<arator apost. 1.587> Nominis heres, habet, de quo praenuntia palmae
<arator apost. 1.588> Vox cecinit quod causa dedit. Sere proelia, martyr,
<arator apost. 1.589> Felices habitura neces, ubi gloria poena
<arator apost. 1.590_590> Et cadere est ortus iugulisque parantibus aeuum
<arator apost. 1.591> Nascitur aeternae complectens munera uitae.
<arator apost. 1.592> Vitae principium fuit en sine fine beatae
<arator apost. 1.593> Sic meruisse mori. Lapides, Iudaea rebellis,
<arator apost. 1.594> In Stephanum lymphata rapis, quae crimine duro
<arator apost. 1.595_595> Saxea semper eris. Hunc denique Christus adoptat,
<arator apost. 1.596> Ad quem miles ouans, per uulnera sacra uocatus,
<arator apost. 1.597> Sanguine fecit iter cupiensque in praemia uictor
<arator apost. 1.598> Hac properare uia niuei metitus honorem
<arator apost. 1.599> Callis ad excelsi pergit fastigia regis
<arator apost. 1.600_600> Et per tot lapides petrae coniungitur uni.
<arator apost. 1.601> Quis furor iste nouus, nulli feritate secundus,
<arator apost. 1.602> Parcere nolle pio! Vibrantibus acta lacertis
<arator apost. 1.603> Saxa iacis; parat ille preces nec respicit unde
<arator apost. 1.604> Grando nefanda cadat, qui tempore mortis amicae
<arator apost. 1.605_605> Pro populo peccante rogat. Licet omnia tecum
<arator apost. 1.606> Tela feras silicesque graues et pondera libres,
<arator apost. 1.607> Quem perimis uicturus erit, qui fine colono
<arator apost. 1.608> Seminat exemplum quo surgat uinea Christi
<arator apost. 1.609> Et calicem Domini conuiuia festa coronent.
<arator apost. 1.610_610> Lumina cordis habens caelos conspexit apertos,
<arator apost. 1.611> Ne lateat quod Christus agat. Pro martyre surgit,
<arator apost. 1.612> Quem tunc stare uidet, confessio nostra sedentem
<arator apost. 1.613> Cum soleat celebrare magis; caro iuncta Tonanti
<arator apost. 1.614> In Stephano fauet ipsa sibi; dux praescius armat
<arator apost. 1.615_615> Quos ad dona uocat; ne quis hic dimicet anceps,
<arator apost. 1.616> Corpus in arce Dei patuit pro munere testi.
<arator apost. 1.617> Ad Sauli posuere pedes uelamina saeui,
<arator apost. 1.618> Infernum quod Hebraeus ait. Iam constat utrisque
<arator apost. 1.619> Hinc meritum sentire suum cum sidera martyr,
<arator apost. 1.620_620> Carnifices inferna petunt. Sors prima reuelat
<arator apost. 1.621> Exemplumque creat quod talia bella gerenti
<arator apost. 1.622> Hoc de fonte fluit, sic occidentibus ut mox
<arator apost. 1.623> Tartara succedant, morientibus astra patescant.
<arator apost. 1.624> Saepe sibi socium Petrus facit esse Iohannem
<arator apost. 1.625_625> Ecclesiae quia uirgo placet; quo denique iuncto
<arator apost. 1.626> Samariae uicina petens baptismatis undis
<arator apost. 1.627> Ablutas signauit oues, quibus adfuit almus
<arator apost. 1.628> Spiritus et uarias fecit procedere linguas.
<arator apost. 1.629> Fonte quidem lotus sed non in pectore mundus,
<arator apost. 1.630_630> Hic fuerat Simon ille magus, quem prodidit orbi
<arator apost. 1.631> Poena sequens nescisse fidem; contractibus auri
<arator apost. 1.632> Munera uult aequare Dei nummisque referre
<arator apost. 1.633> Quod pretio mercator emat. Quem talia Petrus
<arator apost. 1.634> Attemptare uidens, "Quisnam te, perdite," dixit
<arator apost. 1.635_635>"Mouit ad ista furor? Domini quod gratia donat
<arator apost. 1.636> Vt uenale putes? Sensu hoc, non sumitur auro,
<arator apost. 1.637> Nec licet ut caelum corrupta pecunia quaerat,
<arator apost. 1.638> Quam terrae scrutator amat; tibi nulla profecto
<arator apost. 1.639> Hac superest in sorte quies, nec ad ista uenire
<arator apost. 1.640_640> Tu poteris, pollute dolis, qui cordis amari
<arator apost. 1.641> Felle tumens aliena petis; namque atria mentis
<arator apost. 1.642> Spiritus illa subit quae simplicitate nitescunt."
<arator apost. 1.643> Hac de uoce sacrae lux est manifesta figurae:
<arator apost. 1.644> Ecclesiae speciem praestabat machina quondam
<arator apost. 1.645_645> Temporibus constructa Noe, quae sola recepit
<arator apost. 1.646> Omne genus clausisque ferens baptismatis instar,
<arator apost. 1.647> Cum uaga letales pateretur turba procellas,
<arator apost. 1.648> Ad uitam conuertit aquas. Simul ipsa columbam
<arator apost. 1.649> Diluit et coruum, sed non concordia mentis
<arator apost. 1.650_650> Fecit utrosque pares; hunc guttura plena rapinae
<arator apost. 1.651> Subduxere uiae cupiensque in funere pasci
<arator apost. 1.652> Nil potuit uitale sequi; redit ales amica
<arator apost. 1.653> Frugibus et nullis succumbit naufraga lymphis,
<arator apost. 1.654> Nutriri de morte timens, studioque laboris
<arator apost. 1.655_655> Dat documenta pii, quanto teneatur amore
<arator apost. 1.656> Plus operi deuota fides, rostrique modesti
<arator apost. 1.657> Pignus oliua fuit; dilectio semper in ore
<arator apost. 1.658> Fructum pacis habet; uolitant in fluctibus ambo
<arator apost. 1.659> Ex uno sanctoque sinu seruantis in aluo
<arator apost. 1.660_660> Purgati uallante freto; tamen exsulat unus
<arator apost. 1.661> Et reditu cessante perit; non ergo saluti
<arator apost. 1.662> Sufficit unda lauans nisi sit sine felle columba
<arator apost. 1.663> Qui generatur aquis. Simon hic baptismatis undam
<arator apost. 1.664> Contigerat, sed coruus erat sua lucra requirens,
<arator apost. 1.665_665> Quae numquam meruere Deum, qui limine templi
<arator apost. 1.666> Vendentes arcere solet. Meliora sequamur!
<arator apost. 1.667> Petrus ad ista uocat, qui filius esse columbae
<arator apost. 1.668> Dicitur ore Dei meritoque hac matre creatus
<arator apost. 1.669> Ecclesiae sublimat opus; de munere prolis
<arator apost. 1.670_670> Nomen habet genetrix, quod Spiritus eligit almus,
<arator apost. 1.671> Alitis innocuae dignatus imagine cerni.
<arator apost. 1.672> Angelus alloquitur plenum uirtute Philippum
<arator apost. 1.673> Australem celebrare uiam, qua spado(==SPA+DO) iugatis
<arator apost. 1.674> Aethiopum pergebat equis, qui fidus in aula
<arator apost. 1.675_675> Reginae seruabat opes; uolat axe citato
<arator apost. 1.676> Gaudia fixa petens curruque merebitur ipso
<arator apost. 1.677> Errorum iactare rotas. O quanta bonorum
<arator apost. 1.678> Semina percipies qui tam pretiosa lauacri
<arator apost. 1.679> Sumere dona uenis sterilique in corpore condis
<arator apost. 1.680_680> Quod fructu meliore metas! Impone Philippum,
<arator apost. 1.681> Cor oris quod Hebraeus ait, qui mentis honorem
<arator apost. 1.682> Nomine teste probat; iuuat hunc audire Magistrum
<arator apost. 1.683> Discipuli quia iure docet; dabit ipse prophetae
<arator apost. 1.684> De quo uerba sonent, cumque omnia fecerit olim,
<arator apost. 1.685_685> Qua fuerit nunc parte satus, si credulus audis,
<arator apost. 1.686> Et tibi nascetur, tuque inde renasceris illi.
<arator apost. 1.687> Conspectis properanter aquis ardescere coepit
<arator apost. 1.688> Eunuchi fecunda fides, qui gurgite mersus
<arator apost. 1.689> Deposuit serpentis onus plaustroque cucurrit
<arator apost. 1.690_690> Heliae meditatus iter. Non parua figurae
<arator apost. 1.691> Causa sub obscurae regionis imagine lucet:
<arator apost. 1.692> Comprobat Omnipotens taedarum foedere Moysen(==MO.YSEN)
<arator apost. 1.693> Aethiopam sociasse sibi, quem dogmata produnt
<arator apost. 1.694> Postea cum Domino uicinius ore locutum.
<arator apost. 1.695_695> Quid mirum si legis amor tunc crescere coepit
<arator apost. 1.696> Ecclesiae cum iuncta fuit? Quod sponsa perennis
<arator apost. 1.697> Hac ueniat de gente magis, nec Cantica celant,
<arator apost. 1.698> Quae fuscam pulchramque uocant; haec pergit ab austro,
<arator apost. 1.699> Aethiopum qui torret humum, Salomonis in ore
<arator apost. 1.700_700> Pacificum laudare suum, quo nomine dudum
<arator apost. 1.701> Signatum est quod Christus habet. Iam debita mundo
<arator apost. 1.702> Custodem praemittit opum, quo pignore gazas
<arator apost. 1.703> Incipiat proferre suas. Thesaurus in illa
<arator apost. 1.704> Quis potius quam fontis honor? Quod ditius aurum
<arator apost. 1.705_705> Quam locuples sub corde fides? Quam denique recte
<arator apost. 1.706> Praeuius huic spado est, qua procedente libido
<arator apost. 1.707> Pellitur et capiunt caelestia regna pudici?
<arator apost. 1.708> Saulus acerba fremens committere bella Damasci
<arator apost. 1.709> Iudaica feritate parat, sed amabitur agnus
<arator apost. 1.710_710> Quo properat saeuire lupus. Sors laeta ruinae
<arator apost. 1.711> In qua culpa cadit, didicitque e corpore lapso
<arator apost. 1.712> In mentis iam stare gradu; cum lumina claudit,
<arator apost. 1.713> Pectora tunc aperit, caelique agnoscitur Auctor
<arator apost. 1.714> Discedente die. Quantum meruere tenebrae!
<arator apost. 1.715_715> Post oculos maiora uidet; mirabile saeclis
<arator apost. 1.716> Exemplum dedit alma fides. Anania furorem
<arator apost. 1.717> Excutit, o noua palma! Lupum domat ille rapacem,
<arator apost. 1.718> Hebraeus quem dixit ouem; clamabitur orbi
<arator apost. 1.719> Hoc praecone Deus, legisque exutus ab umbra
<arator apost. 1.720_720> Sub qua caecus erat, terras lucebit in omnes
<arator apost. 1.721> Perpetuo de Sole canens. Ne desine, Saule,
<arator apost. 1.722> Hunc celebrare diem; multorum lumine plena
<arator apost. 1.723> Nox datur ista tibi, tuque hic tua nubila portas,
<arator apost. 1.724> Vt mundi purgare queas. Nunc plena figuris
<arator apost. 1.725_725> Interius documenta sequar tectumque latebris
<arator apost. 1.726> Aggrediar proferre iubar: Quod tempora Saulus
<arator apost. 1.727> In tenebris triduana gerit, facit esse fidelem
<arator apost. 1.728> Exempli mensura sui, tandemque coactum
<arator apost. 1.729> Poena magistra docet Dominum ne respuat ultra
<arator apost. 1.730_730> Post triduum superasse chaos; cum coeperit ipse
<arator apost. 1.731> Sic uisus reparare suos, quod ab orbibus atris
<arator apost. 1.732> Et squamae cedidere graues, natura quod anguis
<arator apost. 1.733> Ferre solet, ratione uiget. Iudaea uenenum
<arator apost. 1.734> Semper ab ore uomet crudelior aspide surda;
<arator apost. 1.735_735> Perfidiae coluber Synagogae sibilat antro.
<arator apost. 1.736> Discipulis Saluator ait: "Calcabitis angues,
<arator apost. 1.737> Purior obsequiis ut sit caelestibus actus."
<arator apost. 1.738> Vipereum iacit ante nefas et proelia doctor
<arator apost. 1.739> Mox meliora gerit; qui cum superasset iniquos,
<arator apost. 1.740_740> Insidias meruit portis euadere clausis;
<arator apost. 1.741> Sporta solens texi iuncis palmisque uicissim
<arator apost. 1.742> Tegmina dat Saulo retinens in honore figuram
<arator apost. 1.743> Ecclesiae, nam iuncus aquis et palma coronis
<arator apost. 1.744> Semper inest: Iuuat Ecclesiam baptismatis unda
<arator apost. 1.745_745> Martyriique cruor; dudum uescente caterua
<arator apost. 1.746> Nutriti sub dente cibi distendere septem
<arator apost. 1.747> Sportarum coepere sinus; tot in orbe profecto
<arator apost. 1.748> Ecclesias Scriptura canit quod Spiritus illic
<arator apost. 1.749> Sic operator adest et signat nomina uirtus,
<arator apost. 1.750_750> Cum tamen Ecclesiam celebremus in omnibus unam.
<arator apost. 1.751> Protegit ergo uirum species cui militat ipse
<arator apost. 1.752> Vas in uase manens, atque hac duce tutus ab hoste
<arator apost. 1.753> Egreditur, cunctis ductor cui uincit in armis.
<arator apost. 1.754> Peruigil excubiis commissi Petrus ouilis,
<arator apost. 1.755_755> Postquam cuncta uidens lustrauit in ordine sanctos,
<arator apost. 1.756> Per Lyddae tulit arua gradus, ubi moenibus adstans
<arator apost. 1.757> Respicit Aeneam defunctis uiuere membris
<arator apost. 1.758> Atque anima, nodis laxata mole solutis,
<arator apost. 1.759> Non moriente mori, "Surgens, paralytice", dixit
<arator apost. 1.760_760>"Vectorem compone tuum nec reddere tardes
<arator apost. 1.761> Officium, portate diu." Quo munere uocis
<arator apost. 1.762> Stringitur in solidum qui fluxerat antea neruis.
<arator apost. 1.763> Tunc iterum formatus homo longique cadauer
<arator apost. 1.764> Temporis exstinctos ad uitam surrigit artus
<arator apost. 1.765_765> Seque leuans uacui linquit monumenta cubilis,
<arator apost. 1.766> Quod misero pars mortis erat. Plebs cuncta per illam
<arator apost. 1.767> Coepit stare uiam, multisque superuenit ampla
<arator apost. 1.768> Vnius languore salus tactoque liquore
<arator apost. 1.769> Expulit inclusi sua mox contagia morbi
<arator apost. 1.770_770> Fonte lauans animas alieno robore firmas.
<arator apost. 1.771> Eloquar hic sacrae quae sint arcana figurae,
<arator apost. 1.772> Si mihi corda mouet, cuius uox corpora reddit:
<arator apost. 1.773> Octo quod annorum languoris proditur aetas,
<arator apost. 1.774> Iure per hoc tempus membris defecit ademptis
<arator apost. 1.775_775> Antiqua sub Lege iacens; iugulantia quippe
<arator apost. 1.776> Vulnera semper habent quorum fit saucius infans
<arator apost. 1.777> Octauo ueniente die; sanauit ab illa
<arator apost. 1.778> Parte grauem lacerumque diu discrimine carnis
<arator apost. 1.779> In liquidis solidauit aquis, octauus ut aegrum
<arator apost. 1.780_780> Solueret a plagis exstincti corporis annus,
<arator apost. 1.781> Quo numero ueniente die sollemne resurgens
<arator apost. 1.782> Iam Christus sacrauit opus. Stat temporis usus
<arator apost. 1.783> Sed uoto meliore redux; hinc uulnera serpunt,
<arator apost. 1.784> Hinc ablata ruunt; ibi subdit regula poenis,
<arator apost. 1.785_785> Hic purgat medicina uadis, spatioque priore
<arator apost. 1.786> Dudum laxa neci stringuntur membra saluti.
<arator apost. 1.787> Signatis etiam numero paralyticus annis
<arator apost. 1.788> Ille iacebat iners, cui proxima mota Siloa,
<arator apost. 1.789> Heu! Nullas praestabat aquas. Piscina ligata
<arator apost. 1.790_790> Porticibus Iudaea fuit; namque atria quinque
<arator apost. 1.791> Ad sua claustra tenet per quinque uolumina Moysi(==MO.YSI)
<arator apost. 1.792> Legis adepta modum, cuius circumdata gyro
<arator apost. 1.793> Debilis aeternum uidit sine munere Iesum
<arator apost. 1.794> In libris aegrota suis; hinc eripit unum,
<arator apost. 1.795_795> Cui ueniens peccata tulit. Quam rite figuram
<arator apost. 1.796> Mundus ubique gerit; quem postquam sabbata soluens
<arator apost. 1.797> Impulit ad fontem, superauit gratia legem.
<arator apost. 1.798> Petrus ad Ecclesiam reuocat documenta Magistri,
<arator apost. 1.799> Cuius in orbe manu paralyticus exsilit unus,
<arator apost. 1.800_800> Et gradiente fide sua uincula proicit orbis.
<arator apost. 1.801> Te quoque, laude potens, caelestibus inclita signis
<arator apost. 1.802> Carminibus, Ioppe, canimus, qua sede Tabitha
<arator apost. 1.803> Mansuras fundebat opes et semper egenis
<arator apost. 1.804> Munere mater erat, quae uitae tempore clauso
<arator apost. 1.805_805> Ponitur in medio, lacrimis plus lota, feretro,
<arator apost. 1.806> Post funus uictura suum. Fiducia Petrum
<arator apost. 1.807> Euocat; ille gerens diuini pignus amoris,
<arator apost. 1.808> Vt numquam pietate uacet, quod uota requirunt
<arator apost. 1.809> Praestaturus adest. Lugentia tecta petenti
<arator apost. 1.810_810> Stant inopes uiduique greges et bracchia monstrant
<arator apost. 1.811> Exuuiis onerata suis, quas Dorcadis ipsis
<arator apost. 1.812> Texuerant dederantque manus. O qualia feruens
<arator apost. 1.813> Implorat fomenta dolor! Non murmure tristi
<arator apost. 1.814> Affectum pietatis agunt nec ab ore frequentant
<arator apost. 1.815_815> Instrumenta precum qui, quod bona facta merentur,
<arator apost. 1.816> Officiis uoluere(==VOLUERE) loqui uocisque repulsam
<arator apost. 1.817> Elegere suae, lateant ne uulnera cordis
<arator apost. 1.818> Quae lacrimis fecere uiam. Facunda gementi
<arator apost. 1.819> Materia est dixisse nihil, nimiumque sonora
<arator apost. 1.820_820> Causa petit quod lingua tacet nec cessat ab aure
<arator apost. 1.821> Clamosa pulsante fide, qua Petrus aditur,
<arator apost. 1.822> Qui mentes audire solet; iubet ocius omnes
<arator apost. 1.823> Ire foras flexoque genu fit pronior aruis;
<arator apost. 1.824> Tunc magis alta petens oratio fusa Tonanti
<arator apost. 1.825_825> Mox super astra uolat, propriis quae clauibus intrat.
<arator apost. 1.826> Dic ubi sunt, mundana, tuae, sapientia, leges,
<arator apost. 1.827> Quae uirtute? Negas in se corrupta reuerti
<arator apost. 1.828> Quae uitam de morte uides! Vt munera Petrus
<arator apost. 1.829> Sensit adesse Dei quibus est reddenda saluti
<arator apost. 1.830_830> Quae defleta iacet, fatur conuersus ad illam:
<arator apost. 1.831>"Surge, Tabitha." Vocata redit lucique reducta
<arator apost. 1.832> Se stupuit superesse sibi, quam protinus ipse
<arator apost. 1.833> Prendit et erectam turbis gaudentibus offert.
<arator apost. 1.834> Illa manus meruit Petri contingere dextram
<arator apost. 1.835_835> Pauperibus quae larga fuit, qua uita reuertens
<arator apost. 1.836> Cetera membra leuat corpusque itura per omne
<arator apost. 1.837> Hanc subiit quae causa fuit. Si iure mouemur,
<arator apost. 1.838> Instaurata dies animae patet apta figuris,
<arator apost. 1.839> Quam nimis antiqui depresserat umbra pericli
<arator apost. 1.840_840> Ad uocem conuersa Petri: caput ante grauatum
<arator apost. 1.841> Legis in obscurae gremio uelut altera surgens
<arator apost. 1.842> Ecclesia praesente leuat, tenebrasque repellit
<arator apost. 1.843> Lux operum comitata fidem, quae legis ab ore
<arator apost. 1.844> Non fuerat promissa salus, quia fonte renatis
<arator apost. 1.845_845> Gratia perpetuae coepit dare munera uitae.
<arator apost. 1.846> Caesarea uenerandus erat Cornelius urbe,
<arator apost. 1.847> Gentili de stirpe satus, quem dedita causis
<arator apost. 1.848> Vita piis sacrauit aquis, coepitque gerendo
<arator apost. 1.849> Credere qui gessit quicquid baptismate lotis
<arator apost. 1.850_850> Consueuit praestare fides; nam missus ab astris
<arator apost. 1.851> Angelus hunc adiens "Summi conspectibus" inquit
<arator apost. 1.852>"Stant Domini quas spargis opes, quae uerba precaris;
<arator apost. 1.853> Praemia ne desint uirtutibus, accipe certam
<arator apost. 1.854> Huc Petro ueniente uiam." Sic uoce coruscans
<arator apost. 1.855_855> Nuntius aeternis fixit mandata lauacris.
<arator apost. 1.856> Nona fuit tunc hora, magis qua rectius hora
<arator apost. 1.857> Prodiret iam trina fides: Quod tertia simplex,
<arator apost. 1.858> Hoc iterum ter trina docet, sacramque figuram
<arator apost. 1.859> Singula ter faciunt, et ter triplicata fatentur.
<arator apost. 1.860_860> Haec est nona potens oculos quae reddidit orbi
<arator apost. 1.861> Post tenebras remeante die cum protulit ortum
<arator apost. 1.862> De radiis lux nata crucis cunctosque repleuit
<arator apost. 1.863> Hoc sine fine iubar; nam mundum constat onustum
<arator apost. 1.864> Gentibus esse locum, quibus in baptismate lotis
<arator apost. 1.865_865> Plena repurgato fulserunt lumina mundo.
<arator apost. 1.866> Hanc solet ille sequi denarius omnia donans,
<arator apost. 1.867> Quem praecepta decem seruantibus arbiter offert
<arator apost. 1.868> Nec sinit ut tardos praecedant aere priores.
<arator apost. 1.869> Temporis huius opem quam sacri fontis adiuit
<arator apost. 1.870_870> Praeuius, o utinam nostrae petat actio uitae
<arator apost. 1.871> Mortalisque sibi studium proponat origo,
<arator apost. 1.872> Vt credentis amor rerum speculetur honorem
<arator apost. 1.873> Et ferat exemplum meritis qui praebuit undis!
<arator apost. 1.874> Iamque capax fidei Cornelius indice uoto
<arator apost. 1.875_875> Ad Petrum tres ire iubet: Confessio trina
<arator apost. 1.876> Sic ueniet generantis aquae numerumque per ipsum
<arator apost. 1.877> Europae atque Asiae Libyaeque tenebitur oris.
<arator apost. 1.878> Ardua progreditur cenacula Petrus adire
<arator apost. 1.879> Iam medio torrente die: Locus instruit altus
<arator apost. 1.880_880> Despiciensque solum Petrum caelestia semper,
<arator apost. 1.881> Non terrena sequi; sextae quoque circulus horae
<arator apost. 1.882> Detegit aetatem qua Christus uenit in orbem
<arator apost. 1.883> Largiri saluantis opem; numerusque dierum
<arator apost. 1.884> Praetulit exemplum quo condidit antea mundum,
<arator apost. 1.885_885> Quem uetat hac eadem ueniens aetate Redemptor
<arator apost. 1.886> Peccati ditione premi; sic denique sexta
<arator apost. 1.887> Fertur et illa geri; fessus de calle Magister
<arator apost. 1.888> Cum putei super ora sedens per uasa puellae
<arator apost. 1.889> Pocula quaerit aquae, requiem facturus ubique
<arator apost. 1.890_890> Ecclesiae de fonte suae. Qua Petrus in hora
<arator apost. 1.891> Esurit, ille sitit pius ad sua dona Magister
<arator apost. 1.892> Addere semper amans; cui nominis auxit honorem
<arator apost. 1.893> Dat pariter nutrire fidem; laetabitur orbis
<arator apost. 1.894> Hac saturante fame quae munere pinguior omni
<arator apost. 1.895_895> Deliciosa fluit nullumque relinquit inanem
<arator apost. 1.896> Perpetuas latura dapes. Qui soluere nosti
<arator apost. 1.897> Excute, Petre, meae retinacula tarda loquelae
<arator apost. 1.898> Deque tuis epulis exhaustae porrige linguae.
<arator apost. 1.899> Clauiger aetherius caelum conspexit apertum
<arator apost. 1.900_900> Vsus honore suo; demittitur inde figura
<arator apost. 1.901> Vasis, ut in terris sit uisio corpore Petri
<arator apost. 1.902> Omnia posse capi, qui quicquid sumit edendum
<arator apost. 1.903> Ecclesiae facit esse cibum. Praefertur imago
<arator apost. 1.904> Quattuor ordinibus se submittentibus: Vna
<arator apost. 1.905_905> Ecclesiae forma est, quae quattuor eminet orbis
<arator apost. 1.906> Partibus et laxat totidem praeconibus ora
<arator apost. 1.907> Omne genus retinens uolucrum pecudumque, ferarum
<arator apost. 1.908> Reptiliumque simul; mortalibus ista cohaerent
<arator apost. 1.909> Ex meritis uitiisque suis; patet ergo quod Auctor
<arator apost. 1.910_910> Iussit in Ecclesiae transfundi uiscera gentes,
<arator apost. 1.911>"Macta et manduca" dum praecipit, "abstrahe quod sunt
<arator apost. 1.912> Et tibi fac similes"; qui uertitur alter habetur;
<arator apost. 1.913> Denique Saulus obit, quia Paulus uiuere coepit.
<arator apost. 1.914>"Absit", Petrus ait (quanta est reuerentia sancto
<arator apost. 1.915_915> Legis) et esuriens oblatas respuit escas.
<arator apost. 1.916> Ter sonuit Domini uox, quae dictata saluti est:
<arator apost. 1.917> Hoc Genitor Natusque simul sanctusque peregit
<arator apost. 1.918> Spiritus; huic fidei pugnax cadit Arius unum
<arator apost. 1.919> Personas tres esse negans; Sabellius unum,
<arator apost. 1.920_920> Sed Patrem confessus, ait, qui deinde uicissim
<arator apost. 1.921> Filius et sanctus dicatur Spiritus idem,
<arator apost. 1.922> Sed totum sit ut ipse Pater, quodque ordine trino
<arator apost. 1.923> Continet unus apex hic diuidit, ille relinquit.
<arator apost. 1.924> Victus uterque iacet; nam iussio trina monentis
<arator apost. 1.925_925> Personis numerum uirtutibus indicat unum,
<arator apost. 1.926> Quo uocat imperio gentes; hoc credere fas est
<arator apost. 1.927> Si uolumus complere fidem; facis omnia, Christe,
<arator apost. 1.928> Sanguine munda tuo, lateris qui fluxit ab ictu
<arator apost. 1.929> Discretae coniunctus aquae; maculosus oberrat
<arator apost. 1.930_930> Anguis et exstinctum lymphis gemit esse uenenum.
<arator apost. 1.931> Comperit accitus quae sit sua uisio Petrus,
<arator apost. 1.932> De merito qui nomen habet; nam Petrus Hebraeo
<arator apost. 1.933> Agnoscens sermone sonat; pro munere Christus
<arator apost. 1.934> Sic uocitare dedit quo cognoscente patescit.
<arator apost. 1.935_935> Descendit uisurus eos quos miserat illuc
<arator apost. 1.936> Qui laticum quaesitor erat. Descendere Petrus
<arator apost. 1.937> Dicitur ad plebem ueniens gentemque nouellam
<arator apost. 1.938> Quae necdum cognorat aquam; pars mersa profecto est
<arator apost. 1.939> Sacro fonte carens, cuius uia ducit euntes
<arator apost. 1.940_940> Ad patriae melioris opem, qua pergere cessans
<arator apost. 1.941> Non intrat quo uita uocat. Comitantibus isdem
<arator apost. 1.942> Cornelii properat, caelestia regna daturus,
<arator apost. 1.943> Sanctificare domum, genibus quem poplite flexo
<arator apost. 1.944> Non sinit aduolui; gratis dare munera suetus
<arator apost. 1.945_945> Arcet honoris opus. Caput hinc nouus erigis orbis,
<arator apost. 1.946> Qui percussus eras antiqui dente parentis,
<arator apost. 1.947> Natalemque tibi fons reddidit; edite rursus
<arator apost. 1.948> Ne preme colla tuis, alienis libera, culpis.
<arator apost. 1.949> Vt primum fari sublimia dogmata Petrus
<arator apost. 1.950_950> Coepit et aeterni mysteria pandere Christi,
<arator apost. 1.951> Magnanimes stupuere uiri uocemque sequentes
<arator apost. 1.952> Inuenere uiam. Quid non credentibus offert
<arator apost. 1.953> Indubitata fides? Cui numquam munera tardant
<arator apost. 1.954> Nec faciunt diuina moram; mox Spiritus almus
<arator apost. 1.955_955> Indulgens uarias opulento munere linguas
<arator apost. 1.956> Compleuit sine more domum; baptisma frequentat
<arator apost. 1.957> Petrus, ut ablutos flammis purgaret in undis.
<arator apost. 1.958> Exemplo caret iste locus, quo Spiritus almus
<arator apost. 1.959> Praeuenit quas sanxit aquas; qui talia semper
<arator apost. 1.960_960> Addere dona solet solisque ex fonte renatis
<arator apost. 1.961> Imposita properare manu; gerit ista uicissim,
<arator apost. 1.962> Ne quisquam putet esse suum meritisque uenire
<arator apost. 1.963> Quod uariat qui sponte parat; nam Spiritus almus
<arator apost. 1.964> Nescia mensurae fert praemia, plusque ministrans
<arator apost. 1.965_965> Quam sperantis erat praecedit gratia uotum.
<arator apost. 1.966> Peruenit hinc abiens sublimem Petrus in urbem
<arator apost. 1.967> Quae retinet uexilla crucis; plebs cuncta requirit
<arator apost. 1.967a_967a> Cur introisti ad uiros(==VI+ROS) praeputium habentes
<arator apost. 1.968> Gentibus unde salus; aperit quibus omnia doctor
<arator apost. 1.969> Subiungensque monet numquam fas esse negari
<arator apost. 1.970_970> Quae ueniunt bonitate Dei; sententia uoce
<arator apost. 1.971> Digna pii monstrare palam custodis amorem,
<arator apost. 1.972> Vt uelit ad cunctos caelestia regna patere
<arator apost. 1.973> Qui tenet has sine fine fores. Quid, turba, querelis
<arator apost. 1.974> Gaudia nostra teris? Non sunt noua munera Petro
<arator apost. 1.975_975> Tot uicibus signata prius cum nominis almi
<arator apost. 1.976> Huic Christus dat laude frui, quem iura locauit
<arator apost. 1.977> Ecclesiae portare suae, cum litore naues
<arator apost. 1.978> Prospiciens adstare duas praecepta ministrans
<arator apost. 1.979> In Petri uult puppe uehi. Synagoga profecto
<arator apost. 1.980_980> Sicca remansit humi postquam doctrina Magistri
<arator apost. 1.981> Ecclesiae dedit alta sequi; stat perfida terris
<arator apost. 1.982> Iam pelago currente fide; sua quippe figura
<arator apost. 1.983> Haesit utrique rati: Ioseph Iudaea uocabat
<arator apost. 1.984> Hunc natum cui Petrus ait: "Tu, Christe, probaris
<arator apost. 1.985_985> Filius esse Dei." Pars haec defigitur aruis
<arator apost. 1.986> Quae cecidit terrena sequens; processit in altum
<arator apost. 1.987> Quae creuit diuina loquens cum pisce sine ullo
<arator apost. 1.988> In tenebris captura fuit. Nam tempore lucis
<arator apost. 1.989> Lux quia Christus adest, spoliat uada salsa draconis,
<arator apost. 1.990_990> Vt cunctos ad litus agant sacra retia fontis
<arator apost. 1.991> Et de caerulei rapiantur fauce profundi.
<arator apost. 1.992> Nam mare mundus erat, cuius de gurgite Petrus
<arator apost. 1.993> Humida lina trahens uerbo piscante carinas
<arator apost. 1.994> Compleuit maiore sinu, quia turba duobus
<arator apost. 1.995_995> E populis uentura foret; gentesque leuauit
<arator apost. 1.996> Tunc famulante salo plenaque in puppe fatetur
<arator apost. 1.997> Ecclesiam, cuius placida statione recondit
<arator apost. 1.998> Quod Domini sermone capit, qui dixerat ante
<arator apost. 1.999> Esse alias quas quaerat oues; has nempe parabat
<arator apost. 1.1000_1000> Quas nunc rite uocat, per quas clementia Petri
<arator apost. 1.1001> Congregat aethereis humana peculia saeptis.
<arator apost. 1.1002> Non deerit sua fama locis. Petrus omnia prendens
<arator apost. 1.1003> Bethsaida satus urbe fuit, quae nomine Hebraeo
<arator apost. 1.1004> Venatorum est dicta domus. Quam uerus ab illa
<arator apost. 1.1005_1005> Ecclesiae uenator adest, qui cuncta peragrans
<arator apost. 1.1006> Cinxit et ad fidei collegit retia gentes!
<arator apost. 1.1007> Clauditur obscuro, sed non sine lumine, Petrus
<arator apost. 1.1008> Carcere, nec possunt tenebrae caligine furua
<arator apost. 1.1009> Ecclesiae celare diem; commune per omnes
<arator apost. 1.1010_1010> Supplicium timor ille facit; custodia Petri
<arator apost. 1.1011> Publica poena fuit; proprium sed pastor ouile
<arator apost. 1.1012> Seruato custode regit, quem ditat honore
<arator apost. 1.1013> Ter Dominum confessus amor; de nomine petrae
<arator apost. 1.1014> Nomen Petrus habens aeterna uocabula portat,
<arator apost. 1.1015_1015> Fundamenta gerens numquam passura ruinam.
<arator apost. 1.1016> Exspectate tuis cunctoque in tempore carus
<arator apost. 1.1017> Et nobis iam, Petre, ueni! Simul omnibus exi
<arator apost. 1.1018> Quos stimulat nunc cura prior! Iam nocte profunda
<arator apost. 1.1019> Angelus astra ferens ergastula candidus intrat
<arator apost. 1.1020_1020> Se comitante die; caeli ueniente ministro
<arator apost. 1.1021> Carceris umbra fugit; pulsae periere tenebrae
<arator apost. 1.1022> Lucifero radiante nouo; color exulat ater,
<arator apost. 1.1023> Et mutata uident nocturna crepuscula solem.
<arator apost. 1.1024> Custodum uallante manu inter uincula Petro
<arator apost. 1.1025_1025> Corpore somnus erat; sed cum uigilaret in illo
<arator apost. 1.1026> Quae nescit dormire fides, hoc Cantica clamant:
<arator apost. 1.1027>"Dormio corde uigil." Laeti documenta figurae
<arator apost. 1.1028> Discite, qui liquido meruistis fonte renasci,
<arator apost. 1.1029> Et quae forma manet sacrato in corpore Petri
<arator apost. 1.1030_1030> Cernite corde pio: Docet hanc uirtutis apertae
<arator apost. 1.1031> Angelus ipse uiam; tangens latus impulit in qua
<arator apost. 1.1032> Ecclesiae stat parte caput; qua nuntius ortam
<arator apost. 1.1033> Nouerat, inde leuat. Lateri subnexuit arcae
<arator apost. 1.1034> Ostia sancta Noe clausis animalibus; hinc est
<arator apost. 1.1035_1035> Diluuio uastante salus. Producitur Eua
<arator apost. 1.1036> Dormitante uiro lateris generata propago,
<arator apost. 1.1037> Nomen habens uitae, si numquam culpa fuisset,
<arator apost. 1.1038> Sic mansura magis. Christus post, mysticus Adam,
<arator apost. 1.1039> Dignatus dare membra cruci atque in carne perempta
<arator apost. 1.1040_1040> Morte premi qua uita redit, noua dona liquoris
<arator apost. 1.1041> Per lateris sacrauit iter. Nunc angelus illa
<arator apost. 1.1042> Petrum parte uocat, mens credat ut omnis in ipso
<arator apost. 1.1043> Ecclesiae constare decus teneatque superno
<arator apost. 1.1044> Assertore fidem, quo calciamenta monente
<arator apost. 1.1045_1045> Hi meruere pedes, tetigit quos dextra Magistri,
<arator apost. 1.1046> Quae totum mundauit aquis. Gradientibus illis
<arator apost. 1.1047> Conclusae cessere fores; putat omnia somno
<arator apost. 1.1048> Ludificante geri, cui praemia uera parauit
<arator apost. 1.1049> Maiestas ignara doli; iam ferrea claustris
<arator apost. 1.1050_1050> Porta patet, rigidi laxant sua uincula postes.
<arator apost. 1.1051> Gentibus abscidens durae feritatis acumen
<arator apost. 1.1052> Aspera cuncta domat, ne ianua fixa uetaret
<arator apost. 1.1053> Orbis iter quo cursus erit. Dic, gloria rerum,
<arator apost. 1.1054> Ferrea quid mirum si cedunt ostia Petro!
<arator apost. 1.1055_1055> Quem Deus aetheriae custodem deputat aulae
<arator apost. 1.1056> Ecclesiaeque suae faciens retinere cacumen
<arator apost. 1.1057> Infernum superare iubet. Mox liber ab hoste
<arator apost. 1.1058> Diuinum celebrauit opus, quem prima puella
<arator apost. 1.1059> A tenebris remeare probat quia gratia Christi
<arator apost. 1.1060_1060> Rem dedit esse parem: Visus adit ipse resurgens
<arator apost. 1.1061> Femineos; loquitur redeuntis gloria carnis
<arator apost. 1.1062> Ad sexum quem mater habet; patet hinc quoque uatem
<arator apost. 1.1063> Ecclesiam sensisse suum, quae gaudia portet
<arator apost. 1.1064> In cunctum diffusa gregem. Quis talia fando
<arator apost. 1.1065_1065> Explicet aut uerbis attollat pondera rerum?
<arator apost. 1.1066> Maximus ille pauor gelidos qui strinxerat artus
<arator apost. 1.1067> Laetitiae mensura fuit; manet omne per aeuum
<arator apost. 1.1068> Pignoris huius apex et sideris obtinet instar,
<arator apost. 1.1069> Corpore quod Petrus sacrauit et angelus ore.
<arator apost. 1.1070_1070> His solidata fides, his est tibi, Roma, catenis
<arator apost. 1.1071> Perpetuata salus; harum circumdata nexu
<arator apost. 1.1072> Libera semper eris; quid enim non uincula praestent
<arator apost. 1.1073> Quae tetigit qui cuncta potest absoluere? Cuius
<arator apost. 1.1074> Haec inuicta manu uel religiosa triumpho
<arator apost. 1.1075_1075> Moenia non ullo penitus quatientur ab hoste.
<arator apost. 1.1076> Claudit iter bellis qui portam pandit in astris.
<arator apost. 2.1> Spiritus accensam uerbo radiante lucernam
<arator apost. 2.2> Sub modio lucere uetans "Secernite Saulum"
<arator apost. 2.3> Dixit "in oris opus". Quem mox sacrauit euntem
<arator apost. 2.4> Imposita Petrus ille manu, cui sermo Magistri
<arator apost. 2.5_5> Omnia posse dedit. Cyprum Salaminaque linquens
<arator apost. 2.6> Pergit adire Paphum, quae fertur amoribus olim
<arator apost. 2.7> Dedita sacrilegae mansisse libidinis antrum
<arator apost. 2.8> Aligerosque uagos studio coluisse procaci.
<arator apost. 2.9> Hinc operum procedit apex, quia gratia maior
<arator apost. 2.10_10> Ad delicta uenit; culpas huic posse remitti
<arator apost. 2.11> Exemplum iam Paulus erat. Quam splendida laudum
<arator apost. 2.12> Materia est adiecta uiro! Primordia casta
<arator apost. 2.13> In luxus regione serit, fructusque pudicos
<arator apost. 2.14> Multiplicat lasciuus ager. Cui nescia post haec
<arator apost. 2.15_15> Difficilisque foret cum sic uideatur honestas
<arator apost. 2.16> De turpi coepisse loco, pars ne qua uacaret
<arator apost. 2.17> A meritis ieiuna? Tamen molitur iniquus
<arator apost. 2.18> Eloquio certare magus; contraria semper
<arator apost. 2.19> Virtuti fecere uiam; iaculata retorquens
<arator apost. 2.20_20> Ecclesiae bellator ait: "Fallacia monstrat
<arator apost. 2.21> Quo pereas genitore satus; confinia mortis
<arator apost. 2.22> In tenebris patiere tuis, neque cernere solem
<arator apost. 2.23> Tempus adusque datur rerumque attendere formas
<arator apost. 2.24> Artificem quibus esse negas." Tunc nubila uultum
<arator apost. 2.25_25> Caeruleis fixere notis, et pectoris atri
<arator apost. 2.26> Venit in ora color; quaerit iam calle negato
<arator apost. 2.27> Quo duce tutus eat, cuius pede gressibus instet,
<arator apost. 2.28> Quis tribuat miseratus opem; uacuasque per auras
<arator apost. 2.29> Erroris palpauit iter. Pro consule Paulus
<arator apost. 2.30_30> Mox didicit lucere fidem, cui causa uidendi
<arator apost. 2.31> Nox aliena fuit. Non sunt noua, Paule, salutis
<arator apost. 2.32> Obsequia; e tenebris lucem bene surgere nosti.
<arator apost. 2.33> Omnia secretam reserant documenta figuram:
<arator apost. 2.34> Si libeat uigili pulsare latentia sensu,
<arator apost. 2.35_35> Iure docens Paulus miracula condere coepit
<arator apost. 2.36> Ex oculis, iubar unde sui micat altius oris
<arator apost. 2.37> Amisso crescente die; sic nuper iniquum
<arator apost. 2.38> Subdere dignus erat tenebrisque fatentibus hostem
<arator apost. 2.39> Vincere qui caecus meruit sine fine uidere.
<arator apost. 2.40_40> Antiochi dictam de nomine uisitat urbem
<arator apost. 2.41> Paulus et extemplo properat dare uerba cateruis
<arator apost. 2.42> Quas synagoga tenet dextraque silentia mandans,
<arator apost. 2.43>"Nostis" ait "patribus tellus Aegyptia nostris
<arator apost. 2.44> Qua posuit feritate iugum, crudelibus aruis
<arator apost. 2.45_45> Quos rapuit per signa Deus, quibus omnia cedens
<arator apost. 2.46> Mutauit natura uices cum uirga fugauit
<arator apost. 2.47> Terga maris fluctusque suis stetit exul ab oris
<arator apost. 2.48> Puluereo de calle placens pontique facultas
<arator apost. 2.49> Obsequio est subiecta pedum, redeunte profundo
<arator apost. 2.50_50> Naufragium factura reis, quae uertere iussa
<arator apost. 2.51> Per uarios sua iura modos his strauit arenas,
<arator apost. 2.52> His cumulauit aquas; iustis uia, sontibus unda.
<arator apost. 2.53> Cum percussa silex uenis spumauit apertis
<arator apost. 2.54> Aequoreos enixa lacus de uertice sicco
<arator apost. 2.55_55> Flumineum largita uadum, non pristina morem
<arator apost. 2.56> Gessit origo suum ueterem nec praebuit usum
<arator apost. 2.57> Dona nouella ferens, quam lex aeterna coegit
<arator apost. 2.58> Non innata sequi disiunctaque semine monstrans
<arator apost. 2.59> Posse dari, de rore dapes, de caute liquores.
<arator apost. 2.60_60> Nam ne pauca piis fluerent miracula causis,
<arator apost. 2.61> Saxa uomunt latices, et inundant nubila panes,
<arator apost. 2.62> Aeriusque liquor solidis induruit escis,
<arator apost. 2.63> Quaeque diu uacuas tenuerunt agmina fauces
<arator apost. 2.64> Frugiferis saturantur aquis, nimbique coloni
<arator apost. 2.65_65> Dant epulas, pluuiamque uorant, et manditur imber.
<arator apost. 2.66> Sic inuicta manus, sic gratia plena Creantis
<arator apost. 2.67> Scit querulos nutrire greges et ponere sacros
<arator apost. 2.68> In patria meliore choros, ut uentris amoeni
<arator apost. 2.69> Fructus ad aeternae florescat semina uitae.
<arator apost. 2.70_70> Dauitica nam stirpe satus genetrice Maria
<arator apost. 2.71> Christus adest, quem tota canunt oracula uatum
<arator apost. 2.72> Venturum sub carne Deum seseque creantem
<arator apost. 2.73> Virgineos intrare sinus. Euoluite quicquid
<arator apost. 2.74> Sabbata uestra tegunt: Typicae documenta figurae
<arator apost. 2.75_75> Perspicitis fulgere sacri praesepibus Agni,
<arator apost. 2.76> Cuius ab igne senes hauserunt dicta prophetae,
<arator apost. 2.77> Et dedit ante loqui quod coepit postea nasci.
<arator apost. 2.78> Clamauit uirtute potens Baptista Iohannes:
<arator apost. 2.79>"Non ego sum; post me ueniet cui tangere non sum
<arator apost. 2.80_80> Calciamenta pedum dignus neque soluere summam
<arator apost. 2.81> Quae ligat excelsas humilis corrigia plantas.""
<arator apost. 2.82> Quam bene uox Pauli cecinit praecepta lauacri
<arator apost. 2.83> Permiscens antiqua nouis! Nec Epistola cessat
<arator apost. 2.84> Haec iterare docens: "Patres baptismate nostri
<arator apost. 2.85_85> In Rubro fulsere freto sub nomine Moysi(==MO.YSI)
<arator apost. 2.86> Per legem cum petra simul sequeretur euntes;
<arator apost. 2.87> Nam petra Christus erat. Quid, adhuc, gens dura, requiris?
<arator apost. 2.88> In libris sonat ecce tuis: "Ne credere tardes."
<arator apost. 2.89> Consule signa maris, quae mystica dona susurrant
<arator apost. 2.90_90> Temporibus uentura crucis, cum sanguine Iesus
<arator apost. 2.91> Tinxit aquas laterisque uno de uulnere fluxit
<arator apost. 2.92> Quod uitae tria dona daret. Rubor aequoris ille
<arator apost. 2.93> Causa futura fuit: Sic Conditor abluit omnes,
<arator apost. 2.94> Sic emit; hic pretii color est in gurgite ponti,
<arator apost. 2.95_95> Apparentque uado miracula debita ligno."
<arator apost. 2.96> Saepius obscuris radios infundere feruens
<arator apost. 2.97> Mentibus haec rursus memorauit in ordine Paulus:
<arator apost. 2.98>"Postquam signa Dei carnis uestitus amictu
<arator apost. 2.99> Christus ubique dedit faciens manifesta quod orbi
<arator apost. 2.100_100> Venerit ipse salus, stimulis agitata furoris
<arator apost. 2.101> Impia turba fremens petit hunc a iure Pilati(==PI-LA+TI)
<arator apost. 2.102> Suspendi figique cruci: Terrena propago!
<arator apost. 2.103> Vota quod optanti non possint omnia ferre,
<arator apost. 2.104> Sponte salutiferi cesserunt munera Christi,
<arator apost. 2.105_105> Qui libertatis pretium tibi uenit ab astris
<arator apost. 2.106> Perdita restituens tumulisque iacentia tollens.
<arator apost. 2.107> Respice quam proprio maneas obnoxia regi;
<arator apost. 2.108> Ne pereas, uult ipse mori; post tristia facta
<arator apost. 2.109> Quin etiam custode dato signare sepulcrum
<arator apost. 2.110_110> Ad geminum uoluere(==VOLUERE) nefas Dominoque paratam
<arator apost. 2.111> Surgendi damnare uiam. Pro caeca uoluntas!
<arator apost. 2.112> Quae putat aeternum mortali lege teneri
<arator apost. 2.113> Et non posse sibi post funera reddere membra
<arator apost. 2.114> Qui totiens aliena leuat. Meministis ab ore
<arator apost. 2.115_115> Dauiticae resonare lyrae: "Corrupta uetabis
<arator apost. 2.116> Sanctum nosse tuum." Poteratne in puluere leti
<arator apost. 2.117> Ferre moras qui uita manet, quem suscitat Auctor
<arator apost. 2.118> Nil patiens de morte Deus? Mors denique uicta est
<arator apost. 2.119> Vincendi transgressa modum, quae iudice tacto
<arator apost. 2.120_120> Linquere iussa reos, spoliis uacuata uetustis
<arator apost. 2.121> Per sua bella cadit; ueniensque absoluere uinctos
<arator apost. 2.122> Non retinendus erat; sors ultima coepit Auerni
<arator apost. 2.123> Iam uita praesente mori, quaeque omnia subdens
<arator apost. 2.124> Ante fuit, tunc ipsa perit; triduoque peracto
<arator apost. 2.125_125> Lucis iter quod fecit adit, quo tota resurgit
<arator apost. 2.126> In Domino natura suo; de lege uidetis
<arator apost. 2.127> Laxari non posse neces; hunc quaerite cuius
<arator apost. 2.128> Sanguine mundati regno sociamur herili,
<arator apost. 2.129> In cuius iam parte sumus sub pignore carnis
<arator apost. 2.130_130> Quam uoluit(==VOLUIT) portare Deus." Tunc dogmata quosdam
<arator apost. 2.131> Ecclesiae dant ista uiros. Vetuere loquelas
<arator apost. 2.132> Vlterius proferre pias. O semper inanis,
<arator apost. 2.133> O sterilis Iudaea tibi, quae semina uitas,
<arator apost. 2.134> Ne fructus afferre queas! Quibus ore magistro
<arator apost. 2.135_135> Paulus ait: "Vos ista quidem, uos nosse deceret,
<arator apost. 2.136> Ast aliis hoc lumen erit, nam Scripta fatentur:
<arator apost. 2.137>"Lumen in extremis posui te gentibus esse.""
<arator apost. 2.138> Gentiles stupuere globi fontemque secuti
<arator apost. 2.139> Sumere promissae cupiunt nouitatis honorem
<arator apost. 2.140_140> Et lympha genetrice sati meruere renasci.
<arator apost. 2.141> Conuenior ratione loci pro munere tanto
<arator apost. 2.142> Historiae pulsare fidem, quae prodidit olim
<arator apost. 2.143> Cum populos gentesque duas in uentre Rebecca
<arator apost. 2.144> Ferret et angustis includeret agmina muris
<arator apost. 2.145_145> Consuleretque rogans oranti corde Tonantem,
<arator apost. 2.146> Responsum meruisse Dei: "Prior" inquit "in istis
<arator apost. 2.147> Inferior breuiorque manet, maiorque minori
<arator apost. 2.148> Seruiet, et iuuenis palmae potietur honore."
<arator apost. 2.149> Quicquid in hoc utero fecunda puerpera gessit,
<arator apost. 2.150_150> Ecclesiae conceptus habet, formamque sequentem
<arator apost. 2.151> Gentilis concursus agit, qui crescit in aluo
<arator apost. 2.152> In qua uictor erat; quod iam meminisse necesse est
<arator apost. 2.153> Et studiis celebrare bonis, famulemur ut illi
<arator apost. 2.154> Cuius ab affectu nos contigit ante uocari
<arator apost. 2.155_155> Quam nasci, qui dona prius quam tempora praestat.
<arator apost. 2.156> Iamque Lycaonios incedens passibus agros
<arator apost. 2.157> Lystram Paulus adit. Fuit hac tunc claudus in urbe
<arator apost. 2.158> Supplicio comitante satus, uestigia ferre
<arator apost. 2.159> Nescius ex utero; membris pars coeperat aegri
<arator apost. 2.160_160> Se nascente mori. Comperto dogmate Pauli
<arator apost. 2.161> Quo monitore piae tendunt ad sidera mentes,
<arator apost. 2.162> Mox uoluit(==VOLUIT) diuina sequi. Bene, claude, iacebas
<arator apost. 2.163> Has primum graditure uias; petis aethera sensu
<arator apost. 2.164> Cum necdum mouearis humo, pedibusque negatis
<arator apost. 2.165_165> Longius ire uales. Paulus speculatus in imo
<arator apost. 2.166> Pectore quid caperet claudique fidelis amorem
<arator apost. 2.167> In uerbo iam stare Dei sic clarius infit:
<arator apost. 2.168>"Surge citus rectusque tuis imponere plantis!"
<arator apost. 2.169> Exsequitur praecepta salus, et calle nouello
<arator apost. 2.170_170> Progreditur persona uetus motuque frequenti
<arator apost. 2.171> Pulsat ubique solum perque omnia currere temptans
<arator apost. 2.172> Saepe timet, quod nescit, iter, modo gressibus ortus
<arator apost. 2.173> Annoso languore senex; quod ut agmina cernunt,
<arator apost. 2.174> Exclamant diuumque uocant ac serta ministrant,
<arator apost. 2.175_175> Vt mactanda feri procedat uictima tauri.
<arator apost. 2.176> Paulus ad haec tunicam rumpit festinus aperta
<arator apost. 2.177> Sic prohibens ratione uiros: "Sollemnia nobis
<arator apost. 2.178> Cur, precor, ista datis, fragili quos corpore constat
<arator apost. 2.179> Terrena sub lege premi? Fuit impius olim
<arator apost. 2.180_180> Religionis honor, cum numina fusa metallis
<arator apost. 2.181> Artifices timuere sui, cum templa dicarent
<arator apost. 2.182> Abscisis de rupe deis. Tunc forte licebat
<arator apost. 2.183> Innocuos mactare greges fibrasque tepentes
<arator apost. 2.184> Consulere et uocem pecudis morientis in extis
<arator apost. 2.185_185> Quaerere; nunc libeat uanis cessantibus aris
<arator apost. 2.186> Aeterno parere Deo, qui semina uitae
<arator apost. 2.187> Praebuit et uariis prouentibus arua locauit,
<arator apost. 2.188> Cuius ab imperio plenis consurgit aristis
<arator apost. 2.189> De grano moriente seges palmesque recisus
<arator apost. 2.190_190> Vulnere conceptas fecundius educat uuas,
<arator apost. 2.191> Quo moderante polum succedunt solibus imbres,
<arator apost. 2.192> Tempora temporibus, quae cum fugitiua recurrunt
<arator apost. 2.193> Post sua terga, uagi constantia permanet anni.
<arator apost. 2.194> Discite iam uerum sacra de Virgine natum
<arator apost. 2.195_195> In terris celebrare Deum nec uota feratis
<arator apost. 2.196> Lanigero damnosa gregi, quos liberat Agnus
<arator apost. 2.197> Vnicus, ablutum qui sanguine comparat orbem."
<arator apost. 2.198> His dictis instructa fides; sed corporis usus
<arator apost. 2.199> In geminum processit opus duplicemque figuram
<arator apost. 2.200_200> Personat una salus, toto quod in aequore mundi
<arator apost. 2.201> Ecclesiae duo sunt populi per uerba duorum,
<arator apost. 2.202> Cui plenas captura duas facit esse carinas.
<arator apost. 2.203> Namque haec humano generi collata uicissim
<arator apost. 2.204> Claudorum docuere pedes, quibus adstat imago
<arator apost. 2.205_205> Singula quaeque gerens, populo communis utrique.
<arator apost. 2.206> Quem Petrus antiquis tribuit consurgere plantis
<arator apost. 2.207> Ad portam uicinus erat; gens uenit ab illo
<arator apost. 2.208> Circumcisa loco, Psalmi, Lex, atque Prophetae
<arator apost. 2.209> Cui Christi cecinere diem. Quem Paulus ab aruis
<arator apost. 2.210_210> Erigit ad templi numquam consederat aedes
<arator apost. 2.211> Longinqua tellure iacens, quia gentibus orsus
<arator apost. 2.212> Coepit ab ore pio solidae uestigia mentis
<arator apost. 2.213> In turbas proferre rudes populoque mederi
<arator apost. 2.214> Quem latuit uox prisca Dei. Sic claudus uterque
<arator apost. 2.215_215> Cum properat, genus omne leuat, gentisque salutem
<arator apost. 2.216> Personae signauit iter, quae gloria rerum
<arator apost. 2.217> Contulit ut Petro Paulum gerat ordo secundum,
<arator apost. 2.218> Qui fundamentis manet architectus in illis.
<arator apost. 2.219> Vt tamen Auctoris memoremus ad omnia laudes,
<arator apost. 2.220_220> Hi duo sunt caeci properantibus undique turbis
<arator apost. 2.221> Qui Domino dixere simul: "Fili optime Dauid,
<arator apost. 2.222> Da tenebras exire graues, da cernere lucem
<arator apost. 2.223> Quam nescimus adhuc!" Subitum tunc illa medelae
<arator apost. 2.224> Semper amica manus iubar intulit, atque reliquit
<arator apost. 2.225_225> Nox oculos, exulque dies illuminat orbes,
<arator apost. 2.226> Expauitque redux inopina crepuscula uisus.
<arator apost. 2.227> Hos populos liquet esse duos quos noxia uenae
<arator apost. 2.228> Caecauit natura suae; clementia Iesu,
<arator apost. 2.229> Cum celebrauit iter, cum tempora carnis habere
<arator apost. 2.230_230> Se uoluit(==VOLUIT), de luce nouat purgatque figuram
<arator apost. 2.231> Quam delicta dabant, moxque integra fulsit imago
<arator apost. 2.232> Quae meruit sentire Deum: Pars iuncta cerebro
<arator apost. 2.233> Maxima sunt oculi; creat hos in munere Christus,
<arator apost. 2.234> Qui caput et splendor rerum est. Pars omnibus ima
<arator apost. 2.235_235> Sunt in fine pedes; hos sanat in aggere cura
<arator apost. 2.236> Vocis apostolicae, quoniam speciosa uocantur
<arator apost. 2.237> Quae pacem cunctis portant uestigia terris.
<arator apost. 2.238> Exortum est lumen tenebris per dona Magistri.
<arator apost. 2.239> Hi statuunt gressus quibus est sors tradita uerbi,
<arator apost. 2.240_240> Vt uigeat medicina sequens bonitate prioris
<arator apost. 2.241> Paulatimque salus in totum transeat orbem.
<arator apost. 2.242> Iam rabidas hominum Paulus superauerat iras;
<arator apost. 2.243> Velificante fide subitas uomuere procellas
<arator apost. 2.244> Iudaica de nube doli non primitus ulli
<arator apost. 2.245_245> Posse lauacra dari quam circumcisio carnis
<arator apost. 2.246> Accedat de Lege Dei. Gens dura, quid ultra
<arator apost. 2.247> Ad lapides ferrumque uocas? Hoc umbra figurae,
<arator apost. 2.248> Non species mansura fuit; simulata relinque,
<arator apost. 2.249> Quae iam certa uides; Christi processit ab ore
<arator apost. 2.250_250> Vita manens omnesque iubet de fonte renasci
<arator apost. 2.251> Qui ueniunt. Cur membra secent partemque resoluant
<arator apost. 2.252> Cum totum saluare queant? Ne quaere uetusto
<arator apost. 2.253> More premi nouitatis opem deflexaque retro
<arator apost. 2.254> Lumina constitui postquam uia rectior omnes
<arator apost. 2.255_255> Dirigit et caesis illustrat sentibus orbem.
<arator apost. 2.256> Lite sub ambigua Paulus loca tendit ad urbis
<arator apost. 2.257> Cui radiant monimenta crucis sanctosque reuisit
<arator apost. 2.258> Iuris apostolici proceres, quibus omnia praesens
<arator apost. 2.259> Quae sint gesta refert. Petrus, cui maxima cura est
<arator apost. 2.260_260> Commissos augere greges, ad pascua cunctos
<arator apost. 2.261> Se duce laeta uocans has explicat ore loquelas:
<arator apost. 2.262>"Cernitis Aeternum saeclis memorata uetustis
<arator apost. 2.263> Quae populo docili cecinerunt ore Prophetae
<arator apost. 2.264> In nobis complesse Deum, qui maluit emptor
<arator apost. 2.265_265> Omnibus esse salus, nullum discernere passus
<arator apost. 2.266> In pretio quo uita redit; mihi iussit apertam
<arator apost. 2.267> Gentibus hanc monstrare uiam; quid uota morari
<arator apost. 2.268> Tardarique iuuat, quidue haec aenigmata cana
<arator apost. 2.269> Misceri cum luce noua? Quos gratia purgat,
<arator apost. 2.270_270> Vt ueniant lex nulla uetat. Caelestis amoris
<arator apost. 2.271> Materia est festina fides; hanc Christus adoptat,
<arator apost. 2.272> Hanc facit esse suam; qua quisque merebitur uti,
<arator apost. 2.273> Circumcisus adest et iure renascitur undis."
<arator apost. 2.274> Pastorem statuere sequi; placet ergo ministros
<arator apost. 2.275_275> Ire simul scriptisque piis absoluere gentes;
<arator apost. 2.276> Hoc illis non stare iugum; tamen esse cauendum:
<arator apost. 2.277> Ne simulacra colant, quorum libamina semper
<arator apost. 2.278> Exsecranda forent; ne suffocata cruore
<arator apost. 2.279> Quae maculantur edant; ne saeuior hoste libido
<arator apost. 2.280_280> Hos impura premat quos lux baptismate mundat.
<arator apost. 2.281> Clarius ut liqueant huius documenta figurae,
<arator apost. 2.282> Et progressa prius cur iam discedat imago,
<arator apost. 2.283> Principium meminisse iuuat: Deus inquit: "Abraham,
<arator apost. 2.284> Vt testamentum tibi nunc subolique perenne
<arator apost. 2.285_285> Constituas in carne meum, praeputia ferro
<arator apost. 2.286> Circumcide libens et foedera necte superna."
<arator apost. 2.287> Secretam scrutemur opem, uideamus in isto
<arator apost. 2.288> Vulnere pacta Dei quae testamenta recondit
<arator apost. 2.289> Praescius, ut terris consortia iungat Olympi,
<arator apost. 2.290_290> Quae didicit iurare puer qui primus ad undam
<arator apost. 2.291> Repperit ecclesiae currentem fonte Rebeccam.
<arator apost. 2.292> Corporis ille locus quo circumciditur Abram
<arator apost. 2.293> Luxuriam lasciuus habet uitiique minister
<arator apost. 2.294> Naturae sub lege iacet; pater ipse futurus
<arator apost. 2.295_295> Seminis unde salus ad uitam pullulat orbis
<arator apost. 2.296> Euacuat quod culpa grauat; truncata libido
<arator apost. 2.297> Virgineum promittit opus; haec namque propago
<arator apost. 2.298> Diuinum concepit iter; hinc sacra Maria est
<arator apost. 2.299> Ad partum generata nouum, quae coniugis expers
<arator apost. 2.300_300> Mater inest, natusque Dei de uirginis aluo
<arator apost. 2.301> Emicat atque hominem Mediator in omnia complet
<arator apost. 2.302> Hinc terrena leuans, illinc caelestia praestans.
<arator apost. 2.303> Praeterit ergo uetus Christo nascente figura;
<arator apost. 2.304> Haec facies ius omne nouat, cultroque fugato
<arator apost. 2.305_305> Spiritus ardescens cor circumcidit in undis.
<arator apost. 2.306> Qui sanantur aquis ne figant uulnera membris.
<arator apost. 2.307> Nescius interea curis laxare quietem,
<arator apost. 2.308> Paulus in orbe docet uerbique ligonibus omnes
<arator apost. 2.309> Excolit et fidei cogit flauescere messem
<arator apost. 2.310_310> Errorum fugiente gelu; quem Spiritus almus
<arator apost. 2.311> Haec Asiae proferre uetat, nec Mysia quiuit
<arator apost. 2.312> Diues agris huius tunc semina ferre salutis,
<arator apost. 2.313> Fecundo ieiuna solo. Vir quippe Macedo(==MA-CE+DO)
<arator apost. 2.314> In somnis haec uisus ait: "Miserere, precamur;
<arator apost. 2.315_315> Illyricos dignare sinus." O gratia quantum
<arator apost. 2.316> Improuisa parat! Subito flammantur amore
<arator apost. 2.317> Qui positum iam tempus habent. Sic nocte fugata
<arator apost. 2.318> Doctiloquus conuertit iter, fructuque loquelae
<arator apost. 2.319> Vescitur esuriens Macedonia perque soporis
<arator apost. 2.320_320> Dona salutiferam meruit comprendere linguam.
<arator apost. 2.321> Quaestio crebra sonat: "Si plenus munere largo
<arator apost. 2.322> Praedicat Omnipotens: "Non ueni perdere mundum
<arator apost. 2.323> Sed saluare magis", faciat quae causa negari
<arator apost. 2.324> Haec aliis aliisque dari, cum prodiga Iesu
<arator apost. 2.325_325> In commune uelit pietas succurrere cunctis?"
<arator apost. 2.326> Suppetit affatim(==AFFA+TIM) exemplorum copia, nosque
<arator apost. 2.327> Lectio multiplicem docet hac in parte figuram,
<arator apost. 2.328> De qua pauca canam: Luca narrante relatus
<arator apost. 2.329> E populo quidam Christo comes ire rogabat,
<arator apost. 2.330_330> Quem secum prodire uetat, qui deinde tacentem
<arator apost. 2.331> Sponte uocat. Nouit mundans interna Magister
<arator apost. 2.332> Quae uerbum iam corda ferant, quos obstruat intus
<arator apost. 2.333> Error iniquus adhuc, ut tunc doctrina ministret
<arator apost. 2.334> Officium cum tuta uenit, "Ne sancta", quod inquit,
<arator apost. 2.335_335>"Incipiant uiolare canes coenoque grauati
<arator apost. 2.336> In margaritas uertant contagia porci."
<arator apost. 2.337> Altera res etiam superest in carmine dura,
<arator apost. 2.338> Sed quibus ex ueteri patuerunt omnia fonte
<arator apost. 2.339> Ore datas tenui facile est aduertere guttas:
<arator apost. 2.340_340> Exodus ille liber memorat uelamina sacri
<arator apost. 2.341> Pontificis, qua nempe queat splendescere ueste
<arator apost. 2.342> Officiique habitum nitido componere cultu;
<arator apost. 2.343> Qui segmentatus mediis altaribus adstat,
<arator apost. 2.344> Quas inter species parili numerantur amictu
<arator apost. 2.345_345> In femore exuuiae, quibus indumenta pudori
<arator apost. 2.346> Progrediens ad templa locet stupeatque sacerdos
<arator apost. 2.347> Obstrictis renibus mysteria castus adire.
<arator apost. 2.348> Quod statuit lex prisca magis deuinctaque iussit
<arator apost. 2.349> Tunc haec membra tegi quae possidet atra libido
<arator apost. 2.350_350> Cum properat libare Deo, laxata relinquens
<arator apost. 2.351> Coniugio post sacra tamen, ne parcior usus
<arator apost. 2.352> Ad subolis non staret opus sterilisque marito
<arator apost. 2.353> Connubii frigeret amor, cum certa propago
<arator apost. 2.354> Hoc sollemne gerens nullos admitteret umquam
<arator apost. 2.355_355> Externa de stirpe uiros, ubi nomine prisco
<arator apost. 2.356> Ex adytis perdurat honor prolesque per aeuum
<arator apost. 2.357> Sanctificanda redit. Vicibus supplenda creandi
<arator apost. 2.358> Ecclesiae nunc alma fides sine fine pudicos
<arator apost. 2.359> Pontifices iubet esse suos et quaerit in omni
<arator apost. 2.360_360> Cauta tribu quos rite probet, nec sanguinis iste
<arator apost. 2.361> Sed meriti successus erit. Tamen illa figura,
<arator apost. 2.362> Qua sine nulla uetus subsistit littera, demum
<arator apost. 2.363> Hac melius nouitate manet uariatque recurrens
<arator apost. 2.364> Alterna ratione uices, ne forte sacerdos
<arator apost. 2.365_365> Tunc generare uelit cum necdum mente capaces
<arator apost. 2.366> Cernit adesse greges cumque instat, nouerit ardor
<arator apost. 2.367> Discendique fames ut apertius ora resoluat,
<arator apost. 2.368> Ne quisquam ieiunus eat. Nam semine uerbi
<arator apost. 2.369> Prolem posse dari Paulus quoque saepius inquit
<arator apost. 2.370_370>"Filioli" dicendo "mei." Iuuat ergo parumper
<arator apost. 2.371> Eloquium genitale premi studiumque docentem
<arator apost. 2.372> Dispensare suum, laxans pro tempore uires
<arator apost. 2.373> Ingenii strictasque ferens, ne fusa profani
<arator apost. 2.374> Conculcata terant, mundatis sancta reseruans.
<arator apost. 2.375_375> Fas uetat inde queri; culpis hoc imputet Adae
<arator apost. 2.376> Venae poena suae; quid enim rea fauce parentum
<arator apost. 2.377> Progenies sibi iure petat? Sator ille benignus
<arator apost. 2.378> Ni donare uelit quicquid temerarius error
<arator apost. 2.379> Corrupto natale tulit, uia sola salutis
<arator apost. 2.380_380> Affectus parcentis erit; miseratio semper
<arator apost. 2.381> Conditione caret; praestans indebita, Christus
<arator apost. 2.382> His pius accelerat iustusque his munera tardat.
<arator apost. 2.383> In Macetum terris cum moenia nota Philippi
<arator apost. 2.384> Doctoris celebraret iter, bacchata puella
<arator apost. 2.385_385> Sub stimulo Pythonis ait: "Paulum esse ministrum
<arator apost. 2.386> Aeterni scitote Dei." Professio uera
<arator apost. 2.387> Mendaci de teste sonat, uocemque fidelem
<arator apost. 2.388> Perfidus auctor habet; sed non defertur honori
<arator apost. 2.389> Quod cogit formido loqui, nec mente cohaeret
<arator apost. 2.390_390> Nudus amore timor. Paulus miseratus ab atro
<arator apost. 2.391> Daemone corda premi nolensque licere profano
<arator apost. 2.392> Diuinas aperire uias "Fuge" dixit "et ista
<arator apost. 2.393> Vlterius temptare caue!" Nil iussa moratus,
<arator apost. 2.394> Hostis abest, uacuamque domum possessor iniquus
<arator apost. 2.395_395> Deserit, ac profugo mulier sanata periclo
<arator apost. 2.396> Conticuit de laude uiri; quae coepta peregit
<arator apost. 2.397> Plusque tacens hoc esse docet, de munere uulgi
<arator apost. 2.398> Haec quaestum faciebat heris, quos turbidus implet
<arator apost. 2.399> Quo caret illa furor, populique procacis in aure
<arator apost. 2.400_400> Seditione fremunt Romanis obuia sacris
<arator apost. 2.401> Sacra dari ritusque nouos exire per orbem
<arator apost. 2.402> Et ueteres cecidisse deos. Tunc agmina raptim
<arator apost. 2.403> Fustibus innumeris eliso corpore Pauli
<arator apost. 2.404> Conueniunt ubi carcer erat, quem sedibus imis
<arator apost. 2.405_405> Includunt comitante Sila(==SI-LA), uestigia quorum
<arator apost. 2.406> Ligno mersa cauo uinclis tenuere beatis.
<arator apost. 2.407> O felix de clade locus! Cui clara refulgent
<arator apost. 2.408> Lumina pro tenebris, in quo dedit esse perennem
<arator apost. 2.409> Nox antiqua diem; niueam translatus in aulam
<arator apost. 2.410_410> Ecclesiae cunctisque ferens modo dona salutis
<arator apost. 2.411> Quam bene carcer erat! Tota concurritur urbe
<arator apost. 2.412> Qui primus noua tecta petat quiue oscula figat
<arator apost. 2.413> Postibus et tacta sacretur parte cylindri.
<arator apost. 2.414> Iam nocturna quies per corpora serpere fessa
<arator apost. 2.415_415> Coeperat; exsiluit tellus imitata ruinam,
<arator apost. 2.416> Visceribus concussa suis, et claustra relaxans
<arator apost. 2.417> Mota uagatur humus, seruitque(==SERVITQVE) canentibus hymnum
<arator apost. 2.418> Tempestas famulata soli. Pro, quanta patescis
<arator apost. 2.419> A nullo superanda fides! Veniente periclo
<arator apost. 2.420_420> Poena fugit, geminoque metu discrimina crescunt,
<arator apost. 2.421> Vt perdant tormenta locum. Tremefactus ab alto
<arator apost. 2.422> Excutiens sua membra toro cum libera custos
<arator apost. 2.423> Cerneret antra necis, gladii mucrone retecto
<arator apost. 2.424> In iugulum uult ferre manum; sed non licet illi
<arator apost. 2.425_425> Paulo teste mori, cuius solamine uitam
<arator apost. 2.426> Repperit atque suo meruit de carcere solui;
<arator apost. 2.427> Descendensque domum sacris fomenta ministrat
<arator apost. 2.428> Vulneribus liquidamque parat sibi redditus undam
<arator apost. 2.429> Caelestem tacturus aquam; nam corda saluti
<arator apost. 2.430_430> Figere Paulus amans cunctos simul amne fluenti
<arator apost. 2.431> Diluit, aetherei patuit cui luminis ante
<arator apost. 2.432> Gratia non perimi, creuit post uita renasci.
<arator apost. 2.433> Blandiloquis olim capta est sermonibus Eua
<arator apost. 2.434> Deceptura uirum; nunc improbus ora puellae
<arator apost. 2.435_435> Qui tunc daemon agit repetensque ad crimina sexum
<arator apost. 2.436> De quo praedo fuit, multis uentura canendo
<arator apost. 2.437> Peccati conceptor erat; sed apostolus Adam
<arator apost. 2.438> Iam melior, caeleste leuans in imagine signum,
<arator apost. 2.439> Qui fuerat terrenus homo nec certa recepit.
<arator apost. 2.440_440> Nam fallit quod ab hoste uenit, metuamus ut omnes
<arator apost. 2.441> Hoc audire nefas nec corrumpamur amari
<arator apost. 2.442> Melle doli, si uera canat qui falsa ministrat.
<arator apost. 2.443> Ingeniis claras et linguis Paulus Athenas
<arator apost. 2.444> Ingreditur tumidamque feris conflictibus urbem
<arator apost. 2.445_445> Eloquio torrente premit, quem turba profari
<arator apost. 2.446> Doctisonis mirata modis "Quibus" inquit "ab oris
<arator apost. 2.447> Verborum fluit iste sator?" Plebs nescia Paulum
<arator apost. 2.448> Semina ferre uocat fruiturque errore magistro
<arator apost. 2.449> Vera loquens; namque hic fecundus in orbe uiator
<arator apost. 2.450_450> Ambulat atque colit, cuius labor omnibus instat,
<arator apost. 2.451> Vt crescat diuinus ager purgataque fructum
<arator apost. 2.452> Mens humana ferat, lolii ne sordeat herbis
<arator apost. 2.453> Quam segetes portare decet. Manus aemula cogit
<arator apost. 2.454> Ad proceres hunc ire simul, quibus edidit adstans:
<arator apost. 2.455_455>"Cecropidae, quos fama canit sermone diserto
<arator apost. 2.456> Gymnasiis uernare suis, ubi praesidet altus
<arator apost. 2.457> Sacrilegae nouitatis amor, uos cernimus aram
<arator apost. 2.458> Ignoto posuisse Deo, qui condidit astra,
<arator apost. 2.459> Qui pelagus terrasque dedit, quem uita parentem
<arator apost. 2.460_460> Vt moueamur, habet, cuius spiramus ab igne,
<arator apost. 2.461> Cuius imago sumus, de quo cecinere poetae
<arator apost. 2.462> Hinc hominum constare genus, quem praedico: "Cuncta
<arator apost. 2.463> Sanxit ab ore suo." Cur haec diuina uocatis
<arator apost. 2.464> Quae facitis uacuoque metu caeleste putatis
<arator apost. 2.465_465> Auxilium quod gignit humus? Natura metalli
<arator apost. 2.466> Visceribus iacet ima soli, quibus eruta sumit
<arator apost. 2.467> Ingenii fabricantis opem, seu numina templis
<arator apost. 2.468> Hinc ueniant seu uasa focis; sibi causa timori est
<arator apost. 2.469> Ars operata deos; Dominum super omnia fusum
<arator apost. 2.470_470> Claudere nemo potest paruisque artare figuris;
<arator apost. 2.471> Quod capitur minus est spatio capientis. In auro
<arator apost. 2.472> Materia est; opifex rerum non sustinet usum
<arator apost. 2.473> Quem simulant quos ipse creat. Quam dura luetis
<arator apost. 2.474> Crimina! Quam stultam sese sapientia uestra
<arator apost. 2.475_475> Iudicii est sensura die cum corpora Christus
<arator apost. 2.476> Surgere cuncta iubet tormentaque fine carebunt
<arator apost. 2.477> Vtque reos cruciet, seruat quos deuorat ignis!
<arator apost. 2.478> Sic caro iuncta Deo carnales expiat actus,
<arator apost. 2.479> Et commissa sibi coram hac examinat ultor
<arator apost. 2.480_480> Qua uoluit(==VOLUIT) moriente pati, quam funeris expers
<arator apost. 2.481> Viuificare uolens post tartara reddidit astris."
<arator apost. 2.482> Haec multos ad dona uocant. Dionysius ipse
<arator apost. 2.483> Primus in arce loci noua praemia iungit honori
<arator apost. 2.484> Complexusque fidem sic incipit esse sophista.
<arator apost. 2.485_485> O lupe, Paule, rapax! Dedit hoc benedictio Iacob
<arator apost. 2.486> Nomen habere tibi; quid iam remanebit in orbe
<arator apost. 2.487> Quod non ore trahas postquam sollertia Graia
<arator apost. 2.488> Cessit et inuictas in dogmate uincis Athenas?
<arator apost. 2.489> Cur Epicureus uel Stoicus impia soli
<arator apost. 2.490_490> Bella cient? Reserare opus est quo nomine multi
<arator apost. 2.491> Sectarum coiere greges. Vitam ambo beatam
<arator apost. 2.492> Elegere sequi, quam corpore diligit alter,
<arator apost. 2.493> Hic animi uirtute colit; dat et actio Pauli
<arator apost. 2.494> Ad uitam praecepta piam; sic themate iuncto
<arator apost. 2.495_495> Hi magis alternis soluerunt uocibus ora;
<arator apost. 2.496> Corporis atque animae commissus partibus exstat
<arator apost. 2.497> Plenus homo, sed nunc studiis diuersa sequentes
<arator apost. 2.498> Ambo uolunt quod neuter habet; uas lumine plenum
<arator apost. 2.499> Subdit utrumque Deo, "Video" clamans "caro menti
<arator apost. 2.500_500> Quam sit iniqua meae", rursusque salubriter infit
<arator apost. 2.501> Non propria de parte geri quod gratia donat.
<arator apost. 2.502> Hoc celebremus iter, uita est quia Christus et ipse
<arator apost. 2.503> Se uocat esse uiam, per se gradiamur ut ad se,
<arator apost. 2.504> Sanctaque ne pedibus posset cessare lucerna,
<arator apost. 2.505_505> Praeco datus fidei uestigia suggerit orbi.
<arator apost. 2.506> Attica discedens iam liquerat agmina Paulus
<arator apost. 2.507> Eloquiis superata piis bimarisque Corinthi
<arator apost. 2.508> Moenia iuncta petens populosam repperit urbem,
<arator apost. 2.509> Quae, licet alterni contingeret aequoris undas,
<arator apost. 2.510_510> Perpetuas sitiebat aquas; ibi Ponticus ille
<arator apost. 2.511> Aquila tunc praeceptor erat, uir plurima laudis
<arator apost. 2.512> Instrumenta gerens, cuius se Paulus amico
<arator apost. 2.513> Contulit hospitio sociam dignatus adire
<arator apost. 2.514> Artis amore domum; nam scenifactor uterque
<arator apost. 2.515_515> Pollebant operis studiis et dogmate Legis.
<arator apost. 2.516> Christus ait: "Nunc, Paule, doce; non obuiat ullus
<arator apost. 2.517> Me comitante tibi; quae sit mihi moenibus istis
<arator apost. 2.518> Turba uides; insiste loquens; ego pectora firmo."
<arator apost. 2.519> Ista monent nullos umquam de munere tardo
<arator apost. 2.520_520> Posse queri gratis quod dat clementia Christi.
<arator apost. 2.521> Tecta sub ambiguo lateat ne forte figura,
<arator apost. 2.522> Qua dabitur ratione canam: De nomine saepe
<arator apost. 2.523> Argumenta trahi documentaque maxima gigni
<arator apost. 2.524> Scripturae cecinere piae. Iuuat altius ergo
<arator apost. 2.525_525> Quaerere qui Paulo carus coniungitur hospes
<arator apost. 2.526> Factus in arte comes, sub cuius imagine causae
<arator apost. 2.527> Sic uocitatus erat qualiue decorus honore est
<arator apost. 2.528> Hac quoque parte placens: Aquilae natura fidelis
<arator apost. 2.529> Sponte gerit quod forma tenet; nam debilis aeuo
<arator apost. 2.530_530> Et declinatis senior iam uisibus ales
<arator apost. 2.531> Flammiuomo sub sole iacet pennasque grauatas
<arator apost. 2.532> Eius in igne fouet nocturnaque lumina pandit
<arator apost. 2.533> Atque oculos radiis ardentibus ingerit aegros
<arator apost. 2.534> Ad ueterem reditura diem; sic dona caloris
<arator apost. 2.535_535> Languida sumit auis, cuius de fomite uires
<arator apost. 2.536> Accipit et prisci reparat dispendia saecli;
<arator apost. 2.537> Cui ne sola forent quae feruidus incutit aestus
<arator apost. 2.538> Per laticum purganda uadum, ter mergitur undis
<arator apost. 2.539> Et senium deponit aquis iuuenemque decoris
<arator apost. 2.540_540> Effigiem de fonte leuat. Quis apertior actus
<arator apost. 2.541> Religionis erit? Cum ueri lumine Solis
<arator apost. 2.542> Tangimur, antiqui contagia soluimus aeui
<arator apost. 2.543> Accedente fide; lympha mox matre renati
<arator apost. 2.544> Conspicimur nouitate rudes; infantia rursus
<arator apost. 2.545_545> Fit recidiua seni, geminoque manantibus(==MA-NANTI-BUS) ortu
<arator apost. 2.546> Hic melior natalis adest. Bene conscius huius
<arator apost. 2.547> Alitis exempli, quem Spiritus egit opimam
<arator apost. 2.548> In cithara uersare manum, "Renouaberis" inquit
<arator apost. 2.549>"More aquilae"; qua lege datur sentire probatis
<arator apost. 2.550_550> Laude placere typi quod firmant cantica iusti.
<arator apost. 2.551> Nec uacat ars Pauli socio celebrata sub ipso
<arator apost. 2.552> Secreti uirtute boni; tentoria quippe
<arator apost. 2.553> Fortia mobilibus fabricabat in aggere tectis;
<arator apost. 2.554> Longius haec abiens peregrinus ubique uiator
<arator apost. 2.555_555> Erigit atque hiemes solesque his pellibus arcet.
<arator apost. 2.556> Nos quoque per culpam prima de sede repulsi
<arator apost. 2.557> Exilio mundi iacimur; uia reddita tandem
<arator apost. 2.558> Qua patriae repetamus iter; munimina nobis
<arator apost. 2.559> In castris sint, Paule, tuis, ne criminis imbres
<arator apost. 2.560_560> Tempestas mundana ferat scelerumque uapores
<arator apost. 2.561> Ignitus temptator agat; sub tegmine tali
<arator apost. 2.562> Tuta salus nullum discriminis excipit ictum
<arator apost. 2.563> Nec prostrata feri succumbit uiribus hostis.
<arator apost. 2.564> Mystica signa duces praemittunt laudibus artis:
<arator apost. 2.565_565> Pisces Petrus agens homines capit; aequoris hospes
<arator apost. 2.566> In sacris persistit aquis. Habitacula Paulus
<arator apost. 2.567> Dum terrena leuat, docet ut caelestia condat
<arator apost. 2.568> Factaque saepe manu nunc construit atria uerbo.
<arator apost. 2.569> Vlteriora sequens lustratis finibus arua,
<arator apost. 2.570_570> Conueniens Ephesum Paulus docet atque ibi quosdam
<arator apost. 2.571> Prospiciens adstare uiros, "An Spiritus almus
<arator apost. 2.572> Venerit his?" quaesitor ait; qui fonte Iohannis
<arator apost. 2.573> Se dudum maduisse ferunt; nam nominis huius
<arator apost. 2.574> Expertes hucusque trahi; quos flumine sacro
<arator apost. 2.575_575> Abluit et sanctus mox Spiritus ora repleuit
<arator apost. 2.576> Verborumque dedit solitis uirtutibus imbrem.
<arator apost. 2.577> Saepius arma mouent ista de parte profani
<arator apost. 2.578> Et bellare parant, quibus ut contraria possim
<arator apost. 2.579> Fundere tela loquens, tu nunc mihi largius ora,
<arator apost. 2.580_580> Spiritus alme, riga, sint ut tibi dogmata digna
<arator apost. 2.581> Quae dederis! Tu uocis iter, tu semita linguae,
<arator apost. 2.582> Tu dicture, ueni qui per tua munera semper
<arator apost. 2.583> Quod reddamus agis donique resuscipis usum!
<arator apost. 2.584> Nomine uenturi praecursor in orbe Iohannes
<arator apost. 2.585_585> Exhibuit baptisma suum Dominoque parauit
<arator apost. 2.586> Ipse uiam memorans cunctis baptisma futurum
<arator apost. 2.587> Post aliud, quod iure datur, quod trina potestas
<arator apost. 2.588> Illustrare solet; sed quod magis eligit huius
<arator apost. 2.589> Tangere Christus aquas, formam facit omnibus ad se
<arator apost. 2.590_590> Currere, fonte pio sacram ne deserat undam
<arator apost. 2.591> Vlterius mortale genus, quam corpore mundo
<arator apost. 2.592> Et Dominus dignatus erat cum diluit amnem
<arator apost. 2.593> Per famulum mergente Deo. Iam flumine tacto
<arator apost. 2.594> Discipulis hoc cessit opus, quos dogmata plures
<arator apost. 2.595_595> Baptizasse canunt; serui(==SERVI) cessare lauacrum
<arator apost. 2.596> Fas fuerat ueniente Dei praenuntius ex quo
<arator apost. 2.597> Dixerat ista prius; quo fecit tempore Iesus
<arator apost. 2.598> Iam plenum baptisma geri uelut ante Iohannes,
<arator apost. 2.599> Cur solitum propriumque daret? Quae regula Paulum
<arator apost. 2.600_600> Compulit ut Christi deberent fonte renasci.
<arator apost. 2.601> Quem non uenturum sed iam uenisse Iohannes
<arator apost. 2.602> Insinuans digito caelestem prodidit Agnum,
<arator apost. 2.603> Hunc peccata canens a cuncto tollere mundo.
<arator apost. 2.604> Quid geminum baptisma cupis simulare, profane?
<arator apost. 2.605_605> Dissona non iterant; repetitio rem tenet ipsam,
<arator apost. 2.606> Non aliam, bisque illa foret quae primitus esse
<arator apost. 2.607> Coepit et ipsa redit; nam cum discordet origo
<arator apost. 2.608> Principii finisque sequens, et singula dici
<arator apost. 2.609> Et patet esse semel, nulloque errore grauantur
<arator apost. 2.610_610> Quae collata simul possunt diuisa probari.
<arator apost. 2.611> Cum tamen haeretico nigredine plenus Auerni
<arator apost. 2.612> Polluitur quicumque lacu, si lumen habere
<arator apost. 2.613> Ecclesiae uult fonte piae, non cogit ad undam
<arator apost. 2.614> Nostra fides hunc ire iterum quia nomine trino
<arator apost. 2.615_615> Dogmata praua trahunt, nec qui sed quid dare possint
<arator apost. 2.616> Explorare solet positae quem uera fateri
<arator apost. 2.617> Instituere manus, solusque repellitur error
<arator apost. 2.618> In diuersa trahens quod Spiritus efficit unum.
<arator apost. 2.619> Hos etiam bis sex memorat Scriptura fuisse.
<arator apost. 2.620_620> O sacer et felix numeri modus! Agmine fuso
<arator apost. 2.621> Cum meruere cibi damnorum semine nasci,
<arator apost. 2.622> Iuris apostolici lata est tot gloria uasis.
<arator apost. 2.623> Iam sermone potens Ephesi conuerterat urbem
<arator apost. 2.624> Paulus, et aethereis fulgebat gloria signis.
<arator apost. 2.625_625> Cumque per innumeros nutarent saucia morbos
<arator apost. 2.626> Corpora (nec miseros operata refecerat aegros
<arator apost. 2.627> Artificum medicina manu) uelamina sacra
<arator apost. 2.628> Absentes petiere sibi, quibus adfuit ardens
<arator apost. 2.629> Vt caderet uapor ille fides finemque calori
<arator apost. 2.630_630> Altera flamma daret; semicinctia denique Pauli
<arator apost. 2.631> Atque ablata palam sudaria fusa per artus
<arator apost. 2.632> Languorum pressere focos, membrisque repostae
<arator apost. 2.633> Ad nihilum fluxere lues; uigor omnia curans
<arator apost. 2.634> Tactus erat, nullaeque domus a munere cessant
<arator apost. 2.635_635> Quod medica de ueste ferunt. Virtute sub ipsa
<arator apost. 2.636> Spirituum quoque turbo minax, uelut irrita fumi
<arator apost. 2.637> Pars per inane fugit, ne fabrica pulchra Creantis,
<arator apost. 2.638> Quae plasmata solo caelestis imaginis instar
<arator apost. 2.639> Traxit et auctoris speciem pro pignore gestat,
<arator apost. 2.640_640> Hospite sit polluta suo templumque decoris
<arator apost. 2.641> Inficiat praedonis odor. Quo tempore septem
<arator apost. 2.642> Iudaea de stirpe uiri noua proelia temptant.
<arator apost. 2.643> Sic prius affati: "Quem Paulus nomine Iesum
<arator apost. 2.644> Praedicat, hunc tibimet pariter proponimus et nos;
<arator apost. 2.645_645> Peruasum dimitte locum." Vox reddita contra,
<arator apost. 2.646>"Christus qui sit" ait, "qui Paulus" sentio; "nam uos
<arator apost. 2.647> Ignotos uitare licet". Cognosce furorem,
<arator apost. 2.648> Gens inimica, tuum; daemon regnare fatetur
<arator apost. 2.649> Quem uenisse negas, atque hoc conuinceris ipso
<arator apost. 2.650_650> Quo stimulante ruis, cui non datur ore placere
<arator apost. 2.651> Quod terrore mouet; contraria dicere uoto
<arator apost. 2.652> Causa Dei prohibet, quam lex comitatur amoris.
<arator apost. 2.653> Haec est uera fides. Quae tunc spectacula plebi
<arator apost. 2.654> Quamue triumphalem Domino uincente coronam
<arator apost. 2.655_655> Contigit inde geri, rabido cum murmure frendens
<arator apost. 2.656> Daemonis ira suis bene noxia rumpit amictus
<arator apost. 2.657> Dissecat et facies fugiuntque pericula uicti
<arator apost. 2.658> Nudaque praecipiti conuertunt terga pauore!
<arator apost. 2.659> Quid, Iudaea ferox, iam non de clade timebis,
<arator apost. 2.660_660> Quae socio sic hoste peris, cui criminis auctor
<arator apost. 2.661> Punitorque idem est, ne sit te iudice pulsus,
<arator apost. 2.662> Qua simul est peccante reus? Mox fama per urbem
<arator apost. 2.663> Sparsit ubique uolans et daemonis edere uocem
<arator apost. 2.664> Quod uirtus est summa Dei. Concurrere gaudent
<arator apost. 2.665_665> In latices intrare pios maculasque uetustas
<arator apost. 2.666> Fonte lauare nouo sanctisque nitescere lymphis,
<arator apost. 2.667> E quibus una datur simul insons omnibus aetas.
<arator apost. 2.668> Ast alii magicis ponunt incendia libris,
<arator apost. 2.669> Vt mereantur aquas, et uitant ignibus ignes.
<arator apost. 2.670_670> Ardua flamma nimis, cuius super aera fulgor
<arator apost. 2.671> Euolat et caelum tales petiere fauillae.
<arator apost. 2.672> Quinquaginta etiam pretium posuere libellis
<arator apost. 2.673> Milia nummorum quoniam meruere nocentes
<arator apost. 2.674> Sic abolere nefas. Huius haec causa figurae est:
<arator apost. 2.675_675> Lege sacer numerus delicta resoluit, ut olim
<arator apost. 2.676> Diluit in toto Dauid sua crimina Psalmo(==SALMO)
<arator apost. 2.677> Contractusque fugat; nam quinquagesimus annus
<arator apost. 2.678> Cum Iubilaeus adest, proprii distractio ruris
<arator apost. 2.679> Antiquo donatur hero; seruire coactos
<arator apost. 2.680_680> Libertas amissa petit; mala debita laxat
<arator apost. 2.681> Creditor, et limen patriae uetus aspicit exul.
<arator apost. 2.682> Quinquaginta etiam cubitis distenditur arca,
<arator apost. 2.683> Quae depressa uadis atque aequore tuta salutem
<arator apost. 2.684> Sub numero pietatis agit seruataque crescit
<arator apost. 2.685_685> Per spatii parcentis opem, quia Christus ubique
<arator apost. 2.686> Condidit Ecclesiam uenia fabricante capacem,
<arator apost. 2.687> Quae sic coepta fretis latissima funditur aruis.
<arator apost. 2.688> Infelix Ephesi Demetrius arte locabat
<arator apost. 2.689> Sacrilegis delubra locis argentea suetus
<arator apost. 2.690_690> Soluere uota suae pretio maiore Dianae;
<arator apost. 2.691> Cedere cuncta uidens prisci monumenta furoris
<arator apost. 2.692> Ingemit et uanas his uocibus excitat iras:
<arator apost. 2.693>"Non pudet, o socii, nostram cecidisse Dianam
<arator apost. 2.694> Quam mundi suspexit honor? Mortalibus ultra
<arator apost. 2.695_695> Quae speranda salus si non per saecula possunt
<arator apost. 2.696> Fine carere dei? Quae nunc simulacra sacellis,
<arator apost. 2.697> Quae poterunt dare tura focis? Quos aduena Paulus
<arator apost. 2.698> Territat et quicquid gerimus pro nomine diuum
<arator apost. 2.699> Muta metalla uocat, quorum discedit ab urbe
<arator apost. 2.700_700> Religio pulsique fugam petiere Penates.
<arator apost. 2.701> Hei mihi, iam uideo subitis lapsura ruinis
<arator apost. 2.702> Condita fana diu, templi quoque nobilis aedem
<arator apost. 2.703> In cineres stragemque dari! Quam prendimus arcem
<arator apost. 2.704> Quamue tenemus opem, quibus interclusa facultas
<arator apost. 2.705_705> Est operum crimenque foret fecisse Dianam?
<arator apost. 2.706> Pergite! Tempus adest. Labor ultimus omnia secum.
<arator apost. 2.707> Si desperat, habet; sola est uia uincere uictis
<arator apost. 2.708> Formidare nihil; restat sors certa triumphi
<arator apost. 2.709> Pro superis mouisse manus. Insurgite telis,
<arator apost. 2.710_710> Et, quam uota deam celebrant, hanc arma reposcant!"
<arator apost. 2.711> His dictis plebs mota fremit, magnamque Dianam
<arator apost. 2.712> Communi clamore uocant, ac praepete cursu
<arator apost. 2.713> Itur in obscenum cum seditione theatrum.
<arator apost. 2.714> Non alio decuit causas meritumque Dianae
<arator apost. 2.715_715> Lasciuos tractare foro; capit area turpis
<arator apost. 2.716> Concilii deformis opus; tamen impetus amens
<arator apost. 2.717> Fluxit ut in uacuas oculis qui labitur auras
<arator apost. 2.718> Nullaque dispersus retinet uestigia fumus.
<arator apost. 2.719> O miseranda manus! Cui tu praestare laboras
<arator apost. 2.720_720> Perpetuam cur esse putas? Te teste sacellis
<arator apost. 2.721> Eruitur fugitiua suis. Quo iure pauescis,
<arator apost. 2.722> Qua pereunte doles caeloque adiungere temptas
<arator apost. 2.723> Quam terris remanere negas? Nunc ordo figurae
<arator apost. 2.724> Explorandus erit latebrisque uidendus apertis:
<arator apost. 2.725_725> Dicitur e solo Demetrius atria demens
<arator apost. 2.726> Argento posuisse deae, cum plura capaci
<arator apost. 2.727> Protulerit natura sinu quibus ista metallis
<arator apost. 2.728> Fingeret, ut fusis animantur uultibus aera
<arator apost. 2.729> Ingeniique manus promittunt uiuere cautes.
<arator apost. 2.730_730> Quod si sanctiloquos uoluamus ab ordine libros,
<arator apost. 2.731> Inueniemus iter, puris quia sensibus aurum
<arator apost. 2.732> Comparat, argentum nitidis Scriptura loquelis.
<arator apost. 2.733> Nam Psalmus licet ista canat; tamen, inclite Moyses(==MO.YSES),
<arator apost. 2.734> Altius hoc memoras populo cum talia dictas:
<arator apost. 2.735_735>"Aurum atque argentum templorum ferte decori."
<arator apost. 2.736> Quod iacet interius menti non dura metalli
<arator apost. 2.737> Materies sub corde latet, sed apertius illud
<arator apost. 2.738> Exagitat quod Christus amat; mens obtulit aurum
<arator apost. 2.739> Cui fuerit pretiosa fides, pariterque ministrat
<arator apost. 2.740_740> Argentum cui uoce sonant bona tympana cordis,
<arator apost. 2.741> Vt Dominum duo iuncta colant: de pectore sensus,
<arator apost. 2.742> De sermone sonus; sic aurum dogmata Legis
<arator apost. 2.743> Argentumque petunt hoc ad pia templa parari.
<arator apost. 2.744> Nos, quia templa sumus si crimina cuncta recedant,
<arator apost. 2.745_745> Praescia uerba monent, quod apostolus ipse reuelat.
<arator apost. 2.746> Corde salus credentis erit confessio uoce.
<arator apost. 2.747> Sacrilego res una fuit: Demetrius aedes
<arator apost. 2.748> Condidit argento, cuius facundia mouit
<arator apost. 2.749> Hos animos, ut norma probet sine iudice sensu
<arator apost. 2.750_750> Numina uana coli nec de uirtute uenire
<arator apost. 2.751> Pectoris istud opus, cui pars haec sola dicatur
<arator apost. 2.752> Quae rationis inops nudam serit ore loquelam.
<arator apost. 2.753> Tu quoque signa ferens titulos in carmine nostro,
<arator apost. 2.754> Troia, repone tuos et laudibus adde triumphos,
<arator apost. 2.755_755> Qui magis ex uero fulgent tibi clarius actu
<arator apost. 2.756> Quam quae pomposo reboant tua bella cothurno.
<arator apost. 2.757> Lingua colona Dei cum semina feta saluti
<arator apost. 2.758> Spargeret, in seram produxit tempora noctem
<arator apost. 2.759> Plus animis factura diem; micuere coruscae
<arator apost. 2.760_760> Lampades, ut uerbi lucerent igne fideles.
<arator apost. 2.761> Solus ab excubiis uiuacibus Eutychus exul
<arator apost. 2.762> Mersa sopore graui commisit membra fenestrae.
<arator apost. 2.763> O male parta quies! O semper dedita somno
<arator apost. 2.764> Pectora, nuda bono! Quantis patet ille ruinis
<arator apost. 2.765_765> Quem nox sola tenet numquamque resuscitat aegrum
<arator apost. 2.766> Ad meliora caput! Nescit uigilare periclo
<arator apost. 2.767> Qui patitur dormire Deo. Quid inane fenestrae
<arator apost. 2.768> Quaeris, adulte, chaos quidue hac in parte quiescis
<arator apost. 2.769> Qua ruiturus eris? Res est inimica saluti
<arator apost. 2.770_770> Pendula celsa sequi furtiuaque somnia prono
<arator apost. 2.771> Carpere uelle toro; poteras meliore cubili
<arator apost. 2.772> In uerbo recubare Dei Pauloque monente
<arator apost. 2.773> Eius uelle aditum cui limine peruia recto
<arator apost. 2.774> Ianua nomen inest, per quam de fonte leuatae
<arator apost. 2.775_775> Ad uitam gradiuntur oues; hanc quaerite cuncti
<arator apost. 2.776> Si rabidas fauces cura est morsusque cruentos
<arator apost. 2.777> Euitare lupi, cuius lacerabitur ore
<arator apost. 2.778> A pastore fugax qui sparsos uocibus agnos
<arator apost. 2.779> Euocat atque gregem propria de morte redemptum
<arator apost. 2.780_780> Non sinit insidiis et amari uulnere dentis
<arator apost. 2.781> Rursus ab hoste capi. Maesto sonuere tumultu
<arator apost. 2.782> Atria; concurrit gemitu miserata frequenti
<arator apost. 2.783> Turba uidere locum qui funere tristis acerbo
<arator apost. 2.784> Laetitiam facturus erit; cui Paulus adhaerens
<arator apost. 2.785_785> Pectore "uiuit" ait; quam uocem uita secuta est,
<arator apost. 2.786> Morsque repulsa fugit. Quantum tua, Christe, potestas
<arator apost. 2.787> In famulis operata facit! Tu redditus astris
<arator apost. 2.788> Aequalisque Patri de maiestate perenni
<arator apost. 2.789> Iura superna regis. Sed quod caro corpore matris
<arator apost. 2.790_790> Virginis orta tibi regnum spoliauit Auerni
<arator apost. 2.791> Viuaque de proprio reuocasti membra sepulcro
<arator apost. 2.792> Teque probans uoluisse(==VOLUISSE) mori qua parte resurgis
<arator apost. 2.793> Et qua natus eras tam ferrea uincula soluis,
<arator apost. 2.794> Lux aliis alterna redit te auctore simulque
<arator apost. 2.795_795> Exemplo donata tuo, qui subdita dudum
<arator apost. 2.796> Cogis et electis succumbere Tartara seruis.
<arator apost. 2.797> Interea felix surgit de morte cadauer
<arator apost. 2.798> Et meliore uia tria per cenacula sospes
<arator apost. 2.799> Ducitur ad Paulum, cuius conspectibus insons
<arator apost. 2.800_800> Coepit adesse puer uitae iam dignus honore
<arator apost. 2.801> Cum leti conuertit iter. Quae gloria facti
<arator apost. 2.802> Instruit ad ueterem causas aperire figuram:
<arator apost. 2.803> Fulta tribus cameris Noe describitur arca
<arator apost. 2.804> Ecclesiae documenta gerens; stetit ordine primae
<arator apost. 2.805_805> Pars hominum, pecudesque gradum tenuere secundae,
<arator apost. 2.806> Tertia sors addicta feris; quae cuncta per undas
<arator apost. 2.807> Arca quadrata tulit, uelut in baptismate fontis
<arator apost. 2.808> Omnibus est nunc una salus, sed moribus unus
<arator apost. 2.809> Non ualet esse locus; nam nidos fertur in illa
<arator apost. 2.810_810> Aedificasse Noe, quem Iustum dicit Hebraeus
<arator apost. 2.811> Et Requiem, quod Christus inest, qui diuidit aequus
<arator apost. 2.812> Praemia certa suis. Quisquis uirtutis amator,
<arator apost. 2.813> Iungitur alta petens Noe; stat proximus infra
<arator apost. 2.814> Ingenio breuiore minor; sors dedita saeuis
<arator apost. 2.815_815> Tartareum tenet ima sinum. Sic Eutychus ergo
<arator apost. 2.816> Prima parte cadens inferni perditus oris
<arator apost. 2.817> Haesit et humana uacuus ratione ferarum
<arator apost. 2.818> Coepit habere locum; cui postquam pectore Paulus
<arator apost. 2.819> Incubuit uerbumque suum sapientia fudit,
<arator apost. 2.820_820> Ore leuans animam carnali lege peremptam,
<arator apost. 2.821> Ad Dominum de morte redit, quod Epistola clamat:
<arator apost. 2.822>"Qui dormis, iam surge citus!" rursusque perurget:
<arator apost. 2.823>"Teque uigil de morte leua!" Super ardua trina
<arator apost. 2.824> Promeruit iam stare puer, quia dogmate trino
<arator apost. 2.825_825> Comperit aeternae quae sit substantia uitae.
<arator apost. 2.826> Iamque peragratis Paulus stationibus orbis
<arator apost. 2.827> Ad Solymam uenturus erat, quo Spiritus illum
<arator apost. 2.828> Pergere saepe monet; cupiens in litore noto
<arator apost. 2.829> Perpetuum memorare uale, simul undique sacros
<arator apost. 2.830_830> Euocat has reddens caro de pectore uoces:
<arator apost. 2.831>"O dilecta manus quae Christi militat armis!
<arator apost. 2.832> O summo plebs nata Deo! Meministis amoris
<arator apost. 2.833> Et studii documenta mei; gentilia promptus
<arator apost. 2.834> Agmina Iudaicosque tuli sine fine furores,
<arator apost. 2.835_835> Vt uitae praecepta darem nullumque lateret
<arator apost. 2.836> In populo narrata fides. A sanguine uestro
<arator apost. 2.837> Mundus semper ero nec debitor oris auari
<arator apost. 2.838> Clausa talenta luam sterilemque in semine uerbi
<arator apost. 2.839> Ieiunus culpabit ager; uos conuenit inde
<arator apost. 2.840_840> Vsuram praestare piam cum uenerit Auctor,
<arator apost. 2.841> Qui meriti discussor erit seruosque reposcet
<arator apost. 2.842> Mensurae crementa suae. Mihi germina ferre
<arator apost. 2.843> Sensibus ardor erat, quae passim credita sulcis
<arator apost. 2.844> Sparsimus; at fructus tenues mala terra dolebit.
<arator apost. 2.845_845> Vado uidere crucis uenerandam gentibus urbem,
<arator apost. 2.846> Quo me iussa uocant; uarii luctamen agonis
<arator apost. 2.847> Hic dabitur certare mihi, nam cuncta subibit
<arator apost. 2.848> Qui cursum complere uolet; mitissima sors est
<arator apost. 2.849> Poenarum quas uota gerunt regnique facultas
<arator apost. 2.850_850> Perpetuo pro rege pati. Seruate, ministri,
<arator apost. 2.851> Ecclesiam Christi, pretium quam sanguine nobis
<arator apost. 2.852> Fecit in orbe suo; famuli retinere laborent
<arator apost. 2.853> Quod Dominus de morte dedit. Non cernitis ultra
<arator apost. 2.854> Iam faciem uultusque meos; uigilantius, oro,
<arator apost. 2.855_855> Commissos lustrate greges, quia dente rapaci
<arator apost. 2.856> Conuenient ad ouile lupi; custodia peccat,
<arator apost. 2.857> Cum spoliis si raptor eat; pastoris inertis
<arator apost. 2.858> Fraude perit quod praedo capit. Sed et acrior hostis
<arator apost. 2.859> Intus erit, grauiusque malum discordia portat
<arator apost. 2.860_860> Quae uulnus sub pace creat; ne cedite duris;
<arator apost. 2.861> Virtuti damnosa quies, nullumque coronat
<arator apost. 2.862> In stadio securus honor; sua gloria forti
<arator apost. 2.863> Causa laboris erit, rarusque ad praemia miles
<arator apost. 2.864> Cui pax sola fuit; uictoria semen ab hoste
<arator apost. 2.865_865> Accipit; hinc oritur. Dominus plantaria uestra
<arator apost. 2.866> Fecundare ualet, qui per sua dona uenire
<arator apost. 2.867> Ad sua dona facit quodque adiuuat ipse ministrat.
<arator apost. 2.868> Non ego diuitias luxu fallente superbas
<arator apost. 2.869> Alterna mercede tuli nec munera sumpsi
<arator apost. 2.870_870> Vos potius quam uestra petens; me scitis ut istae
<arator apost. 2.871> Cum sociis pauere manus. Assuescite gazas
<arator apost. 2.872> In lucis proferre uias operumque locare
<arator apost. 2.873> Thesauros in sede poli; nil proderit aurum
<arator apost. 2.874> Defossis quaesisse locis, si claudat auarus
<arator apost. 2.875_875> Quod celabat humus; quod non in paupere surgit,
<arator apost. 2.876> In tellure iacet caecoque reuoluitur antro
<arator apost. 2.877> Obscura peccante manu; laxate supernis
<arator apost. 2.878> Corda, precor, monitis, neque respuat ullus egeno
<arator apost. 2.879> Tecta parare gregi, quo suscipit hospite Christum."
<arator apost. 2.880_880> Sic postquam fatus dedit oscula, cum simul orans
<arator apost. 2.881> Flexit in arua genu strictique doloribus omnes
<arator apost. 2.882> Ad lacrimas fluxere pias longeque per undas
<arator apost. 2.883> Obtutu comitante sequi meruere carinam;
<arator apost. 2.884> Dumque per oppositas extendunt lumina nubes,
<arator apost. 2.885_885> Additur in pelagus oculis uia, raptaque flabris
<arator apost. 2.886> Puppis adhuc nota est et mulcet imagine mentes,
<arator apost. 2.887> Affectuque animi crescit mensura uidendi.
<arator apost. 2.888> Sed quod ait: "Tribus haec annis praecepta saluti
<arator apost. 2.889> Nocte dieque dedi", patet hac ratione figura:
<arator apost. 2.890_890> Qui canit Ecclesiae tria dogmata saepius edit
<arator apost. 2.891> Historicum, morale sonans, typicumque uolumen.
<arator apost. 2.892> Sic etenim ternas capiunt sex uasa metretas,
<arator apost. 2.893> Quae ueteri de Lege nouo rubuere liquore.
<arator apost. 2.894> Forma sacrificii perfecti prisca canistro
<arator apost. 2.895_895> Tres panes offerre iubet; quibus additur illud
<arator apost. 2.896> Discipulis quod Christus ait iam nocte roganti
<arator apost. 2.897> Tres panes debere dari; nox ista profecto est
<arator apost. 2.898> Mundus, ut, hic si quis uerbi desideret escas,
<arator apost. 2.899> Exhibeas, quaesite, dapes doceasque uolentem
<arator apost. 2.900_900> Quod Pater et Natus, quod sanctus Spiritus unus
<arator apost. 2.901> Sit Deus et numerum triplicat substantia simplex.
<arator apost. 2.902> Nec semel hoc pia iussa canunt. "Angariat" inquit
<arator apost. 2.903>"Te quicumque petens ut pergas praeuius unum,
<arator apost. 2.904> Cetera uade simul duo milia." Nonne uidentur
<arator apost. 2.905_905> Hoc mandata loqui: Si quis te consulit errans
<arator apost. 2.906> Ignarusque uiae, quid sit Deus edere malis,
<arator apost. 2.907> Prode Patrem, subiunge libens, quod Filius et quod
<arator apost. 2.908> Spiritus est almus, numero tres et tamen unus.
<arator apost. 2.909> Hinc Iudaea uacans, sterilis quae dicitur arbor,
<arator apost. 2.910_910> Expectata tribus fructum non attulit annis,
<arator apost. 2.911> Quod triplici spernens tractare uolumina sensu
<arator apost. 2.912> In fidei numeris nescit dare munera Christo.
<arator apost. 2.913> Nobile iam templum Salomonis Paulus adire
<arator apost. 2.914> Coeperat et ueteris sollemnia reddere Legis.
<arator apost. 2.915_915> Corripit hunc Iudaea manus rabidoque tumultu
<arator apost. 2.916> Conclamant necis esse reum, sed in arma tribunus
<arator apost. 2.917> Euolat et uinctum geminis iubet esse catenis.
<arator apost. 2.918> Quae tamen astrictis incumbunt dura lacertis
<arator apost. 2.919> Non animum tormenta ligant, quod Epistola Pauli
<arator apost. 2.920_920> Lumine plena canit uinciri posse ministros,
<arator apost. 2.921> Vinciri non posse fidem, uerbumque tenere
<arator apost. 2.922> Suppliciis non esse datum. Gradibusque sub ipsis
<arator apost. 2.923> Constitit Hebraeo plebi sermone locutus:
<arator apost. 2.924>"O fratres patresque uiri! Me nostis in oris
<arator apost. 2.925_925> His uenisse rudem; doctrinae deditus omni
<arator apost. 2.926> Legis amore fui; uobis modo testibus utor,
<arator apost. 2.927> Quorum scripta ferens ardebam caede Damasci
<arator apost. 2.928> Christicolas punire greges et finibus orbis
<arator apost. 2.929> Hanc prohibere fidem. Sed non mortalia possunt
<arator apost. 2.930_930> Auctori certare suo. Descendit ab astris
<arator apost. 2.931> Lux oculos clausura meos, et ab igne corusco
<arator apost. 2.932> Aucta dies latuit, caligantesque tenebrae
<arator apost. 2.933> Orbibus incumbunt, quarum mihi tempore creuit
<arator apost. 2.934> Adueniens cum nocte iubar. Discernere causas
<arator apost. 2.935_935> Euentus post facta solet; bene uidimus umbras,
<arator apost. 2.936> Vsuri iam Sole nouo. Sed et auribus haesit
<arator apost. 2.937> Clamor ab ore Dei; repetito nomine Saule
<arator apost. 2.938> Me Christus terrore quatit, ne signifer ultra
<arator apost. 2.939> Auderem bellare sibi. Quo iure negabo
<arator apost. 2.940_940> Quo feriente cado, cuius de munere pronus
<arator apost. 2.941> Attollor meliore uia perque ardua surgo
<arator apost. 2.942> Sublimisque sequor felicia dona ruinae!
<arator apost. 2.943> Iam satis, o ciues, crudelia mouimus arma.
<arator apost. 2.944> Nil dubium pars illa docet quae teste beata
<arator apost. 2.945_945> Fungitur hoste suo. Quid adhuc libet esse nocentes?
<arator apost. 2.946> De tenebris lucete meis cui fontis ab undis
<arator apost. 2.947> Est uisum largita fides et mortis imago
<arator apost. 2.948> Viuere coepit aquis." Heu! Numquam saxea tellus
<arator apost. 2.949> Seminibus fecunda suis, uacuique laboris
<arator apost. 2.950_950> Qui sterilem patiuntur humum. "Post denique Iesus
<arator apost. 2.951> Haec mihi uisus ait: "Procul, hac procul urbe relicta
<arator apost. 2.952> Pergere, Saule, para; non est tibi credula nostri
<arator apost. 2.953> Nominis; ad gentes potius cane uerba salutis.""
<arator apost. 2.954> Protinus hanc uocem querulae rapuere phalanges;
<arator apost. 2.955_955> Proiciunt uestes ac puluere longius acto
<arator apost. 2.956> Ventosa leuitate fremunt, uarioque fragore
<arator apost. 2.957> Personat in Pauli rabidum discrimina uulgus.
<arator apost. 2.958> O Iudaea nocens! Auctorem perdere uitae
<arator apost. 2.959> Cum cuperes, sic dicta dabas; fuit optio linqui
<arator apost. 2.960_960> Quem uelles clamosa tibi, sed ab ore cruento
<arator apost. 2.961> Triste petis malesuada nefas et gaudia Paschae
<arator apost. 2.962> Electo latrone colis geminasque furorem
<arator apost. 2.963> Saeua pio, placata reo. Certamine cuncto
<arator apost. 2.964> Te spolias uacuamque locas cum durior ipsis
<arator apost. 2.965_965> In Stephanum tormenta iacis, deponis amictum
<arator apost. 2.966> Et nunc ueste cares, primi quia poena parentis
<arator apost. 2.967> Est cognata tibi ueterisque in corpore portas
<arator apost. 2.968> Transgressoris onus, contraria fontis honori
<arator apost. 2.969> Ne renoueris aquis. Adam sub criminis ortu
<arator apost. 2.970_970> Cognouit quod nudus erat, documentaque noxae
<arator apost. 2.971> Hinc misero patuere suae; te mortis origo
<arator apost. 2.972> Crebra subit, cui plena malis interserit ira
<arator apost. 2.973> Bis habitum quem culpa creat. Iam bella tribunus
<arator apost. 2.974> Vocibus his ardere uidens fera uincula Paulo
<arator apost. 2.975_975> Addidit et castris torquendum misit iniquis.
<arator apost. 2.976> Nota querela locis ut sit superanda canemus:
<arator apost. 2.977> Paulus gesta loquens socios ibi lumina dudum
<arator apost. 2.978> Conspexisse suos, uocem tamen auribus illam
<arator apost. 2.979> Non hausisse refert; at tunc, quo tempore caecus
<arator apost. 2.980_980> Decidit, et uocem comites audisse leguntur.
<arator apost. 2.981> Sic uariat narrantis opus. Sed utrumque necesse est
<arator apost. 2.982> Concinat haud dubium; nam tunc audisse feruntur,
<arator apost. 2.983> Accepisse sonum, nunc non audisse profecto.
<arator apost. 2.984> Haec rationis erit simplex uia: Iure negatur
<arator apost. 2.985_985> Vox quoniam confusa loqui, neque creditur illud
<arator apost. 2.986> A sermone dari quod non in pectore condit
<arator apost. 2.987> Accipiens; dubia tantum stimulatus ab aure
<arator apost. 2.988> Ambiguusque fragor solas diuerberat auras;
<arator apost. 2.989> Sic audisse simul, sic non audisse leguntur;
<arator apost. 2.990_990> Altera pars sonitus, certae est pars altera uocis,
<arator apost. 2.991> Et fert atque refert geminam res una figuram.
<arator apost. 2.992> Agmina supplicii feruentia corpore Pauli
<arator apost. 2.993> Poenarumque graues euoluere uersibus iras
<arator apost. 2.994> Causa monet, sed lingua pauet. Fugiamus ab ista
<arator apost. 2.995_995> Parte, dolor, ueritique nefas tam triste premamus
<arator apost. 2.996> Eloquium, ne forte legens sua fletibus ora
<arator apost. 2.997> Compleat et largis humescat pagina guttis.
<arator apost. 2.998> Nec tamen haec poterant animos satiare cruentos;
<arator apost. 2.999> Ardet amor scelerum cupiuntque in sanguine Pauli
<arator apost. 2.1000_1000> Sacrilegas uersare manus. Quae dura malorum
<arator apost. 2.1001> Vota! Quater deni uesanae stirpis alumni
<arator apost. 2.1002> Imposuere sibi non ullum sumere potum
<arator apost. 2.1003> Primitus atque cibum quam parta caede daretur;
<arator apost. 2.1004> Hinc magis esse dapes. O pallida cordis imago!
<arator apost. 2.1005_1005> Pocula sunt, Iudaea, tibi meliora cruoris
<arator apost. 2.1006> Quam laticis, nullasque uolens contingere mensas
<arator apost. 2.1007> Esuris ad facinus saturamque cadauere iusti
<arator apost. 2.1008> Quaeris habere famem. Non haec ieiunia Moyses(==MO.YSES)
<arator apost. 2.1009> Condidit exemplo tot consummata diebus,
<arator apost. 2.1010_1010> Vt memoras, quot tela moues; totque inspicis annis
<arator apost. 2.1011> Secretas patuisse uias ubi diuite nimbo
<arator apost. 2.1012> Fluxerunt de rore cibi rupisque uicissim
<arator apost. 2.1013> Arida fudit aquas, in quo meruere parentes
<arator apost. 2.1014> Diuina bonitate frui donisque supernis
<arator apost. 2.1015_1015> Enutrire animas. Numero crudelis ab ipso
<arator apost. 2.1016> Tu saeuire uenis pollutaque foedera iungis
<arator apost. 2.1017> Agminis, ut plures faciat mors una nocentes.
<arator apost. 2.1018> Comperit haec Lysias Pauli uulgante propinquo
<arator apost. 2.1019> Quoue parent aduersa loco; monet ocius ergo
<arator apost. 2.1020_1020> Clam sua iussa tegi noctisque in tempore cautus
<arator apost. 2.1021> Obscurum praeuenit opus lectisque maniplis
<arator apost. 2.1022> Imperat ut tuto Paulum comitentur honore.
<arator apost. 2.1023> Gloria de meritis a te, delator honeste,
<arator apost. 2.1024> Non aliena foret, quodque est ad praemia rarum,
<arator apost. 2.1025_1025> Proditione places; nec te constantia laedit
<arator apost. 2.1026> Quam sceleri seruare times; in crimine uirtus
<arator apost. 2.1027> Crimen erit, cumque ad facinus sociantur iniqui,
<arator apost. 2.1028> Est ibi culpa fides, quam tunc in laudibus ornat
<arator apost. 2.1029> Verus honor cum causa pia est. Stipantibus armis
<arator apost. 2.1030_1030> Caesaream mox Paulus adit, quo turba cucurrit
<arator apost. 2.1031> Rhetore fulta suo, qui praesidis aure potitus
<arator apost. 2.1032> Irrita uerba dedit. Contra sic denique Paulus
<arator apost. 2.1033>"Optime praeses", ait "dudum te nouimus omnes
<arator apost. 2.1034> Iustitiae documenta sequi comitemque modestam
<arator apost. 2.1035_1035> Consiliis hanc esse tuis quae gratia suadet
<arator apost. 2.1036> Fidere nec dubium tali sub iudice fari.
<arator apost. 2.1037> Non Legis templique pium uiolauimus usum
<arator apost. 2.1038> Nec sermone uago populares mouimus auras.
<arator apost. 2.1039> Vrbibus ex Asiae uenientes soluere dona
<arator apost. 2.1040_1040> Coepimus ad purum semper spectantia uotum.
<arator apost. 2.1041> Quis, rogo, liber erit si res facit ista nocentem?
<arator apost. 2.1042> Eloquor haud metuens (neque enim discrimina nouit
<arator apost. 2.1043> Formidare fides) audent quam dicere sectam
<arator apost. 2.1044> Luminis esse uiam nec discordare nouellis
<arator apost. 2.1045_1045> Iura uetusta patrum; fas est modo credere cunctos
<arator apost. 2.1046> Corpora de tumulis iam posse resurgere postquam
<arator apost. 2.1047> Detulit inde suum qui condidit omnia Christus."
<arator apost. 2.1048> Obstupuit Felix amisso nomine, uincla
<arator apost. 2.1049> Quem faciunt aliena reum quorum obice Paulus
<arator apost. 2.1050_1050> Stringitur et Festi seruatur praesidis anno.
<arator apost. 2.1051> Linquimus hic, nimium ne gaudia nostra morentur
<arator apost. 2.1052>(Ad Latium iam, Paule, ueni!) certamina crebro
<arator apost. 2.1053> Quae fuerint agitata foro quantique legantur
<arator apost. 2.1054> Iudaici fluxisse doli; nam talia Paulus
<arator apost. 2.1055_1055>"Caesaris ad solium uos prouoco; Caesaris" inquit,
<arator apost. 2.1056>"Appello Romanus opem". Cui Festus: "Abibis,
<arator apost. 2.1057> Vt cupis, Augusti citius uisure tribunal."
<arator apost. 2.1058> Non stimulante metu fugiens discrimina Paulus
<arator apost. 2.1059> Iudicii uitauit onus; mens anxia semper
<arator apost. 2.1060_1060> Pro uita meliore mori; sed muneris auctor
<arator apost. 2.1061> Praeconi testique suo iam dixerat olim
<arator apost. 2.1062> Quod Romam uenturus erat. Clementia Iesu
<arator apost. 2.1063> Omnibus in terris fidei sitientibus haustum
<arator apost. 2.1064> Pocula dat de uase suo cunctosque rigari
<arator apost. 2.1065_1065> Multifluo sermone iubet, meruitque uenustas
<arator apost. 2.1066> Nominis occidui de lumine crescere uerbi.
<arator apost. 2.1067> Soluerat Eoo classem de litore uector
<arator apost. 2.1068> Austri nactus opem, cuius spiramine laeta
<arator apost. 2.1069> Crebrescente uia uelique patentibus alis
<arator apost. 2.1070_1070> Aequora findebat puppis. Sed mite quid umquam
<arator apost. 2.1071> Ventorum tenuere doli? Mox flatibus Euri
<arator apost. 2.1072> Rupta quies pelagi, tumidisque incanduit undis
<arator apost. 2.1073> Caerulei pax ficta maris; furit undique pontus
<arator apost. 2.1074> Attollensque suas irato gurgite moles
<arator apost. 2.1075_1075> Denegat abreptae uestigia certa carinae,
<arator apost. 2.1076> Quae suspensa polis deiectaque iungitur aruis
<arator apost. 2.1077> Terrarum caelique sequax. Caret artis amicae
<arator apost. 2.1078> Praesidiis manus apta rati, gelidoque pauore
<arator apost. 2.1079> Deponunt animos nigroque sub aere caeci
<arator apost. 2.1080_1080> Naufragium iam iamque uident, clausoque profundo
<arator apost. 2.1081> Mortis imago patet. Vastas percurrere syrtes
<arator apost. 2.1082> Historica ratione uocor lacerosque rudentes
<arator apost. 2.1083> Et claui fragmenta sequi, sed non ego linguam
<arator apost. 2.1084> Tam fragilem committo uadis rapidasque procellas
<arator apost. 2.1085_1085> Aufugiam temptare diu, ne forte canenti
<arator apost. 2.1086> Obruat exiguam uiolentior unda loquelam.
<arator apost. 2.1087> Tangere pauca refert; tutas conabor arenas:
<arator apost. 2.1088> Praeuia fluctiuagae latuerunt sidera puppi,
<arator apost. 2.1089> Nec solis radiis sub nubibus emicat axis,
<arator apost. 2.1090_1090> Cumque dies multos iam rite peregerit orbis,
<arator apost. 2.1091> In pelago nox una fuit, quo tempore nullis
<arator apost. 2.1092> Indulsere cibis. Quanta est, heu, poena timoris
<arator apost. 2.1093> Supplicium nescire famis! Dat semina causis
<arator apost. 2.1094> Res mala saepe bonis. Tam clari nautica pubes
<arator apost. 2.1095_1095> Militiaeque cohors hominis tempsisset honorem
<arator apost. 2.1096> Prosperiore freto; cuius custodia tandem
<arator apost. 2.1097> Soluitur, et saeuo uenerantur ab aequore uecti
<arator apost. 2.1098> Quem portum sensere suum. Gerit illa ruina
<arator apost. 2.1099> Ne lateat quod Paulus erat sanctusque patescat
<arator apost. 2.1100_1100> Assertore mari; raptis elementa laborant
<arator apost. 2.1101> Luminibus monstrare uirum, mediisque tenebris
<arator apost. 2.1102> Apparet radiata fides; fit laurea iustis
<arator apost. 2.1103> Ex pretio quod terror agit, mansuraque uirtus
<arator apost. 2.1104> Crescit in aduersis, quae testibus usa periclis
<arator apost. 2.1105_1105> Ad meritum discrimen habet. Stans denique Paulus
<arator apost. 2.1106> Conclamata piis animat sic pectora uerbis:
<arator apost. 2.1107>"O utinam nostris uoluisses(==VOLUISSES), fida iuuentus,
<arator apost. 2.1108> Consiliis parere prius ne litora Cretae
<arator apost. 2.1109> Linqueres insani rabiem passura profundi!
<arator apost. 2.1110_1110> Non pelagi caelique minas, non triste tulisses
<arator apost. 2.1111> Iacturae populantis onus, nec turbine tanto
<arator apost. 2.1112> Desperata salus gemeret confinia mortis.
<arator apost. 2.1113> Quae tamen humanum transcendunt gaudia uotum,
<arator apost. 2.1114> Haec facile est praestare Deo, cui muneris usus
<arator apost. 2.1115_1115> Hic potior quem nemo putat; nam missus ab astris
<arator apost. 2.1116> Angelus hoc placido ueniens denuntiat ore:
<arator apost. 2.1117>"Quam turbam uehit ista ratis tibi rector Olympi
<arator apost. 2.1118> Contulit, ut nullis figatur naufraga saxis."
<arator apost. 2.1119> Credite, uera forent nec spe frustrabor inani
<arator apost. 2.1120_1120> Qui merui promissa Dei, concessaque nobis
<arator apost. 2.1121> Insula portus erit, cuius statione licebit
<arator apost. 2.1122> Arrepta tellure frui nauisque solutae
<arator apost. 2.1123> Prospectare grauem nullo discrimine casum."
<arator apost. 2.1124> His dictis ruit ira maris, sublataque dudum
<arator apost. 2.1125_1125> Lux reuocata micat, uelamine noctis aperto
<arator apost. 2.1126> Pandere uisa solum quod praebuit hospita nautis
<arator apost. 2.1127> Sicanio lateri remis uicina Melite(==ME-LI+TE).
<arator apost. 2.1128> Ante tamen rabidos quam uincant aequoris aestus,
<arator apost. 2.1129>"Soluite" proclamat Paulus "ieiunia fessi
<arator apost. 2.1130_1130> Et quarto decimo, sicut nos uescimur" inquit
<arator apost. 2.1131>"Iam panem gustate die". Memoranda figurae
<arator apost. 2.1132> Sacramenta piae ualeant qua lege probemus:
<arator apost. 2.1133> Tempore quo primi fulserunt lumina mensis
<arator apost. 2.1134> Hoc numero currente die de carnibus agni
<arator apost. 2.1135_1135> Turba iubetur ali, quarum munimine tacto
<arator apost. 2.1136> Libera Niliacas meruit uitare tenebras;
<arator apost. 2.1137> Hinc spatio simili Paulus de gurgite mundi
<arator apost. 2.1138> Quos auferre cupit secum conuiuere suadet
<arator apost. 2.1139> Et sacrum libare cibum, uestigia Moysi(==MO.YSI)
<arator apost. 2.1140_1140> Obseruata legens; quorum speculantibus actum
<arator apost. 2.1141> Haec duo sunt diuersa locis sed proxima causis,
<arator apost. 2.1142> Et repetita salus uno de fonte leuatur:
<arator apost. 2.1143> Agnus Christus inest, panis quoque Christus habetur
<arator apost. 2.1144> De caelo, quod et ipse docet; qui corpore Iesum
<arator apost. 2.1145_1145> Sumpserit hoste caret, nec iam sua iura Pharao
<arator apost. 2.1146> Aegyptusque tenet; mox omnia daemonis arma
<arator apost. 2.1147> His merguntur aquis, quibus ille renascitur infans
<arator apost. 2.1148> Qui captiuus erat; salsae quoque fluctus abyssi
<arator apost. 2.1149> Linquitur, et tetri superantur stagna draconis,
<arator apost. 2.1150_1150> Ereptoque gregi largitur pascua Christus,
<arator apost. 2.1151> Nominibus propriis, pastor iam uerus edenti.
<arator apost. 2.1152> Hinc etiam Ecclesiae gerit aurea luna figuram
<arator apost. 2.1153> Quae quarto decimo de primo lampadis ortu
<arator apost. 2.1154> Conspicitur iam plena die, quia corpore Iesu
<arator apost. 2.1155_1155> Creuit in orbe suo lucem factura perennem.
<arator apost. 2.1156> Pelleret ut Paulus crescentia frigora nimbis,
<arator apost. 2.1157> Contulerat sarmenta focis; cui uipera fixit
<arator apost. 2.1158> Daemonis arma ferens surgentibus obuia flammis
<arator apost. 2.1159> Antiqua feritate manum gelidique ueneni
<arator apost. 2.1160_1160> Vulnus in igne dedit. Quid adhuc, male noxia serpens,
<arator apost. 2.1161> A Domino reuocare cupis ueteresque rapinas
<arator apost. 2.1162> In legis nouitate paras? Quid, mortis amatrix
<arator apost. 2.1163> Cuius es ipsa parens, instauras bella redemptis?
<arator apost. 2.1164> Praedo uenis sed praeda iaces letumque ministrans
<arator apost. 2.1165_1165> Arboris alternis consumeris, improba, ramis,
<arator apost. 2.1166> Postque crucem Christi mors est tibi portio ligni.
<arator apost. 2.1167> Haud procul hinc aberant agrestia corda gerentes,
<arator apost. 2.1168> Barbarica de gente sati, qui murmure diro
<arator apost. 2.1169> Insonuere simul: "Satis est ex crimine fusi
<arator apost. 2.1170_1170> Sanguinis iste reus, nullis iam tutus in oris,
<arator apost. 2.1171> Cui pelagus tellusque furent." Mortalia tractant
<arator apost. 2.1172> Et diuina probant. Digito nam bestia pendens
<arator apost. 2.1173> Excutitur proiecta rogis; bene reddita flammae
<arator apost. 2.1174> Quam dedit ipsa prius, quae culpae protulit ignem
<arator apost. 2.1175_1175> Vnde gehenna calet; glacies tepefacta ueneni
<arator apost. 2.1176> Soluitur in cineres, gelidaeque superbia pestis
<arator apost. 2.1177> Ex ardore perit; focus hic rapidique uapores
<arator apost. 2.1178> Non solitas uires capiunt atque arida secum
<arator apost. 2.1179> Nutrimenta ferunt. Sed tu modo decoquis anguem
<arator apost. 2.1180_1180> Vsa tuo feruore, fides; tibi subditur hostis
<arator apost. 2.1181> Frigidus inque uicem faciens incendia flagrat
<arator apost. 2.1182> Vipereo fumante gelu. Veniente tumore
<arator apost. 2.1183> Labi posse ferunt. Quantum per inania currit
<arator apost. 2.1184> Mens ignara boni! Iam tunc de corpore Pauli
<arator apost. 2.1185_1185> Virus abest oculis cum squameus exiit horror
<arator apost. 2.1186> Quem serpens antiqua dabat; purgatus in amne
<arator apost. 2.1187> Aethereo Christique cruci sua membra relegans
<arator apost. 2.1188> Nescit ab angue mori; uorat haec quae flamma uenenum
<arator apost. 2.1189> A sacris uim sumpsit aquis, quibus ustus anhelat
<arator apost. 2.1190_1190> Qui dolet ad patriam ueteres remeare colonos.
<arator apost. 2.1191> Incolumem sic stare diu mirata iuuentus
<arator apost. 2.1192> Hunc ait esse deum; tandem, rudis incola, disce
<arator apost. 2.1193> Qua regnet uirtute polis qui talia confert,
<arator apost. 2.1194> Vt famulos hoc esse putes. Nunc causa figurae
<arator apost. 2.1195_1195> Plenius in clari cernenda est munere facti:
<arator apost. 2.1196> Anguis, origo necis (nam mors hinc edita nomen
<arator apost. 2.1197> De morsu peccantis habet) contraria iustis
<arator apost. 2.1198> Vult retinere manum, quoniam manus apta ministrans
<arator apost. 2.1199> Iure uocatur opus; talem qui senserit hostem
<arator apost. 2.1200_1200> Impiger excutiat Dominique uaporibus urat.
<arator apost. 2.1201> Paulus, ut admoti cognouit furta pericli
<arator apost. 2.1202> Serpere uelle sibi, caelestia tela capessens
<arator apost. 2.1203> Pressit in igne dolos, cuius de fomite crescens
<arator apost. 2.1204> Est accensa fides, est sensibus additus ardor,
<arator apost. 2.1205_1205> Hicque calor populis processit ab ubere fontis.
<arator apost. 2.1206> Mensibus hibernis tribus in regione Melite(==ME-LI+TE)
<arator apost. 2.1207> Multiplicem dat Paulus opem Publiique parentem
<arator apost. 2.1208> Finitima de clade leuat, quo munere uiso
<arator apost. 2.1209> Vndique praecipites subitam rapuere salutem.
<arator apost. 2.1210_1210> Pullulat interea nitidi coma frondea ueris,
<arator apost. 2.1211> Quo iuuenescit humus senio fugiente pruinae,
<arator apost. 2.1212> Suscipiensque ratem uelis cedentibus auster
<arator apost. 2.1213> Praebuit aligeras placidis in fluctibus undas.
<arator apost. 2.1214> Hunc spirare decet quem personat ore propheta,
<arator apost. 2.1215_1215> Qui speciem fidei torrentem cantat in austro.
<arator apost. 2.1216> Sic quoque substratis ad gaudia nostra procellis
<arator apost. 2.1217> Plurima quaeque legens distinctis oppida uicis
<arator apost. 2.1218> Venit ad excelsae sublimia culmina Romae.
<arator apost. 2.1219> Altius ordo petit duo lumina dicere mundi
<arator apost. 2.1220_1220> Conuenisse simul tantisque e partibus unum
<arator apost. 2.1221> Delegisse locum, per quem sua sidera iungant
<arator apost. 2.1222> Omnia qui fidei uirtutibus arua serenant.
<arator apost. 2.1223> Quae licet innumeris tendatur causa figuris,
<arator apost. 2.1224> Pauca referre uolens isdem praestantibus edam:
<arator apost. 2.1225_1225> Petrus in Ecclesiae surrexit corpore princeps;
<arator apost. 2.1226> Haec turrita caput mundi circumtulit oris;
<arator apost. 2.1227> Conueniunt maiora sibi, speculentur ut omnes
<arator apost. 2.1228> Terrarum dominae fundata cacumina sedes.
<arator apost. 2.1229> Gentibus electus Paulus sine fine magister
<arator apost. 2.1230_1230> Aequius huic praesens oris diffundit habenas
<arator apost. 2.1231> Quae gentes praelata monet; quodque intonat istic
<arator apost. 2.1232> Vrbis cogit honor, subiectus ut audiat orbis.
<arator apost. 2.1233> Dignaque materies Petri Paulique coronae
<arator apost. 2.1234> Caesareas superare minas et in arce tyranni
<arator apost. 2.1235_1235> Pandere iura poli summumque in agone tribunal
<arator apost. 2.1236> Vincere, ne titulos paruus contingeret hostis.
<arator apost. 2.1237> Aegyptus mundi formam gerit: Inde uocari
<arator apost. 2.1238> Quae meruit ducibus plebs est commissa duobus
<arator apost. 2.1239> In quibus officium fraternus nexuit ortus.
<arator apost. 2.1240_1240> Idola tot Romae, mundo collecta subacto
<arator apost. 2.1241> Quae fuerant, tenebris obnoxia corda premebant;
<arator apost. 2.1242> Liber et hic populus, quem uinxerat ante Pharao,
<arator apost. 2.1243> Exuit Aegypti totidem ductoribus umbras
<arator apost. 2.1244> Perque lauacra Dei, quae tunc maris egit imago,
<arator apost. 2.1245_1245> Vitae nactus iter caelestem repperit escam.
<arator apost. 2.1246> His etiam germanus amor, quibus amplius actus
<arator apost. 2.1247> Quam natura dedit, geminos quos edidit astris
<arator apost. 2.1248> Non eadem tamen una dies, annique uoluto
<arator apost. 2.1249> Tempore sacrauit repetitam passio lucem,
<arator apost. 2.1250_1250> Et tenet aeternam socialis gratia palmam.
