<hor. sat. 1 1.1> Qui fit, Maecenas, ut nemo, quam sibi sortem
<hor. sat. 1 1.2> Seu ratio dederit seu fors obiecerit, illa
<hor. sat. 1 1.3> Contentus uiuat, laudet diuersa sequentis?
<hor. sat. 1 1.4>"O fortunati mercatores" grauis annis
<hor. sat. 1 1.5_5> Miles ait, multo iam fractus membra labore;
<hor. sat. 1 1.6> Contra mercator nauem iactantibus Austris:
<hor. sat. 1 1.7>"Militia est potior. quid enim? concurritur: horae
<hor. sat. 1 1.8> Momento cita mors uenit aut uictoria laeta."
<hor. sat. 1 1.9> Agricolam laudat iuris legumque peritus,
<hor. sat. 1 1.10_10> Sub galli cantum consultor ubi ostia pulsat;
<hor. sat. 1 1.11> Ille, datis uadibus qui rure extractus in urbem est,
<hor. sat. 1 1.12> Solos felicis uiuentis clamat in urbe.
<hor. sat. 1 1.13> Cetera de genere hoc - adeo sunt multa - loquacem
<hor. sat. 1 1.14> Delassare ualent Fabium. ne te morer, audi,
<hor. sat. 1 1.15_15> Quo rem deducam. si quis deus "en ego" dicat
<hor. sat. 1 1.16>"Iam faciam quod uoltis: eris tu, qui modo miles,
<hor. sat. 1 1.17> Mercator; tu, consultus modo, rusticus: hinc uos,
<hor. sat. 1 1.18> Vos hinc mutatis discedite partibus. eia,
<hor. sat. 1 1.19> Quid statis?" nolint. atqui licet esse beatis.
<hor. sat. 1 1.20_20> Quid causae est, merito quin illis Iuppiter ambas
<hor. sat. 1 1.21> Iratus buccas inflet, neque se fore posthac
<hor. sat. 1 1.22> Tam facilem dicat, uotis ut praebeat aurem?
<hor. sat. 1 1.23> Praeterea, ne sic ut qui iocularia ridens
<hor. sat. 1 1.24> Percurram - quamquam ridentem dicere uerum
<hor. sat. 1 1.25_25> Quid uetat? ut pueris olim dant crustula blandi
<hor. sat. 1 1.26> Doctores, elementa uelint ut discere prima -
<hor. sat. 1 1.27> Sed tamen amoto quaeramus seria ludo:
<hor. sat. 1 1.28> Ille grauem duro terram qui uertit aratro,
<hor. sat. 1 1.29> Perfidus hic caupo, miles nautaeque, per omne
<hor. sat. 1 1.30_30> Audaces mare qui currunt, hac mente laborem
<hor. sat. 1 1.31> Sese ferre, senes ut in otia tuta recedant,
<hor. sat. 1 1.32> Aiunt, cum sibi sint congesta cibaria: sicut
<hor. sat. 1 1.33> Paruola -nam exemplo est- magni formica laboris
<hor. sat. 1 1.34> Ore trahit quodcumque potest atque addit aceruo
<hor. sat. 1 1.35_35> Quem struit, haud ignara ac non incauta futuri.
<hor. sat. 1 1.36> Quae, simul inuersum contristat Aquarius annum,
<hor. sat. 1 1.37> Non usquam prorepit et illis utitur ante
<hor. sat. 1 1.38> Quaesitis sapiens, cum te neque feruidus aestus
<hor. sat. 1 1.39> Demoueat lucro neque hiems, ignis mare ferrum,
<hor. sat. 1 1.40_40> Nil obstet tibi, dum ne sit te ditior alter.
<hor. sat. 1 1.41> Quid iuuat inmensum te argenti pondus et auri
<hor. sat. 1 1.42> Furtim defossa timidum deponere terra?
<hor. sat. 1 1.43> Quod, si comminuas, uilem redigatur ad assem?
<hor. sat. 1 1.44> At ni id fit, quid habet pulchri constructus aceruus?
<hor. sat. 1 1.45_45> Milia frumenti tua triuerit area centum:
<hor. sat. 1 1.46> Non tuus hoc capiet uenter plus ac meus: ut, si
<hor. sat. 1 1.47> Reticulum panis uenalis inter onusto
<hor. sat. 1 1.48> Forte uehas umero, nihilo plus accipias quam
<hor. sat. 1 1.49> Qui nil portarit. uel dic quid referat intra
<hor. sat. 1 1.50_50> Naturae finis uiuenti, iugera centum an
<hor. sat. 1 1.51> Mille aret? "at suaue est ex magno tollere aceruo."
<hor. sat. 1 1.52> Dum ex paruo nobis tantundem haurire relinquas,
<hor. sat. 1 1.53> Cur tua plus laudes cumeris granaria nostris?
<hor. sat. 1 1.54> Vt tibi si sit opus liquidi non amplius urna
<hor. sat. 1 1.55_55> Vel cyatho et dicas "magno de flumine mallem
<hor. sat. 1 1.56> Quam ex hoc fonticulo tantundem sumere." eo fit,
<hor. sat. 1 1.57> Plenior ut si quos delectet copia iusto,
<hor. sat. 1 1.58> Cum ripa simul auolsos ferat Aufidus acer.
<hor. sat. 1 1.59> At qui tantuli eget quanto est opus, is neque limo
<hor. sat. 1 1.60_60> Turbatam haurit aquam neque uitam amittit in undis.
<hor. sat. 1 1.61> At bona pars hominum decepta cupidine falso
<hor. sat. 1 1.62>"Nil satis est", inquit, "quia tanti quantum habeas sis":
<hor. sat. 1 1.63> Quid facias illi? iubeas miserum esse, libenter
<hor. sat. 1 1.64> Quatenus id facit: ut quidam memoratur Athenis
<hor. sat. 1 1.65_65> Sordidus ac diues, populi contemnere uoces
<hor. sat. 1 1.66> Sic solitus: "populus me sibilat, at mihi plaudo
<hor. sat. 1 1.67> Ipse domi, simul ac nummos contemplor in arca."
<hor. sat. 1 1.68> Tantalus a labris sitiens fugientia captat
<hor. sat. 1 1.69> Flumina -quid rides? mutato nomine de te
<hor. sat. 1 1.70_70> Fabula narratur: congestis undique saccis
<hor. sat. 1 1.71> Indormis inhians et tamquam parcere sacris
<hor. sat. 1 1.72> Cogeris aut pictis tamquam gaudere tabellis.
<hor. sat. 1 1.73> Nescis, quo ualeat nummus, quem praebeat usum?
<hor. sat. 1 1.74> Panis ematur, holus, uini sextarius, adde
<hor. sat. 1 1.75_75> Quis humana sibi doleat natura negatis.
<hor. sat. 1 1.76> An uigilare metu exanimem, noctesque diesque
<hor. sat. 1 1.77> Formidare malos fures, incendia, seruos,
<hor. sat. 1 1.78> Ne te conpilent fugientes, hoc iuuat? horum
<hor. sat. 1 1.79> Semper ego optarim pauperrimus esse bonorum.
<hor. sat. 1 1.80_80> At si condoluit temptatum frigore corpus
<hor. sat. 1 1.81> Aut alius casus lecto te adflixit, habes qui
<hor. sat. 1 1.82> Assideat, fomenta paret, medicum roget, ut te
<hor. sat. 1 1.83> Suscitet ac reddat gnatis carisque propinquis?
<hor. sat. 1 1.84> Non uxor saluum te uolt, non filius; omnes
<hor. sat. 1 1.85_85> Vicini oderunt, noti, pueri atque puellae.
<hor. sat. 1 1.86> Miraris, cum tu argento post omnia ponas,
<hor. sat. 1 1.87> Si nemo praestet, quem non merearis, amorem?
<hor. sat. 1 1.88> An si cognatos, nullo natura labore
<hor. sat. 1 1.89> Quos tibi dat, retinere uelis seruareque amicos,
<hor. sat. 1 1.90_90> Infelix operam perdas, ut siquis asellum
<hor. sat. 1 1.91> In campo doceat parentem currere frenis?
<hor. sat. 1 1.92> Denique sit finis quaerendi, cumque habeas plus,
<hor. sat. 1 1.93> Pauperiem metuas minus et finire laborem
<hor. sat. 1 1.94> Incipias, parto quod auebas, ne facias quod
<hor. sat. 1 1.95_95> Vmmidius quidam; non longa est fabula: diues
<hor. sat. 1 1.96> Vt metiretur nummos, ita sordidus, ut se
<hor. sat. 1 1.97> Non umquam seruo melius uestiret, ad usque
<hor. sat. 1 1.98> Supremum tempus, ne se penuria uictus
<hor. sat. 1 1.99> Opprimeret, metuebat. at hunc liberta securi
<hor. sat. 1 1.100_100> Diuisit medium, fortissima Tyndaridarum.
<hor. sat. 1 1.101>"Quid mi igitur suades? ut uiuam Naeuius aut sic
<hor. sat. 1 1.102> Vt Nomentanus?" pergis pugnantia secum
<hor. sat. 1 1.103> Frontibus aduersis conponere: non ego auarum
<hor. sat. 1 1.104> Cum ueto te, fieri uappam iubeo ac nebulonem:
<hor. sat. 1 1.105_105> Est inter Tanain quiddam socerumque Viselli:
<hor. sat. 1 1.106> Est modus in rebus, sunt certi denique fines,
<hor. sat. 1 1.107> Quos ultra citraque nequit consistere rectum.
<hor. sat. 1 1.108> Illuc, unde abii, redeo, qui nemo, ut auarus,
<hor. sat. 1 1.109> Se probet ac potius laudet diuersa sequentis,
<hor. sat. 1 1.110_110> Quodque aliena capella gerat distentius uber,
<hor. sat. 1 1.111> Tabescat neque se maiori pauperiorum
<hor. sat. 1 1.112> Turbae conparet, hunc atque hunc superare laboret.
<hor. sat. 1 1.113> Sic festinanti semper locupletior obstat,
<hor. sat. 1 1.114> Vt, cum carceribus missos rapit ungula currus,
<hor. sat. 1 1.115_115> Instat equis auriga suos uincentibus, illum
<hor. sat. 1 1.116> Praeteritum temnens extremos inter euntem.
<hor. sat. 1 1.117> Inde fit, ut raro, qui se uixisse beatum
<hor. sat. 1 1.118> Dicat, et exacto contentus tempore uita
<hor. sat. 1 1.119> Cedat uti conuiua satur, reperire queamus.
<hor. sat. 1 1.120_120> Iam satis est. ne me Crispini scrinia lippi
<hor. sat. 1 1.121> Conpilasse putes, uerbum non amplius addam.
<hor. sat. 1 2.1> Ambubaiarum collegia, pharmacopolae,
<hor. sat. 1 2.2> Mendici, mimae, balatrones, hoc genus omne
<hor. sat. 1 2.3> Maestum ac sollicitum est cantoris morte Tigelli.
<hor. sat. 1 2.4> Quippe benignus erat. contra hic, ne prodigus esse
<hor. sat. 1 2.5_5> Dicatur metuens, inopi dare nolit amico,
<hor. sat. 1 2.6> Frigus quo duramque famem propellere possit.
<hor. sat. 1 2.7> Hunc si perconteris, aui cur atque parentis
<hor. sat. 1 2.8> Praeclaram ingrata stringat malus ingluuie rem,
<hor. sat. 1 2.9> Omnia conductis coemens obsonia nummis,
<hor. sat. 1 2.10_10> Sordidus atque animi quod parui nolit haberi,
<hor. sat. 1 2.11> Respondet. laudatur ab his, culpatur ab illis.
<hor. sat. 1 2.12> Fufidius uappae famam timet ac nebulonis,
<hor. sat. 1 2.13> Diues agris, diues positis in faenore nummis:
<hor. sat. 1 2.14> Quinas hic capiti mercedes exsecat atque
<hor. sat. 1 2.15_15> Quanto perditior quisque est, tanto acrius urget;
<hor. sat. 1 2.16> Nomina sectatur modo sumpta ueste uirili
<hor. sat. 1 2.17> Sub patribus duris tironum. "maxime" quis non
<hor. sat. 1 2.18>"Iuppiter!" exclamat simul atque audiuit? "at in se
<hor. sat. 1 2.19> Pro quaestu sumptum facit hic." uix credere possis,
<hor. sat. 1 2.20_20> Quam sibi non sit amicus, ita ut pater ille, Terenti
<hor. sat. 1 2.21> Fabula quem miserum gnato uixisse fugato
<hor. sat. 1 2.22> Inducit, non se peius cruciauerit atque hic.
<hor. sat. 1 2.23> Siquis nunc quaerat "quo res haec pertinet?" illuc:
<hor. sat. 1 2.24> Dum uitant stulti uitia, in contraria currunt.
<hor. sat. 1 2.25_25> Maltinus tunicis demissis ambulat, est qui
<hor. sat. 1 2.26> Inguen ad obscenum subductis usque; facetus
<hor. sat. 1 2.27> Pastillos Rufillus olet, Gargonius hircum:
<hor. sat. 1 2.28> Nil medium est. sunt qui nolint tetigisse nisi illas
<hor. sat. 1 2.29> Quarum subsuta talos tegat instita ueste,
<hor. sat. 1 2.30_30> Contra alius nullam nisi olenti in fornice stantem.
<hor. sat. 1 2.31> Quidam notus homo cum exiret fornice, "macte
<hor. sat. 1 2.32> Virtute esto" inquit sententia dia Catonis;
<hor. sat. 1 2.33>"Nam simul ac uenas inflauit taetra libido,
<hor. sat. 1 2.34> Huc iuuenes aequom est descendere, non alienas
<hor. sat. 1 2.35_35> Permolere uxores." "nolim laudarier" inquit
<hor. sat. 1 2.36>"Sic me" mirator cunni Cupiennius albi.
<hor. sat. 1 2.37> Audire est operae pretium, procedere recte
<hor. sat. 1 2.38> Qui moechis non uoltis, ut omni parte laborent
<hor. sat. 1 2.39> Vtque illis multo corrupta dolore uoluptas
<hor. sat. 1 2.40_40> Atque haec rara cadat dura inter saepe pericla.
<hor. sat. 1 2.41> Hic se praecipitem tecto dedit, ille flagellis
<hor. sat. 1 2.42> Ad mortem caesus, fugiens hic decidit acrem
<hor. sat. 1 2.43> Praedonum in turbam, dedit hic pro corpore nummos,
<hor. sat. 1 2.44> Hunc perminxerunt calones; quin etiam illud
<hor. sat. 1 2.45_45> Accidit, ut cuidam testis caudamque salacem
<hor. sat. 1 2.46> Demeterent ferro. "iure" omnes: Galba negabat.
<hor. sat. 1 2.47> Tutior at quanto merx est in classe secunda,
<hor. sat. 1 2.48> Libertinarum dico - Sallustius in quas
<hor. sat. 1 2.49> Non minus insanit quam qui moechatur. at hic si,
<hor. sat. 1 2.50_50> Qua res, qua ratio suaderet quaque modeste
<hor. sat. 1 2.51> Munifico esse licet, uellet bonus atque benignus
<hor. sat. 1 2.52> Esse, daret quantum satis esset nec sibi damno
<hor. sat. 1 2.53> Dedecorique foret. uerum hoc se amplectitur uno,
<hor. sat. 1 2.54> Hoc amat et laudat: "matronam nullam ego tango",
<hor. sat. 1 2.55_55> Vt quondam Marsaeus, amator Originis ille,
<hor. sat. 1 2.56> Qui patrium mimae donat fundumque laremque,
<hor. sat. 1 2.57>"Nil fuerit mi" inquit "cum uxoribus umquam alienis."
<hor. sat. 1 2.58> Verum est cum mimis, est cum meretricibus, unde
<hor. sat. 1 2.59> Fama malum grauius quam res trahit. an tibi abunde
<hor. sat. 1 2.60_60> Personam satis est, non illud, quidquid ubique
<hor. sat. 1 2.61> Officit, euitare? bonam deperdere famam,
<hor. sat. 1 2.62> Rem patris oblimare malum est ubicumque. quid inter
<hor. sat. 1 2.63> Est in matrona, ancilla peccesne togata?
<hor. sat. 1 2.64> Villius in Fausta Sullae gener, hoc miser uno
<hor. sat. 1 2.65_65> Nomine deceptus, poenas dedit usque superque
<hor. sat. 1 2.66> Quam satis est, pugnis caesus ferroque petitus,
<hor. sat. 1 2.67> Exclusus fore, cum Longarenus foret intus.
<hor. sat. 1 2.68> Huic si muttonis uerbis mala tanta uidenti
<hor. sat. 1 2.69> Diceret haec animus "quid uis tibi? numquid ego a te
<hor. sat. 1 2.70_70> Magno prognatum deposco consule cunnum
<hor. sat. 1 2.71> Velatumque stola, mea cum conferbuit ira?"
<hor. sat. 1 2.72> Quid responderet? "magno patre nata puella est."
<hor. sat. 1 2.73> At quanto meliora monet pugnantiaque istis
<hor. sat. 1 2.74> Diues opis natura suae, tu si modo recte
<hor. sat. 1 2.75_75> Dispensare uelis ac non fugienda petendis
<hor. sat. 1 2.76> Inmiscere. tuo uitio rerumne labores,
<hor. sat. 1 2.77> Nil referre putas? quare, ne paeniteat te,
<hor. sat. 1 2.78> Desine matronas sectarier, unde laboris
<hor. sat. 1 2.79> Plus haurire mali est quam ex re decerpere fructus.
<hor. sat. 1 2.80_80> Nec magis huic, inter niueos uiridisque lapillos
<hor. sat. 1 2.81> Sit licet, hoc, Cerinthe, tuum tenerum est femur aut crus
<hor. sat. 1 2.82> Rectius, atque etiam melius persaepe togatae.
<hor. sat. 1 2.83> Adde huc, quod mercem sine fucis gestat, aperte
<hor. sat. 1 2.84> Quod uenale habet ostendit nec, siquid honesti est,
<hor. sat. 1 2.85_85> Iactat habetque palam, quaerit, quo turpia celet.
<hor. sat. 1 2.86> Regibus hic mos est, ubi equos mercantur: opertos
<hor. sat. 1 2.87> Inspiciunt, ne si facies, ut saepe, decora
<hor. sat. 1 2.88> Molli fulta pede est, emptorem inducat hiantem,
<hor. sat. 1 2.89> Quod pulchrae clunes, breue quod caput, ardua ceruix.
<hor. sat. 1 2.90_90> Hoc illi recte: ne corporis optima Lyncei
<hor. sat. 1 2.91> Contemplere oculis, Hypsaea caecior illa,
<hor. sat. 1 2.92> Quae mala sunt, spectes. "o crus, o bracchia." uerum
<hor. sat. 1 2.93> Depugis, nasuta, breui latere ac pede longo est.
<hor. sat. 1 2.94> Matronae praeter faciem nil cernere possis,
<hor. sat. 1 2.95_95> Cetera, ni Catia est, demissa ueste tegentis.
<hor. sat. 1 2.96> Si interdicta petes, uallo circumdata -nam te
<hor. sat. 1 2.97> Hoc facit insanum - multae tibi tum officient res,
<hor. sat. 1 2.98> Custodes, lectica, ciniflones, parasitae,
<hor. sat. 1 2.99> Ad talos stola demissa et circumdata palla,
<hor. sat. 1 2.100_100> Plurima, quae inuideant pure adparere tibi rem.
<hor. sat. 1 2.101> Altera, nil obstat: Cois tibi paene uidere est
<hor. sat. 1 2.102> Vt nudam, ne crure malo, ne sit pede turpi;
<hor. sat. 1 2.103> Metiri possis oculo latus. an tibi mauis
<hor. sat. 1 2.104> Insidias fieri pretiumque auellier ante
<hor. sat. 1 2.105_105> Quam mercem ostendi? leporem uenator ut alta
<hor. sat. 1 2.106> In niue sectetur, positum sic tangere nolit,
<hor. sat. 1 2.107> Cantat, et adponit "meus est amor huic similis; nam
<hor. sat. 1 2.108> Transuolat in medio posita et fugientia captat."
<hor. sat. 1 2.109> Hiscine uersiculis speras tibi posse dolores
<hor. sat. 1 2.110_110> Atque aestus curasque grauis e pectore pelli?
<hor. sat. 1 2.111> Nonne, cupidinibus statuat natura modum quem,
<hor. sat. 1 2.112> Quid latura sibi, quid sit dolitura negatum,
<hor. sat. 1 2.113> Quaerere plus prodest et inane abscindere soldo?
<hor. sat. 1 2.114> Num, tibi cum fauces urit sitis, aurea quaeris
<hor. sat. 1 2.115_115> Pocula? num esuriens fastidis omnia praeter
<hor. sat. 1 2.116> Pauonem rhombumque? tument tibi cum inguina, num, si
<hor. sat. 1 2.117> Ancilla aut uerna est praesto puer, impetus in quem
<hor. sat. 1 2.118> Continuo fiat, malis tentigine rumpi?
<hor. sat. 1 2.119> Non ego; namque parabilem amo uenerem facilemque.
<hor. sat. 1 2.120_120> Illam "post paulo" "sed pluris" "si exierit uir"
<hor. sat. 1 2.121> Gallis, hanc Philodemus ait sibi, quae neque magno
<hor. sat. 1 2.122> Stet pretio neque cunctetur cum est iussa uenire.
<hor. sat. 1 2.123> Candida rectaque sit, munda hactenus, ut neque longa
<hor. sat. 1 2.124> Nec magis alba uelit quam dat natura uideri.
<hor. sat. 1 2.125_125> Haec ubi supposuit dextro corpus mihi laeuom,
<hor. sat. 1 2.126> Ilia et Egeria est; do nomen quodlibet illi.
<hor. sat. 1 2.127> Nec uereor, ne, dum futuo, uir rure recurrat,
<hor. sat. 1 2.128> Ianua frangatur, latret canis, undique magno
<hor. sat. 1 2.129> Pulsa domus strepitu resonet, uepallida lecto
<hor. sat. 1 2.130_130> Desiliat mulier, miseram se conscia clamet,
<hor. sat. 1 2.131> Cruribus haec metuat, doti deprensa, egomet mi.
<hor. sat. 1 2.132> Discincta tunica fugiendum est ac pede nudo,
<hor. sat. 1 2.133> Ne nummi pereant aut puga aut denique fama.
<hor. sat. 1 2.134> Deprendi miserum est: Fabio uel iudice uincam.
<hor. sat. 1 3.1> Omnibus hoc uitium est cantoribus, inter amicos
<hor. sat. 1 3.2> Vt numquam inducant animum cantare rogati,
<hor. sat. 1 3.3> Iniussi numquam desistant. Sardus habebat
<hor. sat. 1 3.4> Ille Tigellius hoc. Caesar, qui cogere posset,
<hor. sat. 1 3.5_5> Si peteret per amicitiam patris atque suam non
<hor. sat. 1 3.6> Quicquam proficeret; si conlibuisset, ab ouo
<hor. sat. 1 3.7> Vsque ad mala citaret "io Bacche!" modo summa
<hor. sat. 1 3.8> Voce, modo hac, resonat quae chordis quattuor ima.
<hor. sat. 1 3.9> Nil aequale homini fuit illi: saepe uelut qui
<hor. sat. 1 3.10_10> Currebat fugiens hostem, persaepe uelut qui
<hor. sat. 1 3.11> Iunonis sacra ferret; habebat saepe ducentos,
<hor. sat. 1 3.12> Saepe decem seruos; modo reges atque tetrarchas,
<hor. sat. 1 3.13> Omnia magna loquens, modo "sit mihi mensa tripes et
<hor. sat. 1 3.14> Concha salis puri et toga, quae defendere frigus
<hor. sat. 1 3.15_15> Quamuis crassa queat". deciens centena dedisses
<hor. sat. 1 3.16> Huic parco, paucis contento, quinque diebus
<hor. sat. 1 3.17> Nil erat in loculis; noctes uigilabat ad ipsum
<hor. sat. 1 3.18> Mane, diem totum stertebat; nil fuit umquam
<hor. sat. 1 3.19> Sic inpar sibi. nunc aliquis dicat mihi "quid tu?
<hor. sat. 1 3.20_20> Nullane habes uitia?" immo alia et fortasse minora.
<hor. sat. 1 3.21> Maenius absentem Nouium cum carperet, "heus tu"
<hor. sat. 1 3.22> Quidam ait, "ignoras te, an ut ignotum dare nobis
<hor. sat. 1 3.23> Verba putas?" "egomet mi ignosco" Maenius inquit.
<hor. sat. 1 3.24> Stultus et improbus hic amor est dignusque notari.
<hor. sat. 1 3.25_25> Cum tua peruideas oculis mala lippus inunctis,
<hor. sat. 1 3.26> Cur in amicorum uitiis tam cernis acutum
<hor. sat. 1 3.27> Quam aut aquila aut serpens Epidaurius? at tibi contra
<hor. sat. 1 3.28> Euenit, inquirant uitia ut tua rursus et illi.
<hor. sat. 1 3.29> Iracundior est paulo, minus aptus acutis
<hor. sat. 1 3.30_30> Naribus horum hominum; rideri possit eo quod
<hor. sat. 1 3.31> Rusticius tonso toga defluit et male laxus
<hor. sat. 1 3.32> In pede calceus haeret: at est bonus, ut melior uir
<hor. sat. 1 3.33> Non alius quisquam, at tibi amicus, at ingenium ingens
<hor. sat. 1 3.34> Inculto latet hoc sub corpore. denique te ipsum
<hor. sat. 1 3.35_35> Concute, numqua tibi uitiorum inseuerit olim
<hor. sat. 1 3.36> Natura aut etiam consuetudo mala; namque
<hor. sat. 1 3.37> Neglectis urenda filix innascitur agris.
<hor. sat. 1 3.38> Illuc praeuertamur, amatorem quod amicae
<hor. sat. 1 3.39> Turpia decipiunt caecum uitia aut etiam ipsa haec
<hor. sat. 1 3.40_40> Delectant, ueluti Balbinum polypus Hagnae.
<hor. sat. 1 3.41> Vellem in amicitia sic erraremus et isti
<hor. sat. 1 3.42> Errori nomen uirtus posuisset honestum.
<hor. sat. 1 3.43> Ac pater ut gnati, sic nos debemus amici
<hor. sat. 1 3.44> Si quod sit uitium non fastidire. strabonem
<hor. sat. 1 3.45_45> Appellat paetum pater, et pullum, male paruus
<hor. sat. 1 3.46> Sicui filius est, ut abortiuus fuit olim
<hor. sat. 1 3.47> Sisyphus; hunc uarum distortis cruribus, illum
<hor. sat. 1 3.48> Balbutit scaurum prauis fultum male talis.
<hor. sat. 1 3.49> Parcius hic uiuit: frugi dicatur: ineptus
<hor. sat. 1 3.50_50> Et iactantior hic paulo est: concinnus amicis
<hor. sat. 1 3.51> Postulat ut uideatur. at est truculentior atque
<hor. sat. 1 3.52> Plus aequo liber: simplex fortisque habeatur;
<hor. sat. 1 3.53> Caldior est: acris inter numeretur. opinor,
<hor. sat. 1 3.54> Haec res et iungit iunctos et seruat amicos.
<hor. sat. 1 3.55_55> At nos uirtutes ipsas inuertimus atque
<hor. sat. 1 3.56> Sincerum furimus uas incrustare. probus quis
<hor. sat. 1 3.57> Nobiscum uiuit, multum demissus homo: illi
<hor. sat. 1 3.58> Tardo cognomen, pingui damus. hic fugit omnis
<hor. sat. 1 3.59> Insidias nullique malo latus obdit apertum,
<hor. sat. 1 3.60_60> Cum genus hoc inter uitae uersemur, ubi acris
<hor. sat. 1 3.61> Inuidia atque uigent ubi crimina: pro bene sano
<hor. sat. 1 3.62> Ac non incauto fictum astutumque uocamus.
<hor. sat. 1 3.63> Simplicior quis et est, qualem me saepe libenter
<hor. sat. 1 3.64> Obtulerim tibi, Maecenas, ut forte legentem
<hor. sat. 1 3.65_65> Aut tacitum inpellat quouis sermone: "molestus,
<hor. sat. 1 3.66> Communi sensu plane caret" inquimus. eheu,
<hor. sat. 1 3.67> Quam temere in nosmet legem sancimus iniquam.
<hor. sat. 1 3.68> Nam uitiis nemo sine nascitur; optimus ille est.
<hor. sat. 1 3.69> Qui minimis urgetur. amicus dulcis, ut aequum est,
<hor. sat. 1 3.70_70> Cum mea conpenset uitiis bona, pluribus hisce,
<hor. sat. 1 3.71> Si modo plura mihi bona sunt, inclinet, amari
<hor. sat. 1 3.72> Si uolet: hac lege in trutina ponetur eadem.
<hor. sat. 1 3.73> Qui, ne tuberibus propriis offendat amicum,
<hor. sat. 1 3.74> Postulat, ignoscet uerrucis illius: aequum est
<hor. sat. 1 3.75_75> Peccatis ueniam poscentem reddere rursus.
<hor. sat. 1 3.76> Denique, quatenus excidi penitus uitium irae,
<hor. sat. 1 3.77> Cetera item nequeunt stultis haerentia, cur non
<hor. sat. 1 3.78> Ponderibus modulisque suis ratio utitur ac res
<hor. sat. 1 3.79> Vt quaeque est, ita suppliciis delicta coercet?
<hor. sat. 1 3.80_80> Siquis eum seruum, patinam qui tollere iussus
<hor. sat. 1 3.81> Semesos piscis tepidumque ligurrierit ius,
<hor. sat. 1 3.82> In cruce suffigat, Labeone insanior inter
<hor. sat. 1 3.83> Sanos dicatur. quanto hoc furiosius atque
<hor. sat. 1 3.84> Maius peccatum est: paulum deliquit amicus,
<hor. sat. 1 3.85_85> Quod nisi concedas, habeare insuauis: acerbus
<hor. sat. 1 3.86> Odisti et fugis ut Rusonem debitor aeris,
<hor. sat. 1 3.87> Qui nisi, cum tristes misero uenere kalendae,
<hor. sat. 1 3.88> Mercedem aut nummos unde unde extricat, amaras
<hor. sat. 1 3.89> Porrecto iugulo historias captiuus ut audit.
<hor. sat. 1 3.90_90> Conminxit lectum potus mensaue catillum
<hor. sat. 1 3.91> Euandri manibus tritum deiecit: ob hanc rem,
<hor. sat. 1 3.92> Aut positum ante mea quia pullum in parte catini
<hor. sat. 1 3.93> Sustulit esuriens, minus hoc iucundus amicus
<hor. sat. 1 3.94> Sit mihi? quid faciam, si furtum fecerit aut si
<hor. sat. 1 3.95_95> Prodiderit conmissa fide sponsumue negarit?
<hor. sat. 1 3.96> Quis paria esse fere placuit peccata, laborant,
<hor. sat. 1 3.97> Cum uentum ad uerum est: sensus moresque repugnant
<hor. sat. 1 3.98> Atque ipsa utilitas, iusti prope mater et aequi.
<hor. sat. 1 3.99> Cum prorepserunt primis animalia terris,
<hor. sat. 1 3.100_100> Mutum et turpe pecus, glandem atque cubilia propter
<hor. sat. 1 3.101> Vnguibus et pugnis, dein fustibus atque ita porro
<hor. sat. 1 3.102> Pugnabant armis, quae post fabricauerat usus,
<hor. sat. 1 3.103> Donec uerba, quibus uoces sensusque notarent,
<hor. sat. 1 3.104> Nominaque inuenere; dehinc absistere bello,
<hor. sat. 1 3.105_105> Oppida coeperunt munire et ponere leges,
<hor. sat. 1 3.106> Ne quis fur esset neu latro neu quis adulter.
<hor. sat. 1 3.107> Nam fuit ante Helenam cunnus taeterrima belli
<hor. sat. 1 3.108> Causa, sed ignotis perierunt mortibus illi,
<hor. sat. 1 3.109> Quos uenerem incertam rapientis more ferarum
<hor. sat. 1 3.110_110> Viribus editior caedebat ut in grege taurus.
<hor. sat. 1 3.111> Iura inuenta metu iniusti fateare necesse est,
<hor. sat. 1 3.112> Tempora si fastosque uelis euoluere mundi.
<hor. sat. 1 3.113> Nec natura potest iusto secernere iniquum,
<hor. sat. 1 3.114> Diuidit ut bona diuersis, fugienda petendis,
<hor. sat. 1 3.115_115> Nec uincet ratio hoc, tantundem ut peccet idemque,
<hor. sat. 1 3.116> Qui teneros caulis alieni fregerit horti
<hor. sat. 1 3.117> Et qui nocturnus sacra diuum legerit. adsit
<hor. sat. 1 3.118> Regula, peccatis quae poenas inroget aequas,
<hor. sat. 1 3.119> Ne scutica dignum horribili sectere flagello.
<hor. sat. 1 3.120_120> Nam ut ferula caedas meritum maiora subire
<hor. sat. 1 3.121> Verbera, non uereor, cum dicas esse paris res
<hor. sat. 1 3.122> Furta latrociniis et magnis parua mineris
<hor. sat. 1 3.123> Falce recisurum simili te, si tibi regnum
<hor. sat. 1 3.124> Permittant homines. si diues, qui sapiens est,
<hor. sat. 1 3.125_125> Et sutor bonus et solus formosus et est rex,
<hor. sat. 1 3.126> Cur optas quod habes? "non nosti, quid pater" inquit
<hor. sat. 1 3.127>"Chrysippus dicat: sapiens crepidas sibi numquam
<hor. sat. 1 3.128> Nec soleas fecit; sutor tamen est sapiens." qui?
<hor. sat. 1 3.129>"Vt quamuis tacet Hermogenes, cantor tamen atque
<hor. sat. 1 3.130_130> Optumus est modulator; ut Alfenus uafer omni
<hor. sat. 1 3.131> Abiecto instrumento artis clausaque taberna
<hor. sat. 1 3.132> Sutor erat: sapiens operis sic optimus omnis
<hor. sat. 1 3.133> Est opifex, solus sic rex." uellunt tibi barbam
<hor. sat. 1 3.134> Lasciui pueri, quos tu nisi fuste coerces,
<hor. sat. 1 3.135_135> Vrgeris turba circum te stante miserque
<hor. sat. 1 3.136> Rumperis et latras, magnorum maxime regum.
<hor. sat. 1 3.137> Ne longum faciam: dum tu quadrante lauatum
<hor. sat. 1 3.138> Rex ibis neque te quisquam stipator ineptum
<hor. sat. 1 3.139> Praeter Crispinum sectabitur, et mihi dulces
<hor. sat. 1 3.140_140> Ignoscent, si quid peccaro stultus, amici
<hor. sat. 1 3.141> Inque uicem illorum patiar delicta libenter,
<hor. sat. 1 3.142> Priuatusque magis uiuam te rege beatus.
<hor. sat. 1 4.1> Eupolis atque Cratinus Aristophanesque poetae
<hor. sat. 1 4.2> Atque alii, quorum comoedia prisca uirorum est,
<hor. sat. 1 4.3> Si quis erat dignus describi, quod malus ac fur,
<hor. sat. 1 4.4> Quod moechus foret aut sicarius aut alioqui
<hor. sat. 1 4.5_5> Famosus, multa cum libertate notabant.
<hor. sat. 1 4.6> Hinc omnis pendet Lucilius, hosce secutus,
<hor. sat. 1 4.7> Mutatis tantum pedibus numerisque, facetus,
<hor. sat. 1 4.8> Emunctae naris, durus conponere uersus.
<hor. sat. 1 4.9> Nam fuit hoc uitiosus: in hora saepe ducentos,
<hor. sat. 1 4.10_10> Vt magnum, uersus dictabat stans pede in uno:
<hor. sat. 1 4.11> Cum flueret lutulentus, erat quod tollere uelles;
<hor. sat. 1 4.12> Garrulus atque piger scribendi ferre laborem,
<hor. sat. 1 4.13> Scribendi recte: nam ut multum, nil moror. ecce,
<hor. sat. 1 4.14> Crispinus minimo me prouocat: "accipe, si uis,
<hor. sat. 1 4.15_15> Accipiam tabulas; detur nobis locus, hora,
<hor. sat. 1 4.16> Custodes; uideamus uter plus scribere possit."
<hor. sat. 1 4.17> Di bene fecerunt, inopis me quodque pusilli
<hor. sat. 1 4.18> Finxerunt animi, raro et perpauca loquentis;
<hor. sat. 1 4.19> At tu conclusas hircinis follibus auras
<hor. sat. 1 4.20_20> Vsque laborantis, dum ferrum molliat ignis,
<hor. sat. 1 4.21> Vt mauis, imitare. beatus Fannius ultro
<hor. sat. 1 4.22> Delatis capsis et imagine, cum mea nemo
<hor. sat. 1 4.23> Scripta legat, uolgo recitare timentis ob hanc rem,
<hor. sat. 1 4.24> Quod sunt quos genus hoc minime iuuat, utpote pluris
<hor. sat. 1 4.25_25> Culpari dignos. quemuis media elige turba:
<hor. sat. 1 4.26> Aut ob auaritiam aut misera ambitione laborat.
<hor. sat. 1 4.27> Hic nuptarum insanit amoribus, hic puerorum:
<hor. sat. 1 4.28> Hunc capit argenti splendor; stupet Albius aere;
<hor. sat. 1 4.29> Hic mutat merces surgente a sole ad eum, quo
<hor. sat. 1 4.30_30> Vespertina tepet regio, quin per mala praeceps
<hor. sat. 1 4.31> Fertur uti puluis collectus turbine, nequid
<hor. sat. 1 4.32> Summa deperdat metuens aut ampliet ut rem.
<hor. sat. 1 4.33> Omnes hi metuunt uersus, odere poetas.
<hor. sat. 1 4.34>"Faenum habet in cornu, longe fuge; dummodo risum
<hor. sat. 1 4.35_35> Excutiat sibi, non hic cuiquam parcet amico
<hor. sat. 1 4.36> Et quodcumque semel chartis inleuerit, omnis
<hor. sat. 1 4.37> Gestiet a furno redeuntis scire lacuque
<hor. sat. 1 4.38> Et pueros et anus." agedum, pauca accipe contra.
<hor. sat. 1 4.39> Primum ego me illorum, dederim quibus esse poetis,
<hor. sat. 1 4.40_40> Excerpam numero: neque enim concludere uersum
<hor. sat. 1 4.41> Dixeris esse satis neque, siqui scribat uti nos
<hor. sat. 1 4.42> Sermoni propiora, putes hunc esse poetam.
<hor. sat. 1 4.43> Ingenium cui sit, cui mens diuinior atque os
<hor. sat. 1 4.44> Magna sonaturum, des nominis huius honorem.
<hor. sat. 1 4.45_45> Idcirco quidam comoedia necne poema
<hor. sat. 1 4.46> Esset, quaesiuere, quod acer spiritus ac uis
<hor. sat. 1 4.47> Nec uerbis nec rebus inest, nisi quod pede certo
<hor. sat. 1 4.48> Differt sermoni, sermo merus. "at pater ardens
<hor. sat. 1 4.49> Saeuit, quod meretrice nepos insanus amica
<hor. sat. 1 4.50_50> Filius uxorem grandi cum dote recuset,
<hor. sat. 1 4.51> Ebrius et, magnum quod dedecus, ambulet ante
<hor. sat. 1 4.52> Noctem cum facibus." numquid Pomponius istis
<hor. sat. 1 4.53> Audiret leuiora, pater si uiueret? ergo
<hor. sat. 1 4.54> Non satis est puris uersum perscribere uerbis,
<hor. sat. 1 4.55_55> Quem si dissoluas, quiuis stomachetur eodem
<hor. sat. 1 4.56> Quo personatus pacto pater. his, ego quae nunc,
<hor. sat. 1 4.57> Olim quae scripsit Lucilius, eripias si
<hor. sat. 1 4.58> Tempora certa modosque, et quod prius ordine uerbum est
<hor. sat. 1 4.59> Posterius facias praeponens ultima primis,
<hor. sat. 1 4.60_60> Non, ut si soluas "postquam Discordia taetra
<hor. sat. 1 4.61> Belli ferratos postis portasque refregit,"
<hor. sat. 1 4.62> Inuenias etiam disiecti membra poetae.
<hor. sat. 1 4.63> Hactenus haec: alias, iustum sit necne poema,
<hor. sat. 1 4.64> Nunc illud tantum quaeram, meritone tibi sit
<hor. sat. 1 4.65_65> Suspectum genus hoc scribendi. Sulgius acer
<hor. sat. 1 4.66> Ambulat et Caprius, rauci male cumque libellis,
<hor. sat. 1 4.67> Magnus uterque timor latronibus; at bene siquis
<hor. sat. 1 4.68> Et uiuat puris manibus, contemnat utrumque.
<hor. sat. 1 4.69> Vt sis tu similis Caeli Birrique latronum,
<hor. sat. 1 4.70_70> Non ego sim Capri neque Sulgi: cur metuas me?
<hor. sat. 1 4.71> Nulla taberna meos habeat neque pila libellos,
<hor. sat. 1 4.72> Quis manus insudet uolgi Hermogenisque Tigelli,
<hor. sat. 1 4.73> Nec recito cuiquam nisi amicis idque coactus,
<hor. sat. 1 4.74> Non ubiuis coramue quibuslibet. in medio qui
<hor. sat. 1 4.75_75> Scripta foro recitent, sunt multi quique lauantes:
<hor. sat. 1 4.76> Suaue locus uoci resonat conclusus. inanis
<hor. sat. 1 4.77> Hoc iuuat, haud illud quaerentis, num sine sensu,
<hor. sat. 1 4.78> Tempore num faciant alieno. "laedere gaudes"
<hor. sat. 1 4.79> Inquit "et hoc studio prauus facis." unde petitum
<hor. sat. 1 4.80_80> Hoc in me iacis? est auctor quis denique eorum,
<hor. sat. 1 4.81> Vixi cum quibus? absentem qui rodit, amicum
<hor. sat. 1 4.82> Qui non defendit alio culpante, solutos
<hor. sat. 1 4.83> Qui captat risus hominum famamque dicacis,
<hor. sat. 1 4.84> Fingere qui non uisa potest, conmissa tacere
<hor. sat. 1 4.85_85> Qui nequit: hic niger est, hunc tu, Romane, caueto.
<hor. sat. 1 4.86> Saepe tribus lectis uideas cenare quaternos,
<hor. sat. 1 4.87> E quibus unus amet quauis aspergere cunctos
<hor. sat. 1 4.88> Praeter eum qui praebet aquam; post hunc quoque potus,
<hor. sat. 1 4.89> Condita cum uerax aperit praecordia Liber:
<hor. sat. 1 4.90_90> Hic tibi comis et urbanus liberque uidetur
<hor. sat. 1 4.91> Infesto nigris: ego si risi, quod ineptus
<hor. sat. 1 4.92> Pastillos Rufillus olet, Gargonius hircum,
<hor. sat. 1 4.93> Liuidus et mordax uideor tibi? mentio siquae
<hor. sat. 1 4.94> De Capitolini furtis iniecta Petilli
<hor. sat. 1 4.95_95> Te coram fuerit, defendas, ut tuus est mos:
<hor. sat. 1 4.96>"Me Capitolinus conuictore usus amicoque
<hor. sat. 1 4.97> A puero est causaque mea permulta rogatus
<hor. sat. 1 4.98> Fecit et incolumis laetor quod uiuit in urbe;
<hor. sat. 1 4.99> Sed tamen admiror, quo pacto iudicium illud
<hor. sat. 1 4.100_100> Fugerit": hic nigrae sucus lolliginis, haec est
<hor. sat. 1 4.101> Aerugo mera; quod uitium procul afore chartis,
<hor. sat. 1 4.102> Atque animo prius, ut siquid promittere de me
<hor. sat. 1 4.103> Possum aliud uere, promitto. liberius si
<hor. sat. 1 4.104> Dixero quid, si forte iocosius, hoc mihi iuris
<hor. sat. 1 4.105_105> Cum uenia dabis: insueuit pater optimus hoc me,
<hor. sat. 1 4.106> Vt fugerem exemplis uitiorum quaeque notando.
<hor. sat. 1 4.107> Cum me hortaretur, parce frugaliter atque
<hor. sat. 1 4.108> Viuerem uti contentus eo quod mi ipse parasset:
<hor. sat. 1 4.109>"Nonne uides, Albi ut male uiuat filius utque
<hor. sat. 1 4.110_110> Baius inops? magnum documentum, ne patriam rem
<hor. sat. 1 4.111> Perdere quis uelit". a turpi meretricis amore
<hor. sat. 1 4.112> Cum deterreret: "Scetani dissimilis sis".
<hor. sat. 1 4.113> Ne sequerer moechas, concessa cum uenere uti
<hor. sat. 1 4.114> Possem: "deprensi non bella est fama Treboni"
<hor. sat. 1 4.115_115> Aiebat. "sapiens, uitatu quidque petitu
<hor. sat. 1 4.116> Sit melius, causas reddet tibi; mi satis est, si
<hor. sat. 1 4.117> Traditum ab antiquis morem seruare tuamque,
<hor. sat. 1 4.118> Dum custodis eges, uitam famamque tueri
<hor. sat. 1 4.119> Incolumem possum; simul ac durauerit aetas
<hor. sat. 1 4.120_120> Membra animumque tuum, nabis sine cortice." sic me
<hor. sat. 1 4.121> Formabat puerum dictis et, siue iubebat
<hor. sat. 1 4.122> Vt facerem quid, "habes auctorem, quo facias hoc"
<hor. sat. 1 4.123> Vnum ex iudicibus selectis obiciebat,
<hor. sat. 1 4.124> Siue uetabat, "an hoc inhonestum et inutile factu
<hor. sat. 1 4.125_125> Necne sit, addubites, flagret rumore malo cum
<hor. sat. 1 4.126> Hic atque ille?" auidos uicinum funus ut aegros
<hor. sat. 1 4.127> Exanimat mortisque metu sibi parcere cogit,
<hor. sat. 1 4.128> Sic teneros animos aliena opprobria saepe
<hor. sat. 1 4.129> Absterrent uitiis. ex hoc ego sanus ab illis
<hor. sat. 1 4.130_130> Perniciem quaecumque ferunt, mediocribus et quis
<hor. sat. 1 4.131> Ignoscas uitiis teneor. fortassis et istinc
<hor. sat. 1 4.132> Largiter abstulerit longa aetas, liber amicus,
<hor. sat. 1 4.133> Consilium proprium; neque enim, cum lectulus aut me
<hor. sat. 1 4.134> Porticus excepit, desum mihi. "rectius hoc est;
<hor. sat. 1 4.135_135> Hoc faciens uiuam melius; sic dulcis amicis
<hor. sat. 1 4.136> Occurram; hoc quidam non belle: numquid ego illi
<hor. sat. 1 4.137> Inprudens olim faciam simile?" haec ego mecum
<hor. sat. 1 4.138> Conpressis agito labris; ubi quid datur oti,
<hor. sat. 1 4.139> Inludo chartis. hoc est mediocribus illis
<hor. sat. 1 4.140_140> Ex uitiis unum; cui si concedere nolis,
<hor. sat. 1 4.141> Multa poetarum ueniat manus, auxilio quae
<hor. sat. 1 4.142> Sit mihi (nam multo plures sumus), ac ueluti te
<hor. sat. 1 4.143> Iudaei cogemus in hanc concedere turbam.
<hor. sat. 1 5.1> Egressum magna me accepit Aricia Roma
<hor. sat. 1 5.2> Hospitio modico; rhetor comes Heliodorus,
<hor. sat. 1 5.3> Graecorum longe doctissimus; inde Forum Appi
<hor. sat. 1 5.4> Differtum nautis cauponibus atque malignis.
<hor. sat. 1 5.5_5> Hoc iter ignaui diuisimus, altius ac nos
<hor. sat. 1 5.6> Praecinctis unum: minus est grauis Appia tardis.
<hor. sat. 1 5.7> Hic ego propter aquam, quod erat deterrima, uentri
<hor. sat. 1 5.8> Indico bellum, cenantis haud animo aequo
<hor. sat. 1 5.9> Exspectans comites. iam nox inducere terris
<hor. sat. 1 5.10_10> Vmbras et caelo diffundere signa parabat:
<hor. sat. 1 5.11> Tum pueri nautis, pueris conuicia nautae
<hor. sat. 1 5.12> Ingerere: "huc adpelle!" "trecentos inseris"; "ohe,
<hor. sat. 1 5.13> Iam satis est!" dum aes exigitur, dum mula ligatur,
<hor. sat. 1 5.14> Tota abit hora. mali culices ranaeque palustres
<hor. sat. 1 5.15_15> Auertunt somnos; absentem cantat amicam
<hor. sat. 1 5.16> Multa prolutus uappa nauta atque uiator
<hor. sat. 1 5.17> Certatim; tandem fessus dormire uiator
<hor. sat. 1 5.18> Incipit, ac missae pastum retinacula mulae
<hor. sat. 1 5.19> Nauta piger saxo religat stertitque supinus.
<hor. sat. 1 5.20_20> Iamque dies aderat, nil cum procedere lintrem
<hor. sat. 1 5.21> Sentimus, donec cerebrosus prosilit unus
<hor. sat. 1 5.22> Ac mulae nautaeque caput lumbosque saligno
<hor. sat. 1 5.23> Fuste dolat: quarta uix demum exponimur hora.
<hor. sat. 1 5.24> Ora manusque tua lauimus, Feronia, lympha.
<hor. sat. 1 5.25_25> Milia tum pransi tria repimus atque subimus
<hor. sat. 1 5.26> Inpositum saxis late candentibus Anxur.
<hor. sat. 1 5.27> Huc uenturus erat Maecenas optimus atque
<hor. sat. 1 5.28> Cocceius, missi magnis de rebus uterque
<hor. sat. 1 5.29> Legati, auersos soliti conponere amicos.
<hor. sat. 1 5.30_30> Hic oculis ego nigra meis collyria lippus
<hor. sat. 1 5.31> Inlinere. interea Maecenas aduenit atque
<hor. sat. 1 5.32> Cocceius Capitoque simul Fonteius, ad unguem
<hor. sat. 1 5.33> Factus homo, Antoni, non ut magis alter, amicus.
<hor. sat. 1 5.34> Fundos Aufidio Lusco praetore libenter
<hor. sat. 1 5.35_35> Linquimus, insani ridentes praemia scribae,
<hor. sat. 1 5.36> Praetextam et latum clauum prunaeque uatillum.
<hor. sat. 1 5.37> In Mamurrarum lassi deinde urbe manemus,
<hor. sat. 1 5.38> Murena praebente domum, Capitone culinam.
<hor. sat. 1 5.39> Postera lux oritur multo gratissima; namque
<hor. sat. 1 5.40_40> Plotius et Varius Sinuessae Vergiliusque
<hor. sat. 1 5.41> Occurrunt, animae, qualis neque candidiores
<hor. sat. 1 5.42> Terra tulit neque quis me sit deuinctior alter.
<hor. sat. 1 5.43> O qui conplexus et gaudia quanta fuerunt.
<hor. sat. 1 5.44> Nil ego contulerim iucundo sanus amico.
<hor. sat. 1 5.45_45> Proxima Campano ponti quae uillula, tectum
<hor. sat. 1 5.46> Praebuit, et parochi, quae debent, ligna salemque.
<hor. sat. 1 5.47> Hinc muli Capuae clitellas tempore ponunt.
<hor. sat. 1 5.48> Lusum it Maecenas, dormitum ego Vergiliusque;
<hor. sat. 1 5.49> Namque pila lippis inimicum et ludere crudis.
<hor. sat. 1 5.50_50> Hinc nos Coccei recipit plenissima uilla,
<hor. sat. 1 5.51> Quae super est Caudi cauponas. nunc mihi paucis
<hor. sat. 1 5.52> Sarmenti scurrae pugnam Messique Cicirri,
<hor. sat. 1 5.53> Musa, uelim memores et quo patre natus uterque
<hor. sat. 1 5.54> Contulerit litis. Messi clarum genus Osci;
<hor. sat. 1 5.55_55> Sarmenti domina exstat: ab his maioribus orti
<hor. sat. 1 5.56> Ad pugnam uenere. prior Sarmentus: "equi te
<hor. sat. 1 5.57> Esse feri similem dico." ridemus, et ipse
<hor. sat. 1 5.58> Messius "accipio," caput et mouet. "o tua cornu
<hor. sat. 1 5.59> Ni foret exsecto frons" inquit, "quid faceres, cum
<hor. sat. 1 5.60_60> Sic mutilus minitaris?" at illi foeda cicatrix
<hor. sat. 1 5.61> Saetosam laeui frontem turpauerat oris.
<hor. sat. 1 5.62> Campanum in morbum, in faciem permulta iocatus,
<hor. sat. 1 5.63> Pastorem saltaret uti Cyclopa rogabat:
<hor. sat. 1 5.64> Nil illi larua aut tragicis opus esse cothurnis.
<hor. sat. 1 5.65_65> Multa Cicirrus ad haec: donasset iamne catenam
<hor. sat. 1 5.66> Ex uoto Laribus, quaerebat; scriba quod esset,
<hor. sat. 1 5.67> Nilo deterius dominae ius esse; rogabat
<hor. sat. 1 5.68> Denique, cur umquam fugisset, cui satis una
<hor. sat. 1 5.69> Farris libra foret, gracili sic tamque pusillo.
<hor. sat. 1 5.70_70> Prorsus iucunde cenam producimus illam.
<hor. sat. 1 5.71> Tendimus hinc recta Beneuentum, ubi sedulus hospes
<hor. sat. 1 5.72> Paene macros arsit dum turdos uersat in igni.
<hor. sat. 1 5.73> Nam uaga per ueterem dilapso flamma culinam
<hor. sat. 1 5.74> Volcano summum properabat lambere tectum.
<hor. sat. 1 5.75_75> Conuiuas auidos cenam seruosque timentis
<hor. sat. 1 5.76> Tum rapere atque omnis restinguere uelle uideres.
<hor. sat. 1 5.77> Incipit ex illo montis Apulia notos
<hor. sat. 1 5.78> Ostentare mihi, quos torret Atabulus et quos
<hor. sat. 1 5.79> Numquam erepsemus, nisi nos uicina Triuici
<hor. sat. 1 5.80_80> Villa recepisset, lacrimoso non sine fumo,
<hor. sat. 1 5.81> Vdos cum foliis ramos urente camino.
<hor. sat. 1 5.82> Hic ego mendacem stultissimus usque puellam
<hor. sat. 1 5.83> Ad mediam noctem exspecto; somnus tamen aufert
<hor. sat. 1 5.84> Intentum ueneri; tum inmundo somnia uisu
<hor. sat. 1 5.85_85> Nocturnam uestem maculant uentremque supinum.
<hor. sat. 1 5.86> Quattuor hinc rapimur uiginti et milia raedis,
<hor. sat. 1 5.87> Mansuri oppidulo, quod uersu dicere non est,
<hor. sat. 1 5.88> Signis perfacile est: uenit uilissima rerum
<hor. sat. 1 5.89> Hic aqua, sed panis longe pulcherrimus, ultra
<hor. sat. 1 5.90_90> Callidus ut soleat umeris portare uiator.
<hor. sat. 1 5.91> Nam Canusi lapidosus, aquae non ditior urna:
<hor. sat. 1 5.92> Qui locus a forti Diomede est conditus olim.
<hor. sat. 1 5.93> Flentibus hinc Varius discedit maestus amicis.
<hor. sat. 1 5.94> Inde Rubos fessi peruenimus, utpote longum
<hor. sat. 1 5.95_95> Carpentes iter et factum corruptius imbri.
<hor. sat. 1 5.96> Postera tempestas melior, uia peior adusque
<hor. sat. 1 5.97> Bari moenia piscosi; dein Gnatia Lymphis
<hor. sat. 1 5.98> Iratis exstructa dedit risusque iocosque,
<hor. sat. 1 5.99> Dum flamma sine tura liquescere limine sacro
<hor. sat. 1 5.100_100> Persuadere cupit. credat Iudaeus Apella,
<hor. sat. 1 5.101> Non ego; namque deos didici securum agere aeuom
<hor. sat. 1 5.102> Nec, siquid miri faciat natura, deos id
<hor. sat. 1 5.103> Tristis ex alto caeli demittere tecto.
<hor. sat. 1 5.104> Brundisium longae finis chartaeque uiaeque est.
<hor. sat. 1 6.1> Non quia, Maecenas, Lydorum quidquid Etruscos
<hor. sat. 1 6.2> Incoluit finis, nemo generosior est te,
<hor. sat. 1 6.3> Nec quod auus tibi maternus fuit atque paternus
<hor. sat. 1 6.4> Olim qui magnis legionibus imperitarent,
<hor. sat. 1 6.5_5> Vt plerique solent, naso suspendis adunco
<hor. sat. 1 6.6> Ignotos, ut me libertino patre natum.
<hor. sat. 1 6.7> Cum referre negas, quali sit quisque parente
<hor. sat. 1 6.8> Natus, dum ingenuus, persuades hoc tibi uere,
<hor. sat. 1 6.9> Ante potestatem Tulli atque ignobile regnum
<hor. sat. 1 6.10_10> Multos saepe uiros nullis maioribus ortos
<hor. sat. 1 6.11> Et uixisse probos amplis et honoribus auctos;
<hor. sat. 1 6.12> Contra Laeuinum, Valeri genus, unde Superbus
<hor. sat. 1 6.13> Tarquinius regno pulsus fugit, unius assis
<hor. sat. 1 6.14> Non umquam pretio pluris licuisse, notante
<hor. sat. 1 6.15_15> Iudice quo nosti, populo, qui stultus honores
<hor. sat. 1 6.16> Saepe dat indignis et famae seruit(==SERVIT) ineptus,
<hor. sat. 1 6.17> Qui stupet in titulis et imaginibus. quid oportet
<hor. sat. 1 6.18> Nos facere a uolgo longe longeque remotos?
<hor. sat. 1 6.19> Namque esto: populus Laeuino mallet honorem
<hor. sat. 1 6.20_20> Quam Decio mandare nouo censorque moueret
<hor. sat. 1 6.21> Appius, ingenuo si non essem patre natus:
<hor. sat. 1 6.22> Vel merito, quoniam in propria non pelle quiessem.
<hor. sat. 1 6.23> Sed fulgente trahit constrictos Gloria curru
<hor. sat. 1 6.24> Non minus ignotos generosis. quo tibi, Tilli,
<hor. sat. 1 6.25_25> Sumere depositum clauom fierique tribuno?
<hor. sat. 1 6.26> Inuidia adcreuit, priuato quae minor esset.
<hor. sat. 1 6.27> Nam ut quisque insanus nigris medium impediit crus
<hor. sat. 1 6.28> Pellibus et latum demisit pectore clauom,
<hor. sat. 1 6.29> Audit continuo "quis homo hic est? quo patre natus?"
<hor. sat. 1 6.30_30> Vt siqui aegrotet quo morbo Barrus, haberi
<hor. sat. 1 6.31> Et cupiat formosus, eat quacumque, puellis
<hor. sat. 1 6.32> Iniciat curam quaerendi singula, quali
<hor. sat. 1 6.33> Sit facie, sura, quali pede, dente, capillo:
<hor. sat. 1 6.34> Sic qui promittit ciuis, urbem sibi curae,
<hor. sat. 1 6.35_35> Imperium fore et Italiam, delubra deorum,
<hor. sat. 1 6.36> Quo patre sit natus, num ignota matre inhonestus,
<hor. sat. 1 6.37> Omnis mortalis curare et quaerere cogit.
<hor. sat. 1 6.38>"Tune, Syri Damae aut Dionysi filius, audes
<hor. sat. 1 6.39> Deicere(==DE.ICERE) de saxo ciuis aut tradere Cadmo?"
<hor. sat. 1 6.40_40>"At Nouius collega gradu post me sedet uno;
<hor. sat. 1 6.41> Namque est ille, pater quod erat meus." "hoc tibi Paulus
<hor. sat. 1 6.42> Et Messalla uideris? at hic, si plaustra ducenta
<hor. sat. 1 6.43> Concurrantque foro tria funera magna, sonabit,
<hor. sat. 1 6.44> Cornua quod uincatque tubas: saltem tenet hoc nos."
<hor. sat. 1 6.45_45> Nunc ad me redeo libertino patre natum,
<hor. sat. 1 6.46> Quem rodunt omnes libertino patre natum,
<hor. sat. 1 6.47> Nunc, quia sim tibi, Maecenas, conuictor, at olim,
<hor. sat. 1 6.48> Quod mihi pareret legio Romana tribuno.
<hor. sat. 1 6.49> Dissimile hoc illi est, quia non, ut forsit honorem
<hor. sat. 1 6.50_50> Iure mihi inuideat quiuis, ita te quoque amicum,
<hor. sat. 1 6.51> Praesertim cautum dignos adsumere, praua
<hor. sat. 1 6.52> Ambitione procul. felicem dicere non hoc
<hor. sat. 1 6.53> Me possim, casu quod te sortitus amicum;
<hor. sat. 1 6.54> Nulla etenim mihi te fors obtulit: optimus olim
<hor. sat. 1 6.55_55> Vergilius, post hunc Varius dixere, quid essem.
<hor. sat. 1 6.56> Vt ueni coram, singultim pauca locutus,
<hor. sat. 1 6.57> Infans namque pudor prohibebat plura profari,
<hor. sat. 1 6.58> Non ego me claro natum patre, non ego circum
<hor. sat. 1 6.59> Me Satureiano uectari rura caballo,
<hor. sat. 1 6.60_60> Sed quod eram narro. respondes, ut tuus est mos,
<hor. sat. 1 6.61> Pauca; abeo, et reuocas nono post mense iubesque
<hor. sat. 1 6.62> Esse in amicorum numero. magnum hoc ego duco,
<hor. sat. 1 6.63> Quod placui tibi, qui turpi secernis honestum
<hor. sat. 1 6.64> Non patre praeclaro, sed uita et pectore puro.
<hor. sat. 1 6.65_65> Atqui si uitiis mediocribus ac mea paucis
<hor. sat. 1 6.66> Mendosa est natura, alioqui recta, uelut si
<hor. sat. 1 6.67> Egregio inspersos reprendas corpore naeuos,
<hor. sat. 1 6.68> Si neque auaritiam neque sordes nec mala lustra
<hor. sat. 1 6.69> Obiciet uere quisquam mihi, purus et insons,
<hor. sat. 1 6.70_70> Vt me collaudem, si et uiuo carus amicis,
<hor. sat. 1 6.71> Causa fuit pater his; qui macro pauper agello
<hor. sat. 1 6.72> Noluit in Flaui ludum me mittere, magni
<hor. sat. 1 6.73> Quo pueri magnis e centurionibus orti
<hor. sat. 1 6.74> Laeuo suspensi loculos tabulamque lacerto
<hor. sat. 1 6.75_75> Ibant octonos referentes Idibus aeris,
<hor. sat. 1 6.76> Sed puerum est ausus Romam portare docendum
<hor. sat. 1 6.77> Artis quas doceat quiuis eques atque senator
<hor. sat. 1 6.78> Semet prognatos. uestem seruosque sequentis,
<hor. sat. 1 6.79> In magno ut populo, siqui uidisset, auita
<hor. sat. 1 6.80_80> Ex re praeberi sumptus mihi crederet illos.
<hor. sat. 1 6.81> Ipse mihi custos incorruptissimus omnes
<hor. sat. 1 6.82> Circum doctores aderat. quid multa? pudicum,
<hor. sat. 1 6.83> Qui primus uirtutis honos, seruauit ab omni
<hor. sat. 1 6.84> Non solum facto, uerum opprobrio quoque turpi
<hor. sat. 1 6.85_85> Nec timuit, sibi ne uitio quis uerteret, olim
<hor. sat. 1 6.86> Si praeco paruas aut, ut fuit ipse, coactor
<hor. sat. 1 6.87> Mercedes sequerer; neque ego essem questus. at hoc nunc
<hor. sat. 1 6.88> Laus illi debetur et a me gratia maior.
<hor. sat. 1 6.89> Nil me paeniteat sanum patris huius, eoque
<hor. sat. 1 6.90_90> Non, ut magna dolo factum negat esse suo pars,
<hor. sat. 1 6.91> Quod non ingenuos habeat clarosque parentes,
<hor. sat. 1 6.92> Sic me defendam. longe mea discrepat istis
<hor. sat. 1 6.93> Et uox et ratio. nam si natura iuberet
<hor. sat. 1 6.94> A certis annis aeuum remeare peractum
<hor. sat. 1 6.95_95> Atque alios legere, ad fastum quoscumque parentes
<hor. sat. 1 6.96> Optaret sibi quisque, meis contentus honestos
<hor. sat. 1 6.97> Fascibus et sellis nollem mihi sumere, demens
<hor. sat. 1 6.98> Iudicio uolgi, sanus fortasse tuo, quod
<hor. sat. 1 6.99> Nollem onus haud umquam solitus portare molestum.
<hor. sat. 1 6.100_100> Nam mihi continuo maior quaerenda foret res
<hor. sat. 1 6.101> Atque salutandi plures, ducendus et unus
<hor. sat. 1 6.102> Et comes alter, uti ne solus rusue peregre&lt;ue&gt(==PEREGRE);
<hor. sat. 1 6.103> Exirem, plures calones atque caballi
<hor. sat. 1 6.104> Pascendi, ducenda petorrita. nunc mihi curto
<hor. sat. 1 6.105_105> Ire licet mulo uel si libet usque Tarentum,
<hor. sat. 1 6.106> Mantica cui lumbos onere ulceret atque eques armos.
<hor. sat. 1 6.107> Obiciet nemo sordis mihi, quas tibi, Tilli,
<hor. sat. 1 6.108> Cum Tiburte uia praetorem quinque secuntur
<hor. sat. 1 6.109> Te pueri, lasanum portantes oenophorumque.
<hor. sat. 1 6.110_110> Hoc ego commodius quam tu, praeclare senator,
<hor. sat. 1 6.111> Milibus atque aliis uiuo. quacumque libido est,
<hor. sat. 1 6.112> Incedo solus, percontor quanti holus ac far,
<hor. sat. 1 6.113> Fallacem Circum uespertinumque pererro
<hor. sat. 1 6.114> Saepe Forum, adsisto diuinis, inde domum me
<hor. sat. 1 6.115_115> Ad porri et ciceris refero laganique catinum;
<hor. sat. 1 6.116> Cena ministratur pueris tribus et lapis albus
<hor. sat. 1 6.117> Pocula cum cyatho duo sustinet, adstat echinus
<hor. sat. 1 6.118> Vilis, cum patera guttus, Campana supellex.
<hor. sat. 1 6.119> Deinde eo dormitum, non sollicitus, mihi quod cras
<hor. sat. 1 6.120_120> Surgendum sit mane, obeundus Marsya, qui se
<hor. sat. 1 6.121> Voltum ferre negat Nouiorum posse minoris.
<hor. sat. 1 6.122> Ad quartam iaceo; post hanc uagor aut ego lecto
<hor. sat. 1 6.123> Aut scripto quod me tacitum iuuet unguor oliuo,
<hor. sat. 1 6.124> Non quo fraudatis inmundus Natta lucernis.
<hor. sat. 1 6.125_125> Ast ubi me fessum sol acrior ire lauatum
<hor. sat. 1 6.126> Admonuit, fugio campum lusumque trigonem.
<hor. sat. 1 6.127> Pransus non auide, quantum interpellet inani
<hor. sat. 1 6.128> Ventre diem durare, domesticus otior. haec est
<hor. sat. 1 6.129> Vita solutorum misera ambitione grauique;
<hor. sat. 1 6.130_130> His me consolor uicturum suauius ac si
<hor. sat. 1 6.131> Quaestor auus pater atque meus patruusque fuissent.
<hor. sat. 1 7.1> Proscripti Regis Rupili pus atque uenenum
<hor. sat. 1 7.2> Hybrida quo pacto sit Persius ultus, opinor
<hor. sat. 1 7.3> Omnibus et lippis notum et tonsoribus esse.
<hor. sat. 1 7.4> Persius hic permagna negotia diues habebat
<hor. sat. 1 7.5_5> Clazomenis, et iam litis cum Rege molestas,
<hor. sat. 1 7.6> Durus homo atque odio qui posset uincere Regem,
<hor. sat. 1 7.7> Confidens, tumidus, adeo sermonis amari,
<hor. sat. 1 7.8> Sisennas, Barros ut equis praecurreret albis.
<hor. sat. 1 7.9> Ad regem redeo. postquam nihil inter utrumque
<hor. sat. 1 7.10_10> Conuenit -hoc etenim sunt omnes iure molesti,
<hor. sat. 1 7.11> Quo fortes, quibus aduersum bellum incidit: inter
<hor. sat. 1 7.12> Hectora Priamiden, animosum atque inter Achillem
<hor. sat. 1 7.13> Ira fuit capitalis, ut ultima diuideret mors,
<hor. sat. 1 7.14> Non aliam ob causam, nisi quod uirtus in utroque
<hor. sat. 1 7.15_15> Summa fuit: duo si Discordia uexet inertis
<hor. sat. 1 7.16> Aut si disparibus bellum incidat, ut Diomedi
<hor. sat. 1 7.17> Cum Lycio Glauco, discedat pigrior, ultro
<hor. sat. 1 7.18> Muneribus missis-: Bruto praetore tenente
<hor. sat. 1 7.19> Ditem Asiam, Rupili et Persi par pugnat, uti non
<hor. sat. 1 7.20_20> Conpositum melius cum Bitho Bacchius. in ius
<hor. sat. 1 7.21> Acres procurrunt, magnum spectaculum uterque.
<hor. sat. 1 7.22> Persius exponit causam; ridetur ab omni
<hor. sat. 1 7.23> Conuentu; laudat Brutum laudatque cohortem,
<hor. sat. 1 7.24> Solem Asiae Brutum appellat, stellasque salubris
<hor. sat. 1 7.25_25> Appellat comites excepto Rege; canem illum,
<hor. sat. 1 7.26> Inuisum agricolis sidus, uenisse: ruebat
<hor. sat. 1 7.27> Flumen ut hibernum, fertur quo rara securis.
<hor. sat. 1 7.28> Tum Praenestinus salso multoque fluenti
<hor. sat. 1 7.29> Expressa arbusto regerit conuicia, durus
<hor. sat. 1 7.30_30> Vindemiator et inuictus, cui saepe uiator
<hor. sat. 1 7.31> Cessisset magna conpellans uoce cuculum.
<hor. sat. 1 7.32> At Graecus, postquam est Italo perfusus aceto,
<hor. sat. 1 7.33> Persius exclamat: "per magnos, Brute, deos te
<hor. sat. 1 7.34> Oro, qui reges consueris(==CONSVERIS) tollere, cur non
<hor. sat. 1 7.35_35> Hunc Regem iugulas? operum hoc, mihi crede, tuorum est."
<hor. sat. 1 8.1> Olim truncus eram ficulnus, inutile lignum,
<hor. sat. 1 8.2> Cum faber, incertus scamnum faceretne Priapum,
<hor. sat. 1 8.3> Maluit esse deum. deus inde ego, furum auiumque
<hor. sat. 1 8.4> Maxima formido; nam fures dextra coercet
<hor. sat. 1 8.5_5> Obscenoque ruber porrectus ab inguine palus;
<hor. sat. 1 8.6> Ast importunas uolucres in uertice harundo
<hor. sat. 1 8.7> Terret fixa uetatque nouis considere in hortis.
<hor. sat. 1 8.8> Huc prius angustis eiecta cadauera cellis
<hor. sat. 1 8.9> Conseruus uili portanda locabat in arca;
<hor. sat. 1 8.10_10> Hoc miserae plebi stabat commune sepulcrum;
<hor. sat. 1 8.11> Pantolabo scurrae Nomentanoque nepoti
<hor. sat. 1 8.12> Mille pedes in fronte, trecentos cippus in agrum
<hor. sat. 1 8.13> Hic dabat, heredes monumentum ne sequeretur.
<hor. sat. 1 8.14> Nunc licet Esquiliis habitare salubribus atque
<hor. sat. 1 8.15_15> Aggere in aprico spatiari, quo modo tristes
<hor. sat. 1 8.16> Albis informem spectabant ossibus agrum,
<hor. sat. 1 8.17> Cum mihi non tantum furesque feraeque suetae(==SUETA.E)
<hor. sat. 1 8.18> Hunc uexare locum curae sunt atque labori
<hor. sat. 1 8.19> Quantum carminibus quae uersant atque uenenis
<hor. sat. 1 8.20_20> Humanos animos: has nullo perdere possum
<hor. sat. 1 8.21> Nec prohibere modo, simul ac uaga luna decorum
<hor. sat. 1 8.22> Protulit os, quin ossa legant herbasque nocentis.
<hor. sat. 1 8.23> Vidi egomet nigra succinctam uadere palla
<hor. sat. 1 8.24> Canidiam pedibus nudis passoque capillo,
<hor. sat. 1 8.25_25> Cum Sagana maiore ululantem: pallor utrasque
<hor. sat. 1 8.26> Fecerat horrendas adspectu. scalpere terram
<hor. sat. 1 8.27> Vnguibus et pullam diuellere mordicus agnam
<hor. sat. 1 8.28> Coeperunt; cruor in fossam confusus, ut inde
<hor. sat. 1 8.29> Manis elicerent animas responsa daturas.
<hor. sat. 1 8.30_30> Lanea et effigies erat, altera cerea: maior
<hor. sat. 1 8.31> Lanea, quae poenis conpesceret inferiorem;
<hor. sat. 1 8.32> Cerea suppliciter stabat, seruilibus ut quae
<hor. sat. 1 8.33> Iam peritura modis. Hecaten uocat altera, saeuam
<hor. sat. 1 8.34> Altera Tisiphonen: serpentes atque uideres
<hor. sat. 1 8.35_35> Infernas errare canes Lunamque rubentem,
<hor. sat. 1 8.36> Ne foret his testis, post magna latere sepulcra.
<hor. sat. 1 8.37> Mentior at siquid, merdis caput inquiner albis
<hor. sat. 1 8.38> Coruorum, atque in me ueniat mictum atque cacatum
<hor. sat. 1 8.39> Iulius et fragilis Pediatia furque Voranus.
<hor. sat. 1 8.40_40> Singula quid memorem, quo pacto alterna loquentes
<hor. sat. 1 8.41> Vmbrae cum Sagana resonarint triste et acutum
<hor. sat. 1 8.42> Vtque lupi barbam uariae cum dente colubrae
<hor. sat. 1 8.43> Abdiderint furtim terris et imagine cerea(==CERE.A)
<hor. sat. 1 8.44> Largior arserit ignis et ut non testis inultus
<hor. sat. 1 8.45_45> Horruerim uoces furiarum et facta duarum?
<hor. sat. 1 8.46> Nam, displosa sonat quantum uesica, pepedi
<hor. sat. 1 8.47> Diffissa nate ficus; at illae currere in urbem.
<hor. sat. 1 8.48> Canidiae dentis, altum Saganae caliendrum
<hor. sat. 1 8.49> Excidere atque herbas atque incantata lacertis
<hor. sat. 1 8.50_50> Vincula cum magno risuque iocoque uideres.
<hor. sat. 1 9.1> Ibam forte uia Sacra, sicut meus est mos,
<hor. sat. 1 9.2> Nescio quid meditans nugarum, totus in illis.
<hor. sat. 1 9.3> Accurrit quidam notus mihi nomine tantum,
<hor. sat. 1 9.4> Arreptaque manu "quid agis, dulcissime rerum?"
<hor. sat. 1 9.5_5>"Suauiter, ut nunc est," inquam, "et cupio omnia quae uis"
<hor. sat. 1 9.6> Cum assectaretur, "numquid uis?" occupo. at ille
<hor. sat. 1 9.7>"Noris nos" inquit; "docti sumus." hic ego "pluris
<hor. sat. 1 9.8> Hoc" inquam "mihi eris." misere discedere quaerens,
<hor. sat. 1 9.9> Ire modo ocius, interdum consistere, in aurem
<hor. sat. 1 9.10_10> Dicere nescio quid puero, cum sudor ad imos
<hor. sat. 1 9.11> Manaret talos. "o te, Bolane, cerebri
<hor. sat. 1 9.12> Felicem!" aiebam tacitus, cum quidlibet ille
<hor. sat. 1 9.13> Garriret, uicos, urbem laudaret. ut illi
<hor. sat. 1 9.14> Nil respondebam, "misere cupis" inquit "abire;
<hor. sat. 1 9.15_15> Iamdudum uideo: sed nil agis: usque tenebo;
<hor. sat. 1 9.16> Persequar hinc quo nunc iter est tibi." "nil opus est te
<hor. sat. 1 9.17> Circumagi: quendam uolo uisere non tibi notum;
<hor. sat. 1 9.18> Trans Tiberim longe cubat is, prope Caesaris hortos."
<hor. sat. 1 9.19>"Nil habeo quod agam et non sum piger: usque sequar te."
<hor. sat. 1 9.20_20> Demitto auriculas, ut iniquae mentis asellus,
<hor. sat. 1 9.21> Cum grauius dorso subiit onus. incipit ille:
<hor. sat. 1 9.22>"Si bene me noui, non Viscum pluris amicum,
<hor. sat. 1 9.23> Non Varium facies: nam quis me scribere pluris
<hor. sat. 1 9.24> Aut citius possit uersus? quis membra mouere
<hor. sat. 1 9.25_25> Mollius? inuideat quod et Hermogenes, ego canto."
<hor. sat. 1 9.26> Interpellandi locus hic erat "est tibi mater,
<hor. sat. 1 9.27> Cognati, quis te saluo est opus?" "haud mihi quisquam.
<hor. sat. 1 9.28> Omnis composui." "felices. nunc ego resto.
<hor. sat. 1 9.29> Confice; namque instat fatum mihi triste, Sabella
<hor. sat. 1 9.30_30> Quod puero cecinit diuina mota anus urna:
<hor. sat. 1 9.31>"Hunc neque dira uenena nec hosticus auferet ensis
<hor. sat. 1 9.32> Nec laterum dolor aut tussis nec tarda podagra;
<hor. sat. 1 9.33> Garrulus hunc quando consumet cumque: loquaces,
<hor. sat. 1 9.34> Si sapiat, uitet, simul atque adoleuerit aetas."
<hor. sat. 1 9.35_35> Ventum erat ad Vestae, quarta iam parte diei
<hor. sat. 1 9.36> Praeterita, et casu tunc respondere uadato
<hor. sat. 1 9.37> Debebat quod ni fecisset, perdere litem.
<hor. sat. 1 9.38>"Si me amas," inquit "paulum hic ades." "inteream, si
<hor. sat. 1 9.39> Aut ualeo stare aut noui ciuilia iura;
<hor. sat. 1 9.40_40> Et propero quo scis." "dubius sum, quid faciam", inquit,
<hor. sat. 1 9.41>"Tene relinquam an rem." "me, sodes." "non faciam" ille,
<hor. sat. 1 9.42> Et praecedere coepit; ego, ut contendere durum
<hor. sat. 1 9.43> Cum uictore, sequor. "Maecenas quomodo tecum?"
<hor. sat. 1 9.44> Hinc repetit. "paucorum hominum et mentis bene sanae."
<hor. sat. 1 9.45_45> Nemo dexterius fortuna est usus. haberes
<hor. sat. 1 9.46> Magnum adiutorem, posset qui ferre secundas,
<hor. sat. 1 9.47> Hunc hominem uelles si tradere: dispeream, ni
<hor. sat. 1 9.48> Summosses omnis." "non isto uiuimus illic,
<hor. sat. 1 9.49> Quo tu rere, modo; domus hac nec purior ulla est
<hor. sat. 1 9.50_50> Nec magis his aliena malis; nil mi officit, inquam,
<hor. sat. 1 9.51> Ditior hic aut est quia doctior; est locus uni
<hor. sat. 1 9.52> Cuique suus." "magnum narras, uix credibile." "atqui
<hor. sat. 1 9.53> Sic habet." "accendis quare cupiam magis illi
<hor. sat. 1 9.54> Proximus esse." "uelis tantummodo: quae tua uirtus,
<hor. sat. 1 9.55_55> Expugnabis: et est qui uinci possit eoque
<hor. sat. 1 9.56> Difficilis aditus primos habet." "haud mihi dero:
<hor. sat. 1 9.57> Muneribus seruos corrumpam; non, hodie si
<hor. sat. 1 9.58> Exclusus fuero, desistam; tempora quaeram,
<hor. sat. 1 9.59> Occurram in triuiis, deducam. nil sine magno
<hor. sat. 1 9.60_60> Vita labore dedit mortalibus." haec dum agit, ecce
<hor. sat. 1 9.61> Fuscus Aristius occurrit, mihi carus et illum
<hor. sat. 1 9.62> Qui pulchre nosset. consistimus. "unde uenis et
<hor. sat. 1 9.63> Quo tendis?" rogat et respondet. uellere coepi
<hor. sat. 1 9.64> Et pressare manu lentissima bracchia, nutans,
<hor. sat. 1 9.65_65> Distorquens oculos, ut me eriperet. male salsus
<hor. sat. 1 9.66> Ridens dissimulare; meum iecur urere bilis.
<hor. sat. 1 9.67>"Certe nescio quid secreto uelle loqui te
<hor. sat. 1 9.68> Aiebas mecum." "memini bene, sed meliore
<hor. sat. 1 9.69> Tempore dicam; hodie tricesima sabbata: uin tu
<hor. sat. 1 9.70_70> Curtis Iudaeis oppedere?" "nulla mihi" inquam
<hor. sat. 1 9.71>"Relligio est." "at mi: sum paulo infirmior, unus
<hor. sat. 1 9.72> Multorum: ignosces; alias loquar." huncine solem
<hor. sat. 1 9.73> Tam nigrum surrexe mihi! fugit inprobus ac me
<hor. sat. 1 9.74> Sub cultro linquit. casu uenit obuius illi
<hor. sat. 1 9.75_75> Aduersarius et "quo tu, turpissime?" magna
<hor. sat. 1 9.76> Inclamat uoce, et "licet antestari?" ego uero
<hor. sat. 1 9.77> Oppono auriculam. rapit in ius; clamor utrimque,
<hor. sat. 1 9.78> Vndique concursus. sic me seruauit Apollo.
<hor. sat. 1 10.1> Nempe incomposito dixi pede currere uersus
<hor. sat. 1 10.2> Lucili. quis tam Lucili fautor inepte est,
<hor. sat. 1 10.3> Vt non hoc fateatur? at idem, quod sale multo
<hor. sat. 1 10.4> Vrbem defricuit, charta laudatur eadem.
<hor. sat. 1 10.5_5> Nec tamen hoc tribuens dederim quoque cetera; nam sic
<hor. sat. 1 10.6> Et Laberi mimos ut pulchra poemata mirer.
<hor. sat. 1 10.7> Ergo non satis est risu diducere rictum
<hor. sat. 1 10.8> Auditoris; et est quaedam tamen hic quoque uirtus.
<hor. sat. 1 10.9> Est breuitate opus, ut currat sententia neu se
<hor. sat. 1 10.10_10> Inpediat uerbis lassas onerantibus auris,
<hor. sat. 1 10.11> Et sermone opus est modo tristi, saepe iocoso,
<hor. sat. 1 10.12> Defendente uicem modo rhetoris atque poetae,
<hor. sat. 1 10.13> Interdum urbani, parcentis uiribus atque
<hor. sat. 1 10.14> Extenuantis eas consulto. ridiculum acri
<hor. sat. 1 10.15_15> Fortius et melius magnas plerumque secat res.
<hor. sat. 1 10.16> Illi, scripta quibus comoedia prisca uiris est,
<hor. sat. 1 10.17> Hoc stabant, hoc sunt imitandi; quos neque pulcher
<hor. sat. 1 10.18> Hermogenes umquam legit neque simius iste
<hor. sat. 1 10.19> Nil praeter Caluum et doctus cantare Catullum.
<hor. sat. 1 10.20_20>"At magnum fecit, quod uerbis graeca latinis
<hor. sat. 1 10.21> Miscuit." o seri studiorum quine putetis
<hor. sat. 1 10.22> Difficile et mirum, Rhodio quod Pitholeonti
<hor. sat. 1 10.23> Contigit? "at sermo lingua concinnus utraque
<hor. sat. 1 10.24> Suauior, ut Chio(==CHI+O+) nota si conmixta Falerni est."
<hor. sat. 1 10.25_25> Cum uersus facias, te ipsum percontor, an et cum
<hor. sat. 1 10.26> Dura tibi peragenda rei sit causa Petilli?
<hor. sat. 1 10.27> Scilicet oblitus patriaeque patrisque Latini,
<hor. sat. 1 10.28> Cum Pedius causas exsudet Publicola atque
<hor. sat. 1 10.29> Coruinus, patriis intermiscere petita
<hor. sat. 1 10.30_30> Verba foris malis, Canusini more bilinguis.
<hor. sat. 1 10.31> Atque ego cum graecos facerem, natus mare citra,
<hor. sat. 1 10.32> Versiculos, uetuit me tali uoce Quirinus
<hor. sat. 1 10.33> Post mediam noctem uisus, cum somnia uera:
<hor. sat. 1 10.34>"In siluam non ligna feras insanius ac si
<hor. sat. 1 10.35_35> Magnas Graecorum malis implere cateruas."
<hor. sat. 1 10.36> Turgidus Alpinus iugulat dum Memnona dumque
<hor. sat. 1 10.37> Diffingit Rheni luteum caput, haec ego ludo,
<hor. sat. 1 10.38> Quae neque in aede sonent certantia iudice Tarpa
<hor. sat. 1 10.39> Nec redeant iterum atque iterum spectanda theatris.
<hor. sat. 1 10.40_40> Arguta meretrice potes Dauoque Chremeta
<hor. sat. 1 10.41> Eludente senem comis garrire libellos
<hor. sat. 1 10.42> Vnus uiuorum, Fundani; Pollio regum
<hor. sat. 1 10.43> Facta canit pede ter percusso; forte epos acer
<hor. sat. 1 10.44> Vt nemo Varius ducit, molle atque facetum
<hor. sat. 1 10.45_45> Vergilio annuerunt gaudentes rure Camenae:
<hor. sat. 1 10.46> Hoc erat, experto frustra Varrone Atacino
<hor. sat. 1 10.47> Atque quibusdam aliis, melius quod scribere possem,
<hor. sat. 1 10.48> Inuentore minor; neque ego illi detrahere ausim
<hor. sat. 1 10.49> Haerentem capiti cum multa laude coronam.
<hor. sat. 1 10.50_50> At dixi fluere hunc lutulentum, saepe ferentem
<hor. sat. 1 10.51> Plura quidem tollenda relinquendis. age quaeso,
<hor. sat. 1 10.52> Tu nihil in magno doctus reprehendis Homero?
<hor. sat. 1 10.53> Nil comis tragici mutat Lucilius Acci?
<hor. sat. 1 10.54> Non ridet uersus Enni grauitate minores,
<hor. sat. 1 10.55_55> Cum de se loquitur non ut maiore reprensis?
<hor. sat. 1 10.56> Quid uetat et nosmet Lucili scripta legentis
<hor. sat. 1 10.57> Quaerere, num illius, num rerum dura negarit
<hor. sat. 1 10.58> Versiculos natura magis factos et euntis
<hor. sat. 1 10.59> Mollius ac siquis pedibus quid claudere senis,
<hor. sat. 1 10.60_60> Hoc tantum contentus, amet scripsisse ducentos
<hor. sat. 1 10.61> Ante cibum uersus, totidem cenatus, Etrusci
<hor. sat. 1 10.62> Quale fuit Cassi rapido feruentius amni
<hor. sat. 1 10.63> Ingenium, capsis quem fama est esse librisque
<hor. sat. 1 10.64> Ambustum propriis. fuerit Lucilius, inquam,
<hor. sat. 1 10.65_65> Comis et urbanus, fuerit limatior idem
<hor. sat. 1 10.66> Quam rudis et Graecis intacti carminis auctor
<hor. sat. 1 10.67> Quamque poetarum seniorum turba; sed ille,
<hor. sat. 1 10.68> Si foret hoc nostrum fato delapsus in aeuum,
<hor. sat. 1 10.69> Detereret sibi multa, recideret omne quod ultra
<hor. sat. 1 10.70_70> Perfectum traheretur, et in uersu faciendo
<hor. sat. 1 10.71> Saepe caput scaberet uiuos et roderet unguis.
<hor. sat. 1 10.72> Saepe stilum uertas, iterum quae digna legi sint
<hor. sat. 1 10.73> Scripturus, neque te ut miretur turba labores,
<hor. sat. 1 10.74> Contentus paucis lectoribus. an tua demens
<hor. sat. 1 10.75_75> Vilibus in ludis dictari carmina malis?
<hor. sat. 1 10.76> Non ego; nam satis est equitem mihi plaudere, ut audax,
<hor. sat. 1 10.77> Contemptis aliis, explosa Arbuscula dixit.
<hor. sat. 1 10.78> Men moueat cimex Pantilius aut cruciet quod
<hor. sat. 1 10.79> Vellicet absentem Demetrius aut quod ineptus
<hor. sat. 1 10.80_80> Fannius Hermogenis laedat conuiua Tigelli?
<hor. sat. 1 10.81> Plotius et Varius, Maecenas Vergiliusque,
<hor. sat. 1 10.82> Valgius et probet haec Octauius optimus atque
<hor. sat. 1 10.83> Fuscus et haec utinam Viscorum laudet uterque
<hor. sat. 1 10.84> Ambitione relegata. te dicere possum,
<hor. sat. 1 10.85_85> Pollio, te, Messalla, tuo cum fratre, simulque
<hor. sat. 1 10.86> Vos, Bibule et Serui(==SERVI), simul his te, candide Furni,
<hor. sat. 1 10.87> Conpluris alios, doctos ego quos et amicos
<hor. sat. 1 10.88> Prudens praetereo, quibus haec, sint qualiacumque,
<hor. sat. 1 10.89> Adridere uelim, doliturus, si placeant spe
<hor. sat. 1 10.90_90> Deterius nostra. Demetri, teque, Tigelli,
<hor. sat. 1 10.91> Discipularum inter iubeo plorare cathedras.
<hor. sat. 1 10.92> I, puer, atque meo citus haec subscribe libello.
<hor. sat. 2 1.1>"Sunt quibus in satura uidear nimis acer et ultra
<hor. sat. 2 1.2> Legem tendere opus; sine neruis altera quidquid
<hor. sat. 2 1.3> Conposui pars esse putat similisque meorum
<hor. sat. 2 1.4> Mille die uersus deduci posse. Trebati,
<hor. sat. 2 1.5_5> Quid faciam? praescribe." "quiescas." "ne faciam, inquis,
<hor. sat. 2 1.6> Omnino uersus?" "aio." "peream male, si non
<hor. sat. 2 1.7> Optimum erat; uerum nequeo dormire." "ter uncti
<hor. sat. 2 1.8> Transnanto Tiberim, somno quibus est opus alto,
<hor. sat. 2 1.9> Inriguumque mero sub noctem corpus habento.
<hor. sat. 2 1.10_10> Aut si tantus amor scribendi te rapit, aude
<hor. sat. 2 1.11> Caesaris inuicti res dicere, multa laborum
<hor. sat. 2 1.12> Praemia laturus." "cupidum, pater optime, uires
<hor. sat. 2 1.13> Deficiunt; neque enim quiuis horrentia pilis
<hor. sat. 2 1.14> Agmina nec fracta pereuntis cuspide Gallos
<hor. sat. 2 1.15_15> Aut labentis equo describit uolnera Parthi."
<hor. sat. 2 1.16>"Attamen et iustum poteras et scribere fortem,
<hor. sat. 2 1.17> Scipiadam ut sapiens Lucilius." "haud mihi dero,
<hor. sat. 2 1.18> Cum res ipsa feret: nisi dextro tempore Flacci
<hor. sat. 2 1.19> Verba per attentam non ibunt Caesaris aurem:
<hor. sat. 2 1.20_20> Cui male si palpere, recalcitrat undique tutus."
<hor. sat. 2 1.21>"Quanto rectius hoc quam tristi laedere uersu
<hor. sat. 2 1.22> Pantolabum scurram Nomentanumque nepotem,
<hor. sat. 2 1.23> Cum sibi quisque timet, quamquam est intactus, et odit."
<hor. sat. 2 1.24>"Quid faciam? saltat Milonius, ut semel icto
<hor. sat. 2 1.25_25> Accessit feruor capiti numerusque lucernis;
<hor. sat. 2 1.26> Castor gaudet equis, ouo prognatus eodem
<hor. sat. 2 1.27> Pugnis; quot capitum uiuunt, totidem studiorum
<hor. sat. 2 1.28> Milia: me pedibus delectat claudere uerba
<hor. sat. 2 1.29> Lucili ritu, nostrum melioris utroque.
<hor. sat. 2 1.30_30> Ille uelut fidis arcana sodalibus olim
<hor. sat. 2 1.31> Credebat libris neque, si male cesserat, usquam
<hor. sat. 2 1.32> Decurrens alio neque, si bene; quo fit ut omnis
<hor. sat. 2 1.33> Votiua pateat ueluti descripta tabella
<hor. sat. 2 1.34> Vita senis. sequor hunc, Lucanus an Apulus anceps;
<hor. sat. 2 1.35_35> Nam uenusinus arat finem sub utrumque colonus,
<hor. sat. 2 1.36> Missus ad hoc pulsis, uetus est ut fama, Sabellis,
<hor. sat. 2 1.37> Quo ne per uacuum Romano incurreret hostis,
<hor. sat. 2 1.38> Siue quod Apula gens seu quod Lucania bellum
<hor. sat. 2 1.39> Incuteret uiolenta. sed hic stilus haud petet ultro
<hor. sat. 2 1.40_40> Quemquam animantem et me ueluti custodiet ensis
<hor. sat. 2 1.41> Vagina tectus: quem cur destringere coner
<hor. sat. 2 1.42> Tutus ab infestis latronibus? o pater et rex
<hor. sat. 2 1.43> Iuppiter, ut pereat positum robigine telum
<hor. sat. 2 1.44> Nec quisquam noceat cupido mihi pacis! at ille,
<hor. sat. 2 1.45_45> Qui me conmorit -melius non tangere, clamo-,
<hor. sat. 2 1.46> Flebit et insignis tota cantabitur urbe.
<hor. sat. 2 1.47> Ceruius iratus leges minitatur et urnam,
<hor. sat. 2 1.48> Canidia Albuci, quibus est inimica, uenenum,
<hor. sat. 2 1.49> Grande malum Turius, siquid se iudice certes.
<hor. sat. 2 1.50_50> Vt quo quisque ualet suspectos terreat utque
<hor. sat. 2 1.51> Imperet hoc natura potens, sic collige mecum:
<hor. sat. 2 1.52> Dente lupus, cornu taurus petit: unde nisi intus
<hor. sat. 2 1.53> Monstratum? Scaeuae uiuacem crede nepoti
<hor. sat. 2 1.54> Matrem: nil faciet sceleris pia dextera -mirum,
<hor. sat. 2 1.55_55> Vt neque calce lupus quemquam neque dente petit bos-,
<hor. sat. 2 1.56> Sed mala tollet anum uitiato melle cicuta.
<hor. sat. 2 1.57> Ne longum faciam: seu me tranquilla senectus
<hor. sat. 2 1.58> Exspectat seu mors atris circumuolat alis,
<hor. sat. 2 1.59> Diues, inops, Romae, seu fors ita iusserit, exsul,
<hor. sat. 2 1.60_60> Quisquis erit uitae scribam color." "o puer, ut sis
<hor. sat. 2 1.61> Vitalis metuo et maiorum nequis amicus
<hor. sat. 2 1.62> Frigore te feriat." "quid? cum est Lucilius ausus
<hor. sat. 2 1.63> Primus in hunc operis conponere carmina morem
<hor. sat. 2 1.64> Detrahere et pellem, nitidus qua quisque per ora
<hor. sat. 2 1.65_65> Cederet, introrsum turpis: num Laelius aut qui
<hor. sat. 2 1.66> Duxit ab oppressa meritum Karthagine nomen
<hor. sat. 2 1.67> Ingenio offensi aut laeso doluere Metello
<hor. sat. 2 1.68> Famosisque Lupo cooperto uersibus? atqui
<hor. sat. 2 1.69> Primores populi arripuit populumque tributim,
<hor. sat. 2 1.70_70> Scilicet uni aequos uirtuti atque eius amicis.
<hor. sat. 2 1.71> Quin ubi se a uolgo et scaena in secreta remorant
<hor. sat. 2 1.72> Virtus Scipiadae et mitis sapientia Laeli,
<hor. sat. 2 1.73> Nugari cum illo et discincti ludere, donec
<hor. sat. 2 1.74> Decoqueretur holus, soliti. quidquid sum ego, quamuis
<hor. sat. 2 1.75_75> Infra Lucili censum ingeniumque, tamen me
<hor. sat. 2 1.76> Cum magnis uixisse inuita fatebitur usque
<hor. sat. 2 1.77> Inuidia et fragili quaerens inlidere dentem
<hor. sat. 2 1.78> Offendet solido -nisi quid tu, docte Trebati,
<hor. sat. 2 1.79> Dissentis." "equidem nihil hinc diffindere possum.
<hor. sat. 2 1.80_80> Sed tamen ut monitus caueas, ne forte negoti
<hor. sat. 2 1.81> Incutiat tibi quid sanctarum inscitia legum:
<hor. sat. 2 1.82> Si mala condiderit in quem quis carmina, ius est
<hor. sat. 2 1.83> Iudiciumque." "esto, siquis mala; sed bona siquis
<hor. sat. 2 1.84> Iudice condiderit laudatus Caesare? siquis
<hor. sat. 2 1.85_85> Opprobriis dignum latrauerit, integer ipse?"
<hor. sat. 2 1.86>"Soluentur risu tabulae, tu missus abibis."
<hor. sat. 2 2.1> Quae uirtus et quanta, boni, sit uiuere paruo
<hor. sat. 2 2.2>-Nec meus hic sermo est, sed quae praecepit Ofellus
<hor. sat. 2 2.3> Rusticus, abnormis sapiens crassaque Minerua-,
<hor. sat. 2 2.4> Discite non inter lances mensasque nitentis,
<hor. sat. 2 2.5_5> Cum stupet insanis acies fulgoribus et cum
<hor. sat. 2 2.6> Adclinis falsis animus meliora recusat,
<hor. sat. 2 2.7> Verum hic inpransi mecum disquirite. cur hoc?
<hor. sat. 2 2.8> Dicam, si potero. male uerum examinat omnis
<hor. sat. 2 2.9> Corruptus iudex. leporem sectatus equoue
<hor. sat. 2 2.10_10> Lassus ab indomito uel, si Romana fatigat
<hor. sat. 2 2.11> Militia adsuetum graecari -seu pila uelox
<hor. sat. 2 2.12> Molliter austerum studio fallente laborem,
<hor. sat. 2 2.13> Seu te discus agit, pete cedentem aera disco:
<hor. sat. 2 2.14> Cum labor extuderit fastidia, siccus, inanis
<hor. sat. 2 2.15_15> Sperne cibum uilem; nisi Hymettia mella Falerno
<hor. sat. 2 2.16> Ne biberis diluta. foris est promus, et atrum
<hor. sat. 2 2.17> Defendens piscis hiemat mare: cum sale panis
<hor. sat. 2 2.18> Latrantem stomachum bene leniet. unde putas aut
<hor. sat. 2 2.19> Qui partum? non in caro nidore uoluptas
<hor. sat. 2 2.20_20> Summa, sed in te ipso est. tu pulmentaria quaere
<hor. sat. 2 2.21> Sudando: pinguem uitiis albumque neque ostrea(==OSTRE.A)
<hor. sat. 2 2.22> Nec scarus aut poterit peregrina iuuare lagois.
<hor. sat. 2 2.23> Vix tamen eripiam, posito pauone uelis quin
<hor. sat. 2 2.24> Hoc potius quam gallina tergere palatum,
<hor. sat. 2 2.25_25> Corruptus uanis rerum, quia ueneat auro
<hor. sat. 2 2.26> Rara auis et picta pandat spectacula cauda:
<hor. sat. 2 2.27> Tamquam ad rem attineat quidquam. num uesceris ista,
<hor. sat. 2 2.28> Quam laudas, pluma? cocto num adest honor idem?
<hor. sat. 2 2.29> Carne tamen quamuis distat nil, hac magis illam
<hor. sat. 2 2.30_30> Inparibus formis deceptum te petere esto:
<hor. sat. 2 2.31> Vnde datum sentis, lupus hic Tiberinus an alto
<hor. sat. 2 2.32> Captus hiet? pontisne inter iactatus an amnis
<hor. sat. 2 2.33> Ostia sub Tusci? laudas, insane, trilibrem
<hor. sat. 2 2.34> Mullum, in singula quem minuas pulmenta necesse est.
<hor. sat. 2 2.35_35> Ducit te species, uideo: quo pertinet ergo
<hor. sat. 2 2.36> Proceros odisse lupos? quia scilicet illis
<hor. sat. 2 2.37> Maiorem natura modum dedit, his breue pondus:
<hor. sat. 2 2.38> Ieiunus raro stomachus uolgaria temnit.
<hor. sat. 2 2.39>"Porrectum magno magnum spectare catino
<hor. sat. 2 2.40_40> Vellem" ait Harpyiis gula digna rapacibus. at uos
<hor. sat. 2 2.41> Praesentes, Austri, coquite horum obsonia. quamquam
<hor. sat. 2 2.42> Putet aper rhombusque recens, mala copia quando
<hor. sat. 2 2.43> Aegrum sollicitat stomachum, cum rapula plenus
<hor. sat. 2 2.44> Atque acidas mauolt inulas. necdum omnis abacta
<hor. sat. 2 2.45_45> Pauperies epulis regum: nam uilibus ouis
<hor. sat. 2 2.46> Nigrisque est oleis hodie locus. haud ita pridem
<hor. sat. 2 2.47> Galloni praeconis erat acipensere mensa
<hor. sat. 2 2.48> Infamis. quid? tunc rhombos minus aequor alebat?
<hor. sat. 2 2.49> Tutus erat rhombus tutoque ciconia nido,
<hor. sat. 2 2.50_50> Donec uos auctor docuit praetorius. ergo
<hor. sat. 2 2.51> Siquis nunc mergos suauis edixerit assos,
<hor. sat. 2 2.52> Parebit praui docilis Romana iuuentus.
<hor. sat. 2 2.53> Sordidus a tenui uictu distabit Ofello
<hor. sat. 2 2.54> Iudice: nam frustra uitium uitaueris illud,
<hor. sat. 2 2.55_55> Si te alio prauum detorseris. Auidienus,
<hor. sat. 2 2.56> Cui Canis ex uero dictum cognomen adhaeret,
<hor. sat. 2 2.57> Quinquennis oleas est et siluestria corna
<hor. sat. 2 2.58> Ac nisi mutatum parcit defundere uinum et
<hor. sat. 2 2.59> Cuius odorem olei nequeas perferre, licebit
<hor. sat. 2 2.60_60> Ille repotia, natalis aliosue dierum
<hor. sat. 2 2.61> Festos albatus celebret, cornu ipse bilibri
<hor. sat. 2 2.62> Caulibus instillat, ueteris non parcus aceti.
<hor. sat. 2 2.63> Quali igitur uictu sapiens utetur et horum
<hor. sat. 2 2.64> Vtrum imitabitur? hac urget lupus, hac canis, aiunt.
<hor. sat. 2 2.65_65> Mundus erit, qua non offendat sordibus atque
<hor. sat. 2 2.66> In neutram(==NE-U-TRAM) partem cultus miser. hic neque seruis,
<hor. sat. 2 2.67> Albuci senis exemplo, dum munia didit,
<hor. sat. 2 2.68> Saeuus erit, nec sic ut simplex Naeuius unctam
<hor. sat. 2 2.69> Conuiuis praebebit aquam: uitium hoc quoque magnum.
<hor. sat. 2 2.70_70> Accipe nunc, uictus tenuis quae quantaque secum
<hor. sat. 2 2.71> Adferat. in primis ualeas bene; nam uariae res
<hor. sat. 2 2.72> Vt noceant homini credas, memor illius escae,
<hor. sat. 2 2.73> Quae simplex olim tibi sederit. at simul assis
<hor. sat. 2 2.74> Miscueris elixa, simul conchylia turdis,
<hor. sat. 2 2.75_75> Dulcia se in bilem uertent stomachoque tumultum
<hor. sat. 2 2.76> Lenta feret pituita. uides, ut pallidus omnis
<hor. sat. 2 2.77> Cena desurgat dubia? quin corpus onustum
<hor. sat. 2 2.78> Hesternis uitiis animum quoque praegrauat una
<hor. sat. 2 2.79> Atque adfigit humo diuinae particulam aurae.
<hor. sat. 2 2.80_80> Alter ubi dicto citius curata sopori
<hor. sat. 2 2.81> Membra dedit, uegetus praescripta ad munia surgit.
<hor. sat. 2 2.82> Hic tamen ad melius poterit transcurrere quondam,
<hor. sat. 2 2.83> Siue diem festum rediens aduexerit annus,
<hor. sat. 2 2.84> Seu recreare uolet tenuatum corpus, ubique
<hor. sat. 2 2.85_85> Accedent anni, tractari mollius aetas
<hor. sat. 2 2.86> Imbecilla uolet: tibi quidnam accedet ad istam
<hor. sat. 2 2.87> Quam puer et ualidus praesumis mollitiem, seu
<hor. sat. 2 2.88> Dura ualetudo inciderit seu tarda senectus?
<hor. sat. 2 2.89> Rancidum aprum antiqui laudabant, non quia nasus
<hor. sat. 2 2.90_90> Illis nullus erat, sed, credo, hac mente, quod hospes
<hor. sat. 2 2.91> Tardius adueniens uitiatum commodius quam
<hor. sat. 2 2.92> Integrum edax dominus consumeret. hos utinam inter
<hor. sat. 2 2.93> Heroas natum tellus me prima tulisset.
<hor. sat. 2 2.94> Das aliquid famae, quae carmine gratior aurem
<hor. sat. 2 2.95_95> Occupet humanam? grandes rhombi patinaeque
<hor. sat. 2 2.96> Grande ferunt una cum damno dedecus. adde
<hor. sat. 2 2.97> Iratum patruum, uicinos, te tibi iniquum
<hor. sat. 2 2.98> Et frustra mortis cupidum, cum deerit egenti
<hor. sat. 2 2.99> As, laquei pretium. "iure" inquit "Trausius istis
<hor. sat. 2 2.100_100> Iurgatur uerbis: ego uectigalia magna
<hor. sat. 2 2.101> Diuitiasque habeo tribus amplas regibus." ergo,
<hor. sat. 2 2.102> Quod superat non est melius quo insumere possis?
<hor. sat. 2 2.103> Cur eget indignus quisquam te diuite? quare
<hor. sat. 2 2.104> Templa ruunt antiqua deum? cur, inprobe, carae
<hor. sat. 2 2.105_105> Non aliquid patriae tanto emetiris aceruo?
<hor. sat. 2 2.106> Vni nimirum recte tibi semper erunt res,
<hor. sat. 2 2.107> O magnus posthac inimicis risus. uterne
<hor. sat. 2 2.108> Ad casus dubios fidet sibi certius? hic qui
<hor. sat. 2 2.109> Pluribus adsuerit mentem corpusque superbum,
<hor. sat. 2 2.110_110> An qui contentus paruo metuensque futuri
<hor. sat. 2 2.111> In pace, ut sapiens, aptarit idonea bello?
<hor. sat. 2 2.112> Quo magis his credas, puer hunc ego paruus Ofellum
<hor. sat. 2 2.113> Integris opibus noui non latius usum
<hor. sat. 2 2.114> Quam nunc accisis. uideas metato in agello
<hor. sat. 2 2.115_115> Cum pecore et gnatis fortem mercede colonum
<hor. sat. 2 2.116>"Non ego" narrantem "temere edi luce profesta
<hor. sat. 2 2.117> Quicquam praeter holus fumosae cum pede pernae.
<hor. sat. 2 2.118> Ac mihi seu longum post tempus uenerat hospes
<hor. sat. 2 2.119> Siue operum uacuo gratus conuiua per imbrem
<hor. sat. 2 2.120_120> Vicinus, bene erat non piscibus urbe petitis,
<hor. sat. 2 2.121> Sed pullo atque haedo; tum pensilis uua secundas
<hor. sat. 2 2.122> Et nux ornabat mensas cum duplice ficu.
<hor. sat. 2 2.123> Post hoc ludus erat culpa potare magistra
<hor. sat. 2 2.124> Ac uenerata Ceres, ita culmo surgeret alto,
<hor. sat. 2 2.125_125> Explicuit uino contractae seria frontis.
<hor. sat. 2 2.126> Saeuiat atque nouos moueat Fortuna tumultus:
<hor. sat. 2 2.127> Quantum hinc inminuet? quanto aut ego parcius aut uos,
<hor. sat. 2 2.128> O pueri, nituistis, ut huc nouus incola uenit?
<hor. sat. 2 2.129> Nam propriae telluris erum natura nec illum
<hor. sat. 2 2.130_130> Nec me nec quemquam statuit: nos expulit ille,
<hor. sat. 2 2.131> Illum aut nequities aut uafri inscitia iuris,
<hor. sat. 2 2.132> Postremum expellet certe uiuacior heres.
<hor. sat. 2 2.133> Nunc ager Vmbreni sub nomine, nuper Ofelli
<hor. sat. 2 2.134> Dictus, erit nulli proprius, sed cedet in usum
<hor. sat. 2 2.135_135> Nunc mihi, nunc alii. quocirca uiuite fortes
<hor. sat. 2 2.136> Fortiaque aduersis opponite pectora rebus."
<hor. sat. 2 3.1>"Sic raro scribis, ut toto non quater anno
<hor. sat. 2 3.2> Membranam poscas, scriptorum quaeque retexens,
<hor. sat. 2 3.3> Iratus tibi, quod uini somnique benignus
<hor. sat. 2 3.4> Nil dignum sermone canas. quid fiet? at ipsis
<hor. sat. 2 3.5_5> Saturnalibus huc fugisti sobrius. ergo
<hor. sat. 2 3.6> Dic aliquid dignum promissis. incipe. nil est.
<hor. sat. 2 3.7> Culpantur frustra calami immeritusque laborat
<hor. sat. 2 3.8> Iratis natus paries dis atque poetis.
<hor. sat. 2 3.9> Atqui uoltus erat multa et praeclara minantis,
<hor. sat. 2 3.10_10> Si uacuum tepido cepisset uillula tecto.
<hor. sat. 2 3.11> Quorsum pertinuit stipare Platona Menandro?
<hor. sat. 2 3.12> Eupolin, Archilochum, comites educere tantos?
<hor. sat. 2 3.13> Inuidiam placare paras uirtute relicta?
<hor. sat. 2 3.14> Contemnere miser. uitanda est inproba Siren
<hor. sat. 2 3.15_15> Desidia, aut quidquid uita meliore parasti
<hor. sat. 2 3.16> Ponendum aequo animo." di te, Damasippe, deaeque
<hor. sat. 2 3.17> Verum ob consilium donent tonsore. sed unde
<hor. sat. 2 3.18> Tam bene me nosti? "postquam omnis res mea Ianum
<hor. sat. 2 3.19> Ad medium fracta est, aliena negotia curo
<hor. sat. 2 3.20_20> Excussus propriis. olim nam quaerere amabam,
<hor. sat. 2 3.21> Quo uafer ille pedes lauisset Sisyphus aere,
<hor. sat. 2 3.22> Quid scalptum infabre, quid fusum durius esset.
<hor. sat. 2 3.23> Callidus huic signo ponebam milia centum;
<hor. sat. 2 3.24> Hortos egregiasque domos mercarier unus
<hor. sat. 2 3.25_25> Cum lucro noram; unde frequentia Mercuriale
<hor. sat. 2 3.26> Inposuere mihi cognomen compita." noui
<hor. sat. 2 3.27> Et miror morbi purgatum te illius. "atqui
<hor. sat. 2 3.28> Emouit ueterem mire nouus, ut solet, in cor
<hor. sat. 2 3.29> Traiecto lateris miseri capitisue dolore,
<hor. sat. 2 3.30_30> Vt lethargicus hic cum fit pugil et medicum urget.
<hor. sat. 2 3.31> Dum ne quid simile huic, esto ut libet." "o bone, ne te
<hor. sat. 2 3.32> Frustrere, insanis et tu stultique prope omnes,
<hor. sat. 2 3.33> Siquid Stertinius ueri crepat, unde ego mira
<hor. sat. 2 3.34> Descripsi docilis praecepta haec, tempore quo me
<hor. sat. 2 3.35_35> Solatus iussit sapientem pascere barbam
<hor. sat. 2 3.36> Atque a Fabricio non tristem ponte reuerti.
<hor. sat. 2 3.37> Nam male re gesta cum uellem mittere operto
<hor. sat. 2 3.38> Me capite in flumen, dexter stetit et "caue faxis
<hor. sat. 2 3.39> Te quicquam indignum. pudor" inquit "te malus angit,
<hor. sat. 2 3.40_40> Insanos qui inter uereare insanus haberi.
<hor. sat. 2 3.41> Primum nam inquiram, quid sit furere: hoc si erit in te
<hor. sat. 2 3.42> Solo, nil uerbi, pereas quin fortiter, addam.
<hor. sat. 2 3.43> Quem mala stultitia et quemcumque inscitia ueri
<hor. sat. 2 3.44> Caecum agit, insanum Chrysippi porticus et grex
<hor. sat. 2 3.45_45> Autumat. haec populos, haec magnos formula reges,
<hor. sat. 2 3.46> Excepto sapiente, tenet. nunc accipe, quare
<hor. sat. 2 3.47> Desipiant omnes aeque ac tu, qui tibi nomen
<hor. sat. 2 3.48> Insano posuere. uelut siluis, ubi passim
<hor. sat. 2 3.49> Palantis error certo de tramite pellit,
<hor. sat. 2 3.50_50> Ille sinistrorsum, hic dextrorsum abit, unus utrique
<hor. sat. 2 3.51> Error, sed uariis inludit partibus; hoc te
<hor. sat. 2 3.52> Crede modo insanum, nihilo ut sapientior ille
<hor. sat. 2 3.53> Qui te deridet caudam trahat. est genus unum
<hor. sat. 2 3.54> Stultitiae nihilum metuenda timentis, ut ignis,
<hor. sat. 2 3.55_55> Vt rupes fluuiosque in campo obstare queratur;
<hor. sat. 2 3.56> Alterum et huic uarum et nihilo sapientius ignis
<hor. sat. 2 3.57> Per medios fluuiosque ruentis: clamet amica
<hor. sat. 2 3.58> Mater, honesta soror cum cognatis, pater, uxor:
<hor. sat. 2 3.59>"Hic fossa est ingens, hic rupes maxima: serua!"
<hor. sat. 2 3.60_60> Non magis audierit, quam Fufius ebrius olim,
<hor. sat. 2 3.61> Cum Ilionam edormit, Catienis mille ducentis
<hor. sat. 2 3.62>"Mater, te appello" clamantibus. huic ego uolgus
<hor. sat. 2 3.63> Errori similem cunctum insanire docebo.
<hor. sat. 2 3.64> Insanit ueteres statuas Damasippus emendo:
<hor. sat. 2 3.65_65> Integer est mentis Damasippi creditor? esto.
<hor. sat. 2 3.66>"Accipe quod numquam reddas mihi" si tibi dicam:
<hor. sat. 2 3.67> Tune insanus eris, si acceperis, an magis excors
<hor. sat. 2 3.68> Reiecta praeda, quam praesens Mercurius fert?
<hor. sat. 2 3.69> Scribe decem a Nerio: non est satis; adde Cicutae
<hor. sat. 2 3.70_70> Nodosi tabulas, centum, mille adde catenas:
<hor. sat. 2 3.71> Effugiet tamen haec sceleratus uincula Proteus.
<hor. sat. 2 3.72> Cum rapies in ius malis ridentem alienis,
<hor. sat. 2 3.73> Fiet aper, modo auis, modo saxum et, cum uolet, arbor
<hor. sat. 2 3.74> Si male rem gerere insani est, contra bene sani:
<hor. sat. 2 3.75_75> Putidius multo cerebrum est, mihi crede, Perelli
<hor. sat. 2 3.76> Dictantis, quod tu numquam rescribere possis.
<hor. sat. 2 3.77> Audire atque togam iubeo conponere, quisquis
<hor. sat. 2 3.78> Ambitione mala aut argenti pallet amore,
<hor. sat. 2 3.79> Quisquis luxuria tristiue superstitione
<hor. sat. 2 3.80_80> Aut alio mentis morbo calet: huc propius me,
<hor. sat. 2 3.81> Dum doceo insanire omnis uos, ordine adite.
<hor. sat. 2 3.82> Danda est ellebori multo pars maxima auaris:
<hor. sat. 2 3.83> Nescio an Anticyram ratio illis destinet omnem.
<hor. sat. 2 3.84> Heredes Staberi summam incidere sepulcro,
<hor. sat. 2 3.85_85> Ni sic fecissent gladiatorum dare centum
<hor. sat. 2 3.86> Damnati populo paria atque epulum arbitrio Arri,
<hor. sat. 2 3.87> Frumenti quantum metit Africa. "siue ego praue
<hor. sat. 2 3.88> Seu recte hoc uolui(==VOLUI), ne sis patruus mihi": credo,
<hor. sat. 2 3.89> Hoc Staberi prudentem animum uidisse. quid ergo
<hor. sat. 2 3.90_90> Sensit, cum summam patrimoni insculpere saxo
<hor. sat. 2 3.91> Heredes uoluit(==VOLUIT)?" quoad uixit, credidit ingens
<hor. sat. 2 3.92> Pauperiem uitium et cauit nihil acrius, ut, si
<hor. sat. 2 3.93> Forte minus locuples uno quadrante perisset,
<hor. sat. 2 3.94> Ipse uideretur sibi nequior. "omnis enim res,
<hor. sat. 2 3.95_95> Virtus, fama, decus, diuina humanaque pulchris
<hor. sat. 2 3.96> Diuitiis parent; quas qui construxerit, ille
<hor. sat. 2 3.97> Clarus erit, fortis, iustus." "sapiensne?" etiam, et rex
<hor. sat. 2 3.98> Et quidquid uolet." hoc ueluti uirtute paratum
<hor. sat. 2 3.99> Sperauit magnae laudi fore. quid simile isti
<hor. sat. 2 3.100_100> Graecus Aristippus? qui seruos proicere aurum
<hor. sat. 2 3.101> In media iussit Libya, quia tardius irent
<hor. sat. 2 3.102> Propter onus segnes. uter est insanior horum?
<hor. sat. 2 3.103> Nil agit exemplum, litem quod lite resoluit.
<hor. sat. 2 3.104> Siquis emat citharas, emptas conportet in unum,
<hor. sat. 2 3.105_105> Nec studio citharae nec Musae deditus ulli,
<hor. sat. 2 3.106> Si scalpra et formas non sutor, nautica uela
<hor. sat. 2 3.107> Auersus mercaturis, delirus et amens
<hor. sat. 2 3.108> Vndique dicatur merito. qui discrepat istis,
<hor. sat. 2 3.109> Qui nummos aurumque recondit, nescius uti
<hor. sat. 2 3.110_110> Conpositis metuensque uelut contingere sacrum?
<hor. sat. 2 3.111> Siquis ad ingentem frumenti semper aceruum
<hor. sat. 2 3.112> Porrectus uigilet cum longo fuste neque illinc
<hor. sat. 2 3.113> Audeat esuriens dominus contingere granum
<hor. sat. 2 3.114> Ac potius foliis parcus uescatur amaris;
<hor. sat. 2 3.115_115> Si positis intus Chii ueterisque Falerni
<hor. sat. 2 3.116> Mille cadis - nihil est: tercentum milibus - acre
<hor. sat. 2 3.117> Potet acetum; age si et stramentis incubet, unde
<hor. sat. 2 3.118> Octoginta annos natus, cui stragula uestis,
<hor. sat. 2 3.119> Blattarum ac tinearum epulae, putrescat in arca:
<hor. sat. 2 3.120_120> Nimirum insanus paucis uideatur, eo quod
<hor. sat. 2 3.121> Maxima pars hominum morbo iactatur eodem.
<hor. sat. 2 3.122> Filius aut etiam haec libertus ut ebibat heres,
<hor. sat. 2 3.123> Dis inimice senex, custodis? ne tibi desit?
<hor. sat. 2 3.124> Quantulum enim summae curtabit quisque dierum,
<hor. sat. 2 3.125_125> Vnguere si caules oleo meliore caputque
<hor. sat. 2 3.126> Coeperis inpexa foedum porrigine? quare,
<hor. sat. 2 3.127> Si quiduis satis est, periuras, surripis, aufers
<hor. sat. 2 3.128> Vndique? tun sanus? populum si caedere saxis
<hor. sat. 2 3.129> Incipias seruosue tuos, quos aere pararis,
<hor. sat. 2 3.130_130> Insanum te omnes pueri clamentque puellae;
<hor. sat. 2 3.131> Cum laqueo uxorem interimis matremque ueneno,
<hor. sat. 2 3.132> Incolumi capite es? quid enim? neque tu hoc facis Argis
<hor. sat. 2 3.133> Nec ferro ut demens genetricem occidis Orestes.
<hor. sat. 2 3.134> An tu reris eum occisa insanisse parente
<hor. sat. 2 3.135_135> Ac non ante malis dementem actum Furiis quam
<hor. sat. 2 3.136> In matris iugulo ferrum tepefecit acutum?
<hor. sat. 2 3.137> Quin, ex quo est habitus male tutae mentis Orestes,
<hor. sat. 2 3.138> Nil sane fecit quod tu reprehendere possis:
<hor. sat. 2 3.139> Non Pyladen ferro uiolare aususue sororem
<hor. sat. 2 3.140_140> Electran, tantum maledicit utrique uocando
<hor. sat. 2 3.141> Hanc Furiam, hunc aliud, iussit quod splendida bilis.
<hor. sat. 2 3.142> Pauper Opimius argenti positi intus et auri,
<hor. sat. 2 3.143> Qui Veientanum festis potare diebus
<hor. sat. 2 3.144> Campana solitus trulla uappamque profestis,
<hor. sat. 2 3.145_145> Quondam lethargo grandi est oppressus, ut heres
<hor. sat. 2 3.146> Iam circum loculos et clauis laetus ouansque
<hor. sat. 2 3.147> Curreret. hunc medicus multum celer atque fidelis
<hor. sat. 2 3.148> Excitat hoc pacto: mensam poni iubet atque
<hor. sat. 2 3.149> Effundi saccos nummorum, accedere pluris
<hor. sat. 2 3.150_150> Ad numerandum: hominem sic erigit; addit et illud:
<hor. sat. 2 3.151>"Ni tua custodis, auidus iam haec auferet heres."
<hor. sat. 2 3.152> Men uiuo?" "ut uiuas igitur, uigila. hoc age." "quid uis?"
<hor. sat. 2 3.153>"Deficient inopem uenae te, ni cibus atque
<hor. sat. 2 3.154> Ingens accedit stomacho fultura ruenti.
<hor. sat. 2 3.155_155> Tu cessas? agedum sume hoc tisanarium oryzae."
<hor. sat. 2 3.156>"Quanti emptae?" "paruo." "quanti ergo?" "octussibus." "eheu,
<hor. sat. 2 3.157> Quid refert, morbo an furtis pereamque rapinis?"
<hor. sat. 2 3.158> Quisnam igitur sanus?" qui non stultus. "quid auarus?
<hor. sat. 2 3.159> Stultus et insanus. quid, siquis non sit auarus,
<hor. sat. 2 3.160_160> Continuo sanus? minime. cur, Stoice? dicam.
<hor. sat. 2 3.161>"Non est cardiacus" Craterum dixisse putato
<hor. sat. 2 3.162>"Hic aeger". recte est igitur surgetque? negabit.
<hor. sat. 2 3.163>[Quod latus aut renes morbo temptentur acuto]
<hor. sat. 2 3.164> Non est periurus neque sordidus: inmolet aequis
<hor. sat. 2 3.165_165> Hic porcum Laribus; uerum ambitiosus et audax:
<hor. sat. 2 3.166> Nauiget Anticyram. quid enim differt, barathrone
<hor. sat. 2 3.167> Dones quidquid habes an numquam utare paratis?
<hor. sat. 2 3.168> Seruius Oppidius Canusi duo praedia, diues
<hor. sat. 2 3.169> Antiquo censu, gnatis diuisse duobus
<hor. sat. 2 3.170_170> Fertur et hoc moriens pueris dixisse uocatis
<hor. sat. 2 3.171> Ad lectum: "postquam te talos, Aule, nucesque
<hor. sat. 2 3.172> Ferre sinu laxo, donare et ludere uidi,
<hor. sat. 2 3.173> Te, Tiberi, numerare, cauis abscondere tristem,
<hor. sat. 2 3.174> Extimui, ne uos ageret uesania discors,
<hor. sat. 2 3.175_175> Tu Nomentanum, tu ne sequerere Cicutam.
<hor. sat. 2 3.176> Quare per diuos oratus uterque Penatis
<hor. sat. 2 3.177> Tu caue ne minuas, tu ne maius facias id
<hor. sat. 2 3.178> Quod satis esse putat pater et natura coercet.
<hor. sat. 2 3.179> Praeterea ne uos titillet gloria, iure
<hor. sat. 2 3.180_180> Iurando obstringam ambo: uter aedilis fueritue
<hor. sat. 2 3.181> Vestrum praetor, is intestabilis et sacer esto."
<hor. sat. 2 3.182> In cicere atque faba bona tu perdasque lupinis,
<hor. sat. 2 3.183> Latus ut in Circo spatiere et aeneus ut stes,
<hor. sat. 2 3.184> Nudus agris, nudus nummis, insane, paternis;
<hor. sat. 2 3.185_185> Scilicet ut plausus quos fert Agrippa feras tu,
<hor. sat. 2 3.186> Astuta ingenuum uulpes imitata leonem?
<hor. sat. 2 3.187> Nequis humasse uelit Aiacem, Atrida, uetas cur?
<hor. sat. 2 3.188>"Rex sum." nil ultra quaero plebeius. "et aequam
<hor. sat. 2 3.189> Rem imperito, ac sicui(==SICVI) uideor non iustus, inulto
<hor. sat. 2 3.190_190> Dicere quod sentit permitto." maxime regum,
<hor. sat. 2 3.191> Di tibi dent capta classem redducere Troia.
<hor. sat. 2 3.192> Ergo consulere et mox respondere licebit?
<hor. sat. 2 3.193>"Consule." cur Aiax, heros ab Achille secundus,
<hor. sat. 2 3.194> Putescit, totiens seruatis clarus Achiuis,
<hor. sat. 2 3.195_195> Gaudeat ut populus Priami Priamusque inhumato,
<hor. sat. 2 3.196> Per quem tot iuuenes patrio caruere sepulcro?
<hor. sat. 2 3.197>"Mille ouium insanus morti dedit, inclitum Vlixen
<hor. sat. 2 3.198> Et Menelaum una mecum se occidere clamans."
<hor. sat. 2 3.199> Tu cum pro uitula statuis dulcem Aulide natam
<hor. sat. 2 3.200_200> Ante aras spargisque mola caput, inprobe, salsa,
<hor. sat. 2 3.201> Rectum animi seruas?" quorsum?" insanus quid enim Aiax
<hor. sat. 2 3.202> Fecit? cum strauit ferro pecus, abstinuit uim
<hor. sat. 2 3.203> Vxore et gnato; mala multa precatus Atridis
<hor. sat. 2 3.204> Non ille aut Teucrum aut ipsum uiolauit Vlixen.
<hor. sat. 2 3.205_205>"Verum ego, ut haerentis aduerso litore nauis
<hor. sat. 2 3.206> Eriperem, prudens placaui sanguine diuos"
<hor. sat. 2 3.207> Nempe tuo, furiose. "meo, sed non furiosus."
<hor. sat. 2 3.208> Qui species alias ueris scelerisque tumultu
<hor. sat. 2 3.209> Permixtas capiet, commotus habebitur, atque
<hor. sat. 2 3.210_210> Stultitiane erret nihilum distabit an ira.
<hor. sat. 2 3.211> Aiax inmeritos cum occidit desipit agnos:
<hor. sat. 2 3.212> Cum prudens scelus ob titulos admittis inanis,
<hor. sat. 2 3.213> Stas animo et purum est uitio tibi, cum tumidum est cor?
<hor. sat. 2 3.214> Siquis lectica nitidam gestare amet agnam,
<hor. sat. 2 3.215_215> Huic uestem ut gnatae, paret ancillas, paret aurum,
<hor. sat. 2 3.216> Rufam aut Posillam appellet fortique marito
<hor. sat. 2 3.217> Destinet uxorem: interdicto huic omne adimat ius
<hor. sat. 2 3.218> Praetor et ad sanos abeat tutela propinquos.
<hor. sat. 2 3.219> Quid, siquis gnatam pro muta deuouet agna,
<hor. sat. 2 3.220_220> Integer est animi? ne dixeris. ergo ubi praua
<hor. sat. 2 3.221> Stultitia, hic summa est insania; qui sceleratus,
<hor. sat. 2 3.222> Et furiosus erit; quem cepit uitrea fama,
<hor. sat. 2 3.223> Hunc circumtonuit gaudens Bellona cruentis.
<hor. sat. 2 3.224> Nunc age luxuriam et Nomentanum arripe mecum.
<hor. sat. 2 3.225_225> Vincet enim stultos ratio insanire nepotes.
<hor. sat. 2 3.226> Hic simul accepit patrimoni mille talenta,
<hor. sat. 2 3.227> Edicit, piscator uti, pomarius, auceps,
<hor. sat. 2 3.228> Vnguentarius ac Tusci turba inpia uici,
<hor. sat. 2 3.229> Cum scurris fartor, cum Velabro omne macellum
<hor. sat. 2 3.230_230> Mane domum ueniant. quid tum? uenere frequentes,
<hor. sat. 2 3.231> Verba facit leno: "quidquid mihi, quidquid et horum
<hor. sat. 2 3.232> Cuique domi est, id crede tuum et uel nunc pete uel cras."
<hor. sat. 2 3.233> Accipe quid contra haec iuuenis responderit aequus.
<hor. sat. 2 3.234>"In niue Lucana dormis ocreatus, ut aprum
<hor. sat. 2 3.235_235> Cenem ego; tu piscis hiberno ex aequore uerris.
<hor. sat. 2 3.236> Segnis ego, indignus qui tantum possideam; aufer,
<hor. sat. 2 3.237> Sume tibi decies; tibi tantundem; tibi triplex,
<hor. sat. 2 3.238> Vnde uxor media currit de nocte uocata."
<hor. sat. 2 3.239> Filius Aesopi detractam ex aure Metellae,
<hor. sat. 2 3.240_240> Scilicet ut deciens solidum absorberet, aceto
<hor. sat. 2 3.241> Diluit insignem bacam: qui sanior ac si
<hor. sat. 2 3.242> Illud idem in rapidum flumen iaceretue cloacam?
<hor. sat. 2 3.243> Quinti progenies Arri, par nobile fratrum
<hor. sat. 2 3.244> Nequitia et nugis prauorum et amore gemellum
<hor. sat. 2 3.245_245> Luscinias soliti inpenso prandere coemptas,
<hor. sat. 2 3.246> Quorsum abeant? sani ut creta, an carbone notati?
<hor. sat. 2 3.247> Aedificare casas, plostello adiungere muris,
<hor. sat. 2 3.248> Ludere par inpar, equitare in harundine longa
<hor. sat. 2 3.249> Siquem delectet barbatum, amentia uerset.
<hor. sat. 2 3.250_250> Si puerilius his ratio esse euincet amare
<hor. sat. 2 3.251> Nec quicquam differre, utrumne in puluere, trimus
<hor. sat. 2 3.252> Quale prius, ludas opus, an meretricis amore
<hor. sat. 2 3.253> Sollicitus plores: quaero, faciasne quod olim
<hor. sat. 2 3.254> Mutatus Polemon? ponas insignia morbi,
<hor. sat. 2 3.255_255> Fasciolas, cubital, focalia, potus ut ille
<hor. sat. 2 3.256> Dicitur ex collo furtim carpsisse coronas,
<hor. sat. 2 3.257> Postquam est inpransi correptus uoce magistri?
<hor. sat. 2 3.258> Porrigis irato puero cum poma, recusat;
<hor. sat. 2 3.259>"Sume, catelle" negat; si non des, optet. amator
<hor. sat. 2 3.260_260> Exclusus qui distat, agit ubi secum, eat an non,
<hor. sat. 2 3.261> Quo rediturus erat non arcessitus, et haeret
<hor. sat. 2 3.262> Inuisis foribus? "nec nunc, cum me uocet ultro,
<hor. sat. 2 3.263> Accedam? an potius mediter finire dolores?
<hor. sat. 2 3.264> Exclusit; reuocat: redeam? non, si obsecret." ecce
<hor. sat. 2 3.265_265> Seruos, non paulo sapientior: "o ere, quae res
<hor. sat. 2 3.266> Nec modum habet neque consilium, ratione modoque
<hor. sat. 2 3.267> Tractari non uolt. in amore haec sunt mala, bellum,
<hor. sat. 2 3.268> Pax rursum: haec siquis tempestatis prope ritu
<hor. sat. 2 3.269> Mobilia et caeca fluitantia sorte laboret
<hor. sat. 2 3.270_270> Reddere certa sibi, nihilo plus explicet ac si
<hor. sat. 2 3.271> Insanire paret certa ratione modoque."
<hor. sat. 2 3.272> Quid? cum Picenis excerpens semina pomis
<hor. sat. 2 3.273> Gaudes, si cameram percusti forte, penes te es?
<hor. sat. 2 3.274> Quid? cum balba feris annoso uerba palato,
<hor. sat. 2 3.275_275> Aedificante casas qui sanior? adde cruorem
<hor. sat. 2 3.276> Stultitiae atque ignem gladio scrutare. modo, inquam.
<hor. sat. 2 3.277> Hellade percussa Marius cum praecipitat se,
<hor. sat. 2 3.278> Cerritus fuit? an commotae crimine mentis
<hor. sat. 2 3.279> Absolues hominem et sceleris damnabis eundem
<hor. sat. 2 3.280_280> Ex more inponens cognata uocabula rebus?
<hor. sat. 2 3.281> Libertinus erat, qui circum compita siccus
<hor. sat. 2 3.282> Lautis mane senex manibus currebat et "unum",
<hor. sat. 2 3.283>-"Quid tam magnum?" addens- "unum me surpite morti!
<hor. sat. 2 3.284> Dis etenim facile est" orabat; sanus utrisque
<hor. sat. 2 3.285_285> Auribus atque oculis; mentem, nisi litigiosus,
<hor. sat. 2 3.286> Exciperet dominus, cum uenderet. hoc quoque uolgus
<hor. sat. 2 3.287> Chrysippus ponit fecunda in gente Meneni.
<hor. sat. 2 3.288>"Iuppiter, ingentis qui das adimisque dolores,"
<hor. sat. 2 3.289> Mater ait pueri mensis iam quinque cubantis,
<hor. sat. 2 3.290_290>"Frigida si puerum quartana reliquerit, illo
<hor. sat. 2 3.291> Mane die, quo tu indicis ieiunia, nudus
<hor. sat. 2 3.292> In Tiberi stabit." casus medicusue leuarit
<hor. sat. 2 3.293> Aegrum ex praecipiti: mater delira necabit
<hor. sat. 2 3.294> In gelida fixum ripa febrimque reducet,
<hor. sat. 2 3.295_295> Quone malo mentem concussa? timore deorum."
<hor. sat. 2 3.296> Haec mihi Stertinius, sapientum octauus, amico
<hor. sat. 2 3.297> Arma dedit, posthac ne compellarer inultus.
<hor. sat. 2 3.298> Dixerit insanum qui me, totidem audiet atque
<hor. sat. 2 3.299> Respicere ignoto discet pendentia tergo."
<hor. sat. 2 3.300_300> Stoice, post damnum sic uendas omnia pluris,
<hor. sat. 2 3.301> Qua me stultitia, quoniam non est genus unum,
<hor. sat. 2 3.302> Insanire putas? ego nam uideor mihi sanus."
<hor. sat. 2 3.303>"Quid, caput abscissum manibus cum portat Agaue
<hor. sat. 2 3.304> Gnati infelicis, sibi tunc furiosa uidetur?"
<hor. sat. 2 3.305_305>"Stultum me fateor - liceat concedere ueris -
<hor. sat. 2 3.306> Atque etiam insanum; tantum hoc edissere, quo me
<hor. sat. 2 3.307> Aegrotare putes animi uitio." "accipe: primum
<hor. sat. 2 3.308> Aedificas, hoc est longos imitaris, ab imo
<hor. sat. 2 3.309> Ad summum totus moduli bipedalis, et idem
<hor. sat. 2 3.310_310> Corpore maiorem rides Turbonis in armis
<hor. sat. 2 3.311> Spiritum et incessum: qui ridiculus minus illo?
<hor. sat. 2 3.312> An, quodcumque facit Maecenas, te quoque uerum est,
<hor. sat. 2 3.313> Tanto dissimilem et tanto certare minorem?
<hor. sat. 2 3.314> Absentis ranae pullis uituli pede pressis
<hor. sat. 2 3.315_315> Vnus ubi effugit, matri denarrat, ut ingens
<hor. sat. 2 3.316> Belua cognatos eliserit: illa rogare,
<hor. sat. 2 3.317> Quantane? num tantum, sufflans se, magna fuisset?
<hor. sat. 2 3.318>"Maior dimidio." num tanto?" cum magis atque
<hor. sat. 2 3.319> Se magis inflaret, "non, si te ruperis," inquit,
<hor. sat. 2 3.320_320>"Par eris." haec a te non multum abludit imago.
<hor. sat. 2 3.321> Adde poemata nunc, hoc est, oleum adde camino,
<hor. sat. 2 3.322> Quae siquis sanus fecit, sanus facis et tu.
<hor. sat. 2 3.323> Non dico horrendam rabiem -" iam desine." "- cultum
<hor. sat. 2 3.324> Maiorem censu -" "teneas, Damasippe, tuis te."
<hor. sat. 2 3.325_325>"- mille puellarum, puerorum mille furores -"
<hor. sat. 2 3.326>"O maior tandem parcas, insane, minori."
<hor. sat. 2 4.1>"Vnde et quo Catius?" "non est mihi tempus, auenti
<hor. sat. 2 4.2> Ponere signa nouis praeceptis, qualia uincent
<hor. sat. 2 4.3> Pythagoran Anytique reum doctumque Platona."
<hor. sat. 2 4.4>"Peccatum fateor, cum te sic tempore laeuo
<hor. sat. 2 4.5_5> Interpellarim; sed des ueniam bonus, oro.
<hor. sat. 2 4.6> Quodsi interciderit tibi nunc aliquid, repetes mox,
<hor. sat. 2 4.7> Siue est naturae hoc siue artis, mirus utroque."
<hor. sat. 2 4.8>"Quin id erat curae, quo pacto cuncta tenerem
<hor. sat. 2 4.9> Vtpote res tenuis, tenui sermone peractas."
<hor. sat. 2 4.10_10>"Ede hominis nomen, simul et, Romanus an hospes."
<hor. sat. 2 4.11>"Ipsa memor praecepta canam, celabitur auctor.
<hor. sat. 2 4.12> Longa quibus facies ouis erit, illa memento,
<hor. sat. 2 4.13> Vt suci melioris et ut magis alba rotundis,
<hor. sat. 2 4.14> Ponere: namque marem cohibent callosa uitellum.
<hor. sat. 2 4.15_15> Cole suburbano qui siccis creuit in agris
<hor. sat. 2 4.16> Dulcior: inriguo nihil est elutius horto.
<hor. sat. 2 4.17> Si uespertinus subito te oppresserit hospes,
<hor. sat. 2 4.18> Ne gallina malum responset dura palato,
<hor. sat. 2 4.19> Doctus eris uiuam musto mersare Falerno:
<hor. sat. 2 4.20_20> Hoc teneram faciet. pratensibus optima fungis
<hor. sat. 2 4.21> Natura est; aliis male creditur. ille salubris
<hor. sat. 2 4.22> Aestates peraget, qui nigris prandia moris
<hor. sat. 2 4.23> Finiet, ante grauem quae legerit arbore solem.
<hor. sat. 2 4.24> Aufidius forti miscebat mella Falerno:
<hor. sat. 2 4.25_25> Mendose, quoniam uacuis conmittere uenis
<hor. sat. 2 4.26> Nil nisi lene decet: leni praecordia mulso
<hor. sat. 2 4.27> Prolueris melius. si dura morabitur aluus,
<hor. sat. 2 4.28> Mitulus et uiles pellent obstantia conchae
<hor. sat. 2 4.29> Et lapathi breuis herba, sed albo non sine Coo.
<hor. sat. 2 4.30_30> Lubrica nascentes inplent conchylia lunae;
<hor. sat. 2 4.31> Sed non omne mare est generosae fertile testae:
<hor. sat. 2 4.32> Murice Baiano melior Lucrina peloris,
<hor. sat. 2 4.33> Ostrea Circeis, Miseno oriuntur echini,
<hor. sat. 2 4.34> Pectinibus patulis iactat se molle Tarentum.
<hor. sat. 2 4.35_35> Nec sibi cenarum quiuis temere arroget artem,
<hor. sat. 2 4.36> Non prius exacta tenui ratione saporum.
<hor. sat. 2 4.37> Nec satis est cara piscis auerrere mensa
<hor. sat. 2 4.38> Ignarum, quibus est ius aptius et quibus assis
<hor. sat. 2 4.39> Languidus in cubitum iam se conuiua reponet.
<hor. sat. 2 4.40_40> Vmber et iligna nutritus glande rotundas
<hor. sat. 2 4.41> Curuat aper lances carnem uitantis inertem;
<hor. sat. 2 4.42> Nam Laurens malus est, uluis et harundine pinguis.
<hor. sat. 2 4.43> Vinea submittit capreas non semper edulis.
<hor. sat. 2 4.44> Fecundae leporis sapiens sectabitur armos.
<hor. sat. 2 4.45_45> Piscibus atque auibus quae natura et foret aetas,
<hor. sat. 2 4.46> Ante meum nulli patuit quaesita palatum.
<hor. sat. 2 4.47> Sunt quorum ingenium noua tantum crustula promit.
<hor. sat. 2 4.48> Nequaquam satis in re una consumere curam,
<hor. sat. 2 4.49> Vt siquis solum hoc, mala ne sint uina, laboret,
<hor. sat. 2 4.50_50> Quali perfundat piscis securus oliuo.
<hor. sat. 2 4.51> Massica si caelo suppones uina sereno,
<hor. sat. 2 4.52> Nocturna siquid crassi est tenuabitur aura
<hor. sat. 2 4.53> Et decedet odor neruis inimicus; at illa
<hor. sat. 2 4.54> Integrum perdunt lino uitiata saporem.
<hor. sat. 2 4.55_55> Surrentina uafer qui miscet faece Falerna
<hor. sat. 2 4.56> Vina, columbino limum bene colligit ouo,
<hor. sat. 2 4.57> Quatenus ima petit uoluens aliena uitellus.
<hor. sat. 2 4.58> Tostis marcentem squillis recreabis et Afra
<hor. sat. 2 4.59> Potorem coclea; nam lactuca innatat acri
<hor. sat. 2 4.60_60> Post uinum stomacho; perna magis et magis hillis
<hor. sat. 2 4.61> Flagitat inmorsus refici, quin omnia malit
<hor. sat. 2 4.62> Quaecumque inmundis feruent allata popinis.
<hor. sat. 2 4.63> Est operae pretium duplicis pernoscere iuris
<hor. sat. 2 4.64> Naturam. simplex e dulci constat oliuo,
<hor. sat. 2 4.65_65> Quod pingui miscere mero muriaque decebit
<hor. sat. 2 4.66> Non alia quam qua Byzantia putuit orca.
<hor. sat. 2 4.67> Hoc ubi confusum sectis inferbuit herbis
<hor. sat. 2 4.68> Corycioque croco sparsum stetit, insuper addes
<hor. sat. 2 4.69> Pressa uenafranae quod baca remisit oliuae.
<hor. sat. 2 4.70_70> Picenis cedunt pomis Tiburtia suco:
<hor. sat. 2 4.71> Nam facie praestant, uenucula conuenit ollis;
<hor. sat. 2 4.72> Rectius Albanam fumo duraueris uuam.
<hor. sat. 2 4.73> Hanc ego cum malis, ego faecem primus et allec,
<hor. sat. 2 4.74> Primus et inuenior piper album cum sale nigro
<hor. sat. 2 4.75_75> Incretum puris circumposuisse catillis.
<hor. sat. 2 4.76> Inmane est uitium dare milia terna macello
<hor. sat. 2 4.77> Angustoque uagos piscis urgere catino.
<hor. sat. 2 4.78> Magna mouet stomacho fastidia, seu puer unctis
<hor. sat. 2 4.79> Tractauit calicem manibus, dum furta ligurrit,
<hor. sat. 2 4.80_80> Siue grauis ueteri creterrae limus adhaesit.
<hor. sat. 2 4.81> Vilibus in scopis, in mappis, in scobe quantus
<hor. sat. 2 4.82> Consistit sumptus? neglectis flagitium ingens.
<hor. sat. 2 4.83> Ten lapides uarios lutulenta radere palma
<hor. sat. 2 4.84> Et Tyrias dare circum inlota toralia uestis,
<hor. sat. 2 4.85_85> Oblitum, quanto curam sumptumque minorem
<hor. sat. 2 4.86> Haec habeant, tanto reprehendi iustius illis,
<hor. sat. 2 4.87> Quae nisi diuitibus nequeunt contingere mensis?"
<hor. sat. 2 4.88>"Docte Cati, per amicitiam diuosque rogatus
<hor. sat. 2 4.89> Ducere me auditum, perges quocumque, memento.
<hor. sat. 2 4.90_90> Nam quamuis memori referas mihi pectore cuncta,
<hor. sat. 2 4.91> Non tamen interpres tantundem iuueris. adde
<hor. sat. 2 4.92> Voltum habitumque hominis, quem tu uidisse beatus
<hor. sat. 2 4.93> Non magni pendis, quia contigit; at mihi cura
<hor. sat. 2 4.94> Non mediocris inest, fontis ut adire remotos
<hor. sat. 2 4.95_95> Atque haurire queam uitae praecepta beatae."
<hor. sat. 2 5.1>"Hoc quoque, Tiresia, praeter narrata petenti
<hor. sat. 2 5.2> Responde, quibus amissas reparare queam res
<hor. sat. 2 5.3> Artibus atque modis. quid rides?" "iamne doloso
<hor. sat. 2 5.4> Non satis est Ithacam reuehi patriosque penatis
<hor. sat. 2 5.5_5> Adspicere?" "o nulli quicquam mentite, uides ut
<hor. sat. 2 5.6> Nudus inopsque domum redeam te uate, neque illic
<hor. sat. 2 5.7> Aut apotheca procis intacta est aut pecus: atqui
<hor. sat. 2 5.8> Et genus et uirtus, nisi cum re, uilior alga est."
<hor. sat. 2 5.9> Quando pauperiem missis ambagibus horres,
<hor. sat. 2 5.10_10> Accipe qua ratione queas ditescere. turdus
<hor. sat. 2 5.11> Siue aliud priuum dabitur tibi, deuolet illuc,
<hor. sat. 2 5.12> Res ubi magna nitet domino sene; dulcia poma
<hor. sat. 2 5.13> Et quoscumque feret cultus tibi fundus honores
<hor. sat. 2 5.14> Ante Larem gustet uenerabilior Lare diues.
<hor. sat. 2 5.15_15> Qui quamuis periurus erit, sine gente, cruentus
<hor. sat. 2 5.16> Sanguine fraterno, fugitiuus, ne tamen illi
<hor. sat. 2 5.17> Tu comes exterior, si postulet, ire recuses."
<hor. sat. 2 5.18>"Vtne tegam spurco Damae latus? haud ita Troiae
<hor. sat. 2 5.19> Me gessi, certans semper melioribus." "ergo
<hor. sat. 2 5.20_20> Pauper eris." "fortem hoc animum tolerare iubebo;
<hor. sat. 2 5.21> Et quondam maiora tuli. tu protinus, unde
<hor. sat. 2 5.22> Diuitias aerisque ruam, dic, augur, aceruos."
<hor. sat. 2 5.23>"Dixi equidem et dico: captes astutus ubique
<hor. sat. 2 5.24> Testamenta senum neu, si uafer unus et alter
<hor. sat. 2 5.25_25> Insidiatorem praeroso fugerit hamo,
<hor. sat. 2 5.26> Aut spem deponas aut artem inlusus omittas.
<hor. sat. 2 5.27> Magna minorue foro si res certabitur olim,
<hor. sat. 2 5.28> Viuet uter locuples sine gnatis, inprobus, ultro
<hor. sat. 2 5.29> Qui meliorem audax uocet in ius, illius esto
<hor. sat. 2 5.30_30> Defensor; fama ciuem causaque priorem
<hor. sat. 2 5.31> Sperne, domi si gnatus erit fecundaue coniux.
<hor. sat. 2 5.32>"Quinte" puta aut "Publi" -gaudent praenomine molles
<hor. sat. 2 5.33> Auriculae- "tibi me uirtus tua fecit amicum.
<hor. sat. 2 5.34> Ius anceps noui, causas defendere possum;
<hor. sat. 2 5.35_35> Eripiet quiuis oculos citius mihi quam te
<hor. sat. 2 5.36> Contemptum cassa nuce pauperet; haec mea cura est,
<hor. sat. 2 5.37> Nequid tu perdas neu sis iocus." ire domum atque
<hor. sat. 2 5.38> Pelliculam curare iube; fi cognitor ipse,
<hor. sat. 2 5.39> Persta atque obdura: seu rubra Canicula findet
<hor. sat. 2 5.40_40> Infantis statuas, seu pingui tentus omaso
<hor. sat. 2 5.41> Furius hibernas cana niue conspuet Alpis.
<hor. sat. 2 5.42>"Nonne uides" aliquis cubito stantem prope tangens
<hor. sat. 2 5.43> Inquiet, "ut patiens, ut amicis aptus, ut acer?"
<hor. sat. 2 5.44> Plures adnabunt thynni et cetaria crescent.
<hor. sat. 2 5.45_45> Sicui praeterea ualidus male filius in re
<hor. sat. 2 5.46> Praeclara sublatus aletur, ne manifestum
<hor. sat. 2 5.47> Caelibis obsequium nudet te, leniter in spem
<hor. sat. 2 5.48> Adrepe officiosus, ut et scribare secundus
<hor. sat. 2 5.49> Heres et, siquis casus puerum egerit Orco,
<hor. sat. 2 5.50_50> In uacuom uenias: perraro haec alea fallit.
<hor. sat. 2 5.51> Qui testamentum tradet tibi cumque legendum,
<hor. sat. 2 5.52> Abnuere et tabulas a te remouere memento,
<hor. sat. 2 5.53> Sic tamen, ut limis rapias, quid prima secundo
<hor. sat. 2 5.54> Cera uelit uersu; solus multisne coheres,
<hor. sat. 2 5.55_55> Veloci percurre oculo. plerumque recoctus
<hor. sat. 2 5.56> Scriba ex quinqueuiro coruum deludet hiantem
<hor. sat. 2 5.57> Captatorque dabit risus Nasica Corano."
<hor. sat. 2 5.58>"Num furis? an prudens ludis me obscura canendo?"
<hor. sat. 2 5.59>"O Laertiade, quidquid dicam, aut erit aut non:
<hor. sat. 2 5.60_60> Diuinare etenim magnus mihi donat Apollo."
<hor. sat. 2 5.61>"Quid tamen ista uelit sibi fabula, si licet, ede."
<hor. sat. 2 5.62>"Tempore quo iuuenis Parthis horrendus, ab alto
<hor. sat. 2 5.63> Demissum genus Aenea, tellure marique
<hor. sat. 2 5.64> Magnus erit, forti nubet procera Corano
<hor. sat. 2 5.65_65> Filia Nasicae, metuentis reddere soldum.
<hor. sat. 2 5.66> Tum gener hoc faciet: tabulas socero dabit atque
<hor. sat. 2 5.67> Vt legat orabit; multum Nasica negatas
<hor. sat. 2 5.68> Accipiet tandem et tacitus leget inuenietque
<hor. sat. 2 5.69> Nil sibi legatum praeter plorare suisque.
<hor. sat. 2 5.70_70> Illud ad haec iubeo: mulier si forte dolosa
<hor. sat. 2 5.71> Libertusue senem delirum temperet, illis
<hor. sat. 2 5.72> Accedas socius: laudes, lauderis ut absens.
<hor. sat. 2 5.73> Adiuuat hoc quoque, sed uincit longe prius ipsum
<hor. sat. 2 5.74> Expugnare caput. scribet mala carmina uecors:
<hor. sat. 2 5.75_75> Laudato. scortator erit: caue te roget; ultro
<hor. sat. 2 5.76> Penelopam facilis potiori trade." "putasne
<hor. sat. 2 5.77> Perduci poterit tam frugi tamque pudica,
<hor. sat. 2 5.78> Quam nequiere proci recto depellere cursu?"
<hor. sat. 2 5.79>"Venit enim magnum donandi parca iuuentus
<hor. sat. 2 5.80_80> Nec tantum ueneris quantum studiosa culinae.
<hor. sat. 2 5.81> Sic tibi Penelope frugi est; quae si semel uno
<hor. sat. 2 5.82> De sene gustarit tecum partita lucellum,
<hor. sat. 2 5.83> Vt canis a corio numquam absterrebitur uncto.
<hor. sat. 2 5.84> Me sene quod dicam factum est. anus inproba Thebis
<hor. sat. 2 5.85_85> Ex testamento sic est elata: cadauer
<hor. sat. 2 5.86> Vnctum oleo largo nudis umeris tulit heres,
<hor. sat. 2 5.87> Scilicet elabi si posset mortua; credo,
<hor. sat. 2 5.88> Quod nimium institerat uiuenti. cautus adito
<hor. sat. 2 5.89> Neu desis operae neue immoderatus abundes.
<hor. sat. 2 5.90_90> Difficilem et morosum offendet garrulus: ultra
<hor. sat. 2 5.91>"Non" "etiam" sileas; Dauus sis comicus atque
<hor. sat. 2 5.92> Stes capite obstipo, multum similis metuenti.
<hor. sat. 2 5.93> Obsequio grassare; mone, si increbruit aura,
<hor. sat. 2 5.94> Cautus uti uelet carum caput; extrahe turba
<hor. sat. 2 5.95_95> Oppositis umeris; aurem substringe loquaci.
<hor. sat. 2 5.96> Inportunus amat laudari: donec "ohe iam"
<hor. sat. 2 5.97> Ad caelum manibus sublatis dixerit, urge:
<hor. sat. 2 5.98> Crescentem tumidis infla sermonibus utrem.
<hor. sat. 2 5.99> Cum te seruitio longo curaque leuarit,
<hor. sat. 2 5.100_100> Et certum uigilans "quartae sit partis Vlixes"
<hor. sat. 2 5.101> Audieris "heres": "ergo nunc Dama sodalis
<hor. sat. 2 5.102> Nusquam est? unde mihi tam fortem tamque fidelem?"
<hor. sat. 2 5.103> Sparge subinde et, si paulum potes inlacrimare, est
<hor. sat. 2 5.104> Gaudia prodentem uoltum celare. sepulcrum
<hor. sat. 2 5.105_105> Permissum arbitrio sine sordibus exstrue: funus
<hor. sat. 2 5.106> Egregie factum laudet uicinia. siquis
<hor. sat. 2 5.107> Forte coheredum senior male tussiet, huic tu
<hor. sat. 2 5.108> Dic, ex parte tua seu fundi siue domus sit
<hor. sat. 2 5.109> Emptor, gaudentem nummo te addicere. sed me
<hor. sat. 2 5.110_110> Imperiosa trahit Proserpina: uiue ualeque."
<hor. sat. 2 6.1> Hoc erat in uotis: modus agri non ita magnus,
<hor. sat. 2 6.2> Hortus ubi et tecto uicinus iugis aquae fons
<hor. sat. 2 6.3> Et paulum siluae super his foret. auctius atque
<hor. sat. 2 6.4> Di melius fecere. bene est. nil amplius oro,
<hor. sat. 2 6.5_5> Maia nate(==NA+TE-), nisi ut propria haec mihi munera faxis.
<hor. sat. 2 6.6> Si neque maiorem feci ratione mala rem
<hor. sat. 2 6.7> Nec sum facturus uitio culpaue minorem,
<hor. sat. 2 6.8> Si ueneror stultus nihil horum "o si angulus ille
<hor. sat. 2 6.9> Proximus accedat, qui nunc denormat agellum!"
<hor. sat. 2 6.10_10>"O si urnam argenti fors quae mihi monstret, ut illi,
<hor. sat. 2 6.11> Thesauro inuento qui mercennarius agrum
<hor. sat. 2 6.12> Illum ipsum mercatus arauit, diues amico
<hor. sat. 2 6.13> Hercule!", si quod adest gratum iuuat, hac prece te oro:
<hor. sat. 2 6.14> Pingue pecus domino facias et cetera praeter
<hor. sat. 2 6.15_15> Ingenium, utque soles, custos mihi maximus adsis.
<hor. sat. 2 6.16> Ergo ubi me in montes et in arcem ex urbe remoui,
<hor. sat. 2 6.17> Quid prius inlustrem saturis musaque pedestri?
<hor. sat. 2 6.18> Nec mala me ambitio perdit nec plumbeus auster
<hor. sat. 2 6.19> Autumnusque grauis, Libitinae quaestus acerbae.
<hor. sat. 2 6.20_20> Matutine pater, seu Iane libentius audis,
<hor. sat. 2 6.21> Vnde homines operum primos uitaeque labores
<hor. sat. 2 6.22> Instituunt -sic dis placitum-, tu carminis esto
<hor. sat. 2 6.23> Principium. Romae sponsorem me rapis: "eia,
<hor. sat. 2 6.24> Ne prior officio quisquam respondeat, urge."
<hor. sat. 2 6.25_25> Siue aquilo radit terras seu bruma niualem
<hor. sat. 2 6.26> Interiore diem gyro trahit, ire necesse est.
<hor. sat. 2 6.27> Postmodo quod mi obsit clare certumque locuto
<hor. sat. 2 6.28> Luctandum in turba et facienda iniuria tardis.
<hor. sat. 2 6.29>"Quid tibi uis, insane?" et "quam rem agis?" inprobus urget
<hor. sat. 2 6.30_30> Iratis precibus, "tu pulses omne quod obstat,
<hor. sat. 2 6.31> Ad Maecenatem memori si mente recurras."
<hor. sat. 2 6.32> Hoc iuuat et melli est, non mentiar. at simul atras
<hor. sat. 2 6.33> Ventum est Esquilias, aliena negotia centum
<hor. sat. 2 6.34> Per caput et circa saliunt latus. "ante secundam
<hor. sat. 2 6.35_35> Roscius orabat sibi adesses ad Puteal cras."
<hor. sat. 2 6.36>"De re communi scribae magna atque noua te
<hor. sat. 2 6.37> Orabant hodie meminisses, Quinte, reuerti."
<hor. sat. 2 6.38>"Inprimat his cura Maecenas signa tabellis."
<hor. sat. 2 6.39> Dixeris: "experiar": "si uis, potes," addit et instat.
<hor. sat. 2 6.40_40> Septimus octauo propior iam fugerit annus,
<hor. sat. 2 6.41> Ex quo Maecenas me coepit habere suorum
<hor. sat. 2 6.42> In numero, dumtaxat ad hoc, quem tollere raeda
<hor. sat. 2 6.43> Vellet iter faciens et cui concredere nugas
<hor. sat. 2 6.44> Hoc genus: "hora quota est?" "Thraex est Gallina Syro par?"
<hor. sat. 2 6.45_45>"Matutina parum cautos iam frigora mordent",
<hor. sat. 2 6.46> Et quae rimosa bene deponuntur in aure.
<hor. sat. 2 6.47> Per totum hoc tempus subiectior in diem et horam
<hor. sat. 2 6.48> Inuidiae noster. ludos spectauerat, una
<hor. sat. 2 6.49> Luserat in campo: "fortunae filius" omnes.
<hor. sat. 2 6.50_50> Frigidus a rostris manat per compita rumor:
<hor. sat. 2 6.51> Quicumque obuius est, me consulit: "o bone -nam te
<hor. sat. 2 6.52> Scire, deos quoniam propius contingis oportet-,
<hor. sat. 2 6.53> Numquid de Dacis audisti?" "nil equidem." "ut tu
<hor. sat. 2 6.54> Semper eris derisor." "at omnes di exagitent me,
<hor. sat. 2 6.55_55> Si quicquam." "quid? militibus promissa Triquetra
<hor. sat. 2 6.56> Praedia Caesar an est Itala tellure daturus?"
<hor. sat. 2 6.57> Iurantem me scire nihil mirantur ut unum
<hor. sat. 2 6.58> Scilicet egregii mortalem altique silenti.
<hor. sat. 2 6.59> Perditur haec inter misero lux non sine uotis:
<hor. sat. 2 6.60_60> O rus, quando ego te adspiciam quandoque licebit
<hor. sat. 2 6.61> Nunc ueterum libris, nunc somno et inertibus horis
<hor. sat. 2 6.62> Ducere sollicitae iucunda obliuia uitae?
<hor. sat. 2 6.63> O quando faba Pythagorae cognata simulque
<hor. sat. 2 6.64> Vncta satis pingui ponentur holuscula lardo?
<hor. sat. 2 6.65_65> O noctes cenaeque deum, quibus ipse meique
<hor. sat. 2 6.66> Ante Larem proprium uescor uernasque procacis
<hor. sat. 2 6.67> Pasco libatis dapibus. prout(==PRO.UT) cuique libido est,
<hor. sat. 2 6.68> Siccat inaequalis calices conuiua solutus
<hor. sat. 2 6.69> Legibus insanis, seu quis capit acria fortis
<hor. sat. 2 6.70_70> Pocula seu modicis uuescit laetius. ergo
<hor. sat. 2 6.71> Sermo oritur, non de uillis domibusue alienis,
<hor. sat. 2 6.72> Nec male necne Lepos saltet; sed, quod magis ad nos
<hor. sat. 2 6.73> Pertinet et nescire malum est, agitamus, utrumne
<hor. sat. 2 6.74> Diuitiis homines an sint uirtute beati,
<hor. sat. 2 6.75_75> Quidue ad amicitias, usus rectumne, trahat nos
<hor. sat. 2 6.76> Et quae sit natura boni summumque quid eius.
<hor. sat. 2 6.77> Ceruius haec inter uicinus garrit anilis
<hor. sat. 2 6.78> Ex re fabellas. siquis nam laudat Arelli
<hor. sat. 2 6.79> Sollicitas ignarus opes, sic incipit: "olim
<hor. sat. 2 6.80_80> Rusticus urbanum murem mus paupere fertur
<hor. sat. 2 6.81> Accepisse cauo, ueterem uetus hospes amicum,
<hor. sat. 2 6.82> Asper et attentus quaesitis, ut tamen artum
<hor. sat. 2 6.83> Solueret hospitiis animum. quid multa? neque ille
<hor. sat. 2 6.84> Sepositi ciceris nec longae inuidit auenae,
<hor. sat. 2 6.85_85> Aridum et ore ferens acinum semesaque lardi
<hor. sat. 2 6.86> Frusta dedit, cupiens uaria fastidia cena
<hor. sat. 2 6.87> Vincere tangentis male singula dente superbo,
<hor. sat. 2 6.88> Cum pater ipse domus palea porrectus in horna
<hor. sat. 2 6.89> Esset ador loliumque, dapis meliora relinquens.
<hor. sat. 2 6.90_90> Tandem urbanus ad hunc "quid te iuuat" inquit, "amice,
<hor. sat. 2 6.91> Praerupti nemoris patientem uiuere dorso?
<hor. sat. 2 6.92> Vis tu homines urbemque feris praeponere siluis?
<hor. sat. 2 6.93> Carpe uiam, mihi crede, comes, terrestria quando
<hor. sat. 2 6.94> Mortalis animas uiuunt sortita neque ulla est
<hor. sat. 2 6.95_95> Aut magno aut paruo leti fuga: quo, bone, circa,
<hor. sat. 2 6.96> Dum licet, in rebus iucundis uiue beatus,
<hor. sat. 2 6.97> Viue memor, quam sis aeui breuis." haec ubi dicta
<hor. sat. 2 6.98> Agrestem pepulere, domo leuis exsilit; inde
<hor. sat. 2 6.99> Ambo propositum peragunt iter, urbis auentes
<hor. sat. 2 6.100_100> Moenia nocturni subrepere. iamque tenebat
<hor. sat. 2 6.101> Nox medium caeli spatium, cum ponit uterque
<hor. sat. 2 6.102> In locuplete domo uestigia, rubro ubi cocco
<hor. sat. 2 6.103> Tincta super lectos canderet uestis eburnos
<hor. sat. 2 6.104> Multaque de magna superessent fercula cena,
<hor. sat. 2 6.105_105> Quae procul exstructis inerant hesterna canistris.
<hor. sat. 2 6.106> Ergo ubi purpurea porrectum in ueste locauit
<hor. sat. 2 6.107> Agrestem, ueluti succinctus cursitat hospes
<hor. sat. 2 6.108> Continuatque dapes nec non uerniliter ipsis
<hor. sat. 2 6.109> Fungitur officiis, praelambens omne quod adfert.
<hor. sat. 2 6.110_110> Ille cubans gaudet mutata sorte bonisque
<hor. sat. 2 6.111> Rebus agit laetum conuiuam, cum subito ingens
<hor. sat. 2 6.112> Valuarum strepitus lectis excussit utrumque.
<hor. sat. 2 6.113> Currere per totum pauidi conclaue magisque
<hor. sat. 2 6.114> Exanimes trepidare, simul domus alta Molossis
<hor. sat. 2 6.115_115> Personuit canibus. tum rusticus: "haud mihi uita
<hor. sat. 2 6.116> Est opus hac" ait et "ualeas: me silua cauosque
<hor. sat. 2 6.117> Tutus ab insidiis tenui solabitur eruo(==ERVO)."
<hor. sat. 2 7.1>"Iamdudum ausculto et cupiens tibi dicere seruos
<hor. sat. 2 7.2> Pauca reformido." "Dauusne?" "ita, Dauus, amicum
<hor. sat. 2 7.3> Mancipium domino et frugi quod sit satis, hoc est,
<hor. sat. 2 7.4> Vt uitale putes." "age libertate Decembri,
<hor. sat. 2 7.5_5> Quando ita maiores uoluerunt(==VOLUERUNT), utere: narra."
<hor. sat. 2 7.6>"Pars hominum uitiis gaudet constanter et urget
<hor. sat. 2 7.7> Propositum; pars multa natat, modo recta capessens,
<hor. sat. 2 7.8> Interdum prauis obnoxia. saepe notatus
<hor. sat. 2 7.9> Cum tribus anellis, modo laeua Priscus inani
<hor. sat. 2 7.10_10> Vixit inaequalis, clauum ut mutaret in horas,
<hor. sat. 2 7.11> Aedibus ex magnis subito se conderet unde
<hor. sat. 2 7.12> Mundior exiret uix libertinus honeste;
<hor. sat. 2 7.13> Iam moechus Romae, iam mallet doctus Athenis
<hor. sat. 2 7.14> Viuere, uortumnis quotquot sunt natus iniquis.
<hor. sat. 2 7.15_15> Scurra uolanerius, postquam illi iusta cheragra
<hor. sat. 2 7.16> Contudit articulos, qui pro se tolleret atque
<hor. sat. 2 7.17> Mitteret in phimum talos, mercede diurna
<hor. sat. 2 7.18> Conductum pauit: quanto constantior isdem
<hor. sat. 2 7.19> In uitiis, tanto leuius miser ac prior illo
<hor. sat. 2 7.20_20> Qui iam contento, iam laxo fune laborat."
<hor. sat. 2 7.21>"Non dices hodie, quorsum haec tam putida tendant,
<hor. sat. 2 7.22> Furcifer?" "ad te, inquam." "quo pacto, pessime?" "laudas
<hor. sat. 2 7.23> Fortunam et mores antiquae plebis, et idem,
<hor. sat. 2 7.24> Siquis ad illa deus subito te agat, usque recuses,
<hor. sat. 2 7.25_25> Aut quia non sentis, quod clamas, rectius esse,
<hor. sat. 2 7.26> Aut quia non firmus rectum defendis et haeres
<hor. sat. 2 7.27> Nequiquam caeno cupiens euellere plantam.
<hor. sat. 2 7.28> Romae rus optas; absentem rusticus urbem
<hor. sat. 2 7.29> Tollis ad astra leuis. si nusquam es forte uocatus
<hor. sat. 2 7.30_30> Ad cenam, laudas securum holus ac, uelut usquam
<hor. sat. 2 7.31> Vinctus eas, ita te felicem dicis amasque,
<hor. sat. 2 7.32> Quod nusquam tibi sit potandum. iusserit ad se
<hor. sat. 2 7.33> Maecenas serum sub lumina prima uenire
<hor. sat. 2 7.34> Conuiuam: "nemon oleum fert ocius? ecquis
<hor. sat. 2 7.35_35> Audit?" cum magno blateras clamore fugisque.
<hor. sat. 2 7.36> Muluius et scurrae, tibi non referenda precati,
<hor. sat. 2 7.37> Discedunt. "etenim fateor me" dixerit ille
<hor. sat. 2 7.38>"Duci uentre leuem, nasum nidore supinor,
<hor. sat. 2 7.39> Inbecillus, iners, siquid uis, adde, popino.
<hor. sat. 2 7.40_40> Tu cum sis quod ego et fortassis nequior, ultro
<hor. sat. 2 7.41> Insectere uelut melior uerbisque decoris
<hor. sat. 2 7.42> Obuoluas uitium?" quid, si me stultior ipso
<hor. sat. 2 7.43> Quingentis empto drachmis deprenderis? aufer
<hor. sat. 2 7.44> Me uoltu terrere; manum stomachumque teneto,
<hor. sat. 2 7.45_45> Dum quae Crispini docuit me ianitor edo.
<hor. sat. 2 7.46> Te coniunx aliena capit, meretricula Dauum:
<hor. sat. 2 7.47> Peccat uter nostrum cruce dignius? acris ubi me
<hor. sat. 2 7.48> Natura intendit, sub clara nuda lucerna
<hor. sat. 2 7.49> Quaecumque excepit turgentis uerbera caudae
<hor. sat. 2 7.50_50> Clunibus aut agitauit equum lasciua supinum,
<hor. sat. 2 7.51> Dimittit neque famosum neque sollicitum, ne
<hor. sat. 2 7.52> Ditior aut formae melioris meiat eodem.
<hor. sat. 2 7.53> Tu cum proiectis insignibus, anulo equestri
<hor. sat. 2 7.54> Romanoque habitu, prodis ex iudice Dama,
<hor. sat. 2 7.55_55> Turpis odoratum caput obscurante lacerna,
<hor. sat. 2 7.56> Non es quod simulas? metuens induceris atque
<hor. sat. 2 7.57> Altercante libidinibus tremis ossa pauore.
<hor. sat. 2 7.58> Quid refert, uri uirgis ferroque necari
<hor. sat. 2 7.59> Auctoratus eas, an turpi clausus in arca,
<hor. sat. 2 7.60_60> Quo te demisit peccati conscia erilis,
<hor. sat. 2 7.61> Contractum genibus tangas caput? estne marito
<hor. sat. 2 7.62> Matronae peccantis in ambo iusta potestas,
<hor. sat. 2 7.63> In corruptorem uel iustior? illa tamen se
<hor. sat. 2 7.64> Non habitu mutatue loco peccatue superne,
<hor. sat. 2 7.65_65> Cum te formidet mulier neque credat amanti.
<hor. sat. 2 7.66> Ibis sub furcam prudens dominoque furenti
<hor. sat. 2 7.67> Conmittes rem omnem et uitam et cum corpore famam
<hor. sat. 2 7.68> Euasti: credo, metues doctusque cauebis:
<hor. sat. 2 7.69> Quaeres, quando iterum paueas iterumque perire
<hor. sat. 2 7.70_70> Possis, o totiens seruus. quae belua ruptis,
<hor. sat. 2 7.71> Cum semel effugit, reddit se praua catenis?
<hor. sat. 2 7.72>"Non sum moechus" ais. neque ego hercule fur, ubi uasa
<hor. sat. 2 7.73> Praetereo sapiens argentea. tolle periclum:
<hor. sat. 2 7.74> Iam uaga prosiliet frenis natura remotis.
<hor. sat. 2 7.75_75> Tune mihi dominus, rerum imperiis hominumque
<hor. sat. 2 7.76> Tot tantisque minor, quem ter uindicta quaterque
<hor. sat. 2 7.77> Inposita haud umquam misera formidine priuet?
<hor. sat. 2 7.78> Adde super, dictis quod non leuius ualeat; nam,
<hor. sat. 2 7.79> Siue uicarius est, qui seruo paret, uti mos
<hor. sat. 2 7.80_80> Vester ait, seu conseruus, tibi quid sum ego? nempe
<hor. sat. 2 7.81> Tu, mihi qui imperitas, aliis seruis miser atque
<hor. sat. 2 7.82> Duceris ut neruis alienis mobile lignum.
<hor. sat. 2 7.83> Quisnam igitur liber? sapiens sibi qui imperiosus,
<hor. sat. 2 7.84> Quem neque pauperies neque mors neque uincula terrent,
<hor. sat. 2 7.85_85> Responsare cupidinibus, contemnere honores
<hor. sat. 2 7.86> Fortis, et in se ipso totus, teres atque rotundus,
<hor. sat. 2 7.87> Externi nequid ualeat per leue morari,
<hor. sat. 2 7.88> In quem manca ruit semper fortuna. potesne
<hor. sat. 2 7.89> Ex his ut proprium quid noscere? quinque talenta
<hor. sat. 2 7.90_90> Poscit te mulier, uexat foribusque repulsum
<hor. sat. 2 7.91> Perfundit gelida, rursus uocat: eripe turpi
<hor. sat. 2 7.92> Colla iugo liber, "liber sum" dic age. non quis.
<hor. sat. 2 7.93> Vrget enim dominus mentem non lenis et acris
<hor. sat. 2 7.94> Subiectat lasso stimulos uersatque negantem.
<hor. sat. 2 7.95_95> Vel cum Pausiaca torpes, insane, tabella,
<hor. sat. 2 7.96> Qui peccas minus atque ego, cum Fului Rutubaeque
<hor. sat. 2 7.97> Aut Pacideiani contento poplite miror
<hor. sat. 2 7.98> Proelia rubrica picta aut carbone, uelut si
<hor. sat. 2 7.99> Re uera pugnent, feriant uitentque mouentes
<hor. sat. 2 7.100_100> Arma uiri? nequam et cessator Dauus; at ipse
<hor. sat. 2 7.101> Subtilis ueterum iudex et callidus audis.
<hor. sat. 2 7.102> Nil ego, si ducor libo fumante: tibi ingens
<hor. sat. 2 7.103> Virtus atque animus cenis responsat opimis?
<hor. sat. 2 7.104> Obsequium uentris mihi perniciosius est cur?
<hor. sat. 2 7.105_105> Tergo plector enim. qui tu inpunitior illa,
<hor. sat. 2 7.106> Quae paruo sumi nequeunt, obsonia captas?
<hor. sat. 2 7.107> Nempe inamarescunt epulae sine fine petitae
<hor. sat. 2 7.108> Inlusique pedes uitiosum ferre recusant
<hor. sat. 2 7.109> Corpus. an hic peccat, sub noctem qui puer uuam
<hor. sat. 2 7.110_110> Furtiua mutat strigili: qui praedia uendit,
<hor. sat. 2 7.111> Nil seruile gulae parens habet? adde, quod idem
<hor. sat. 2 7.112> Non horam tecum esse potes, non otia recte
<hor. sat. 2 7.113> Ponere teque ipsum uitas fugitiuus et erro,
<hor. sat. 2 7.114> Iam uino quaerens, iam somno fallere curam,
<hor. sat. 2 7.115_115> Frustra: nam comes atra premit sequiturque fugacem."
<hor. sat. 2 7.116>"Vnde mihi lapidem?" "quorsum est opus?" "unde sagittas?"
<hor. sat. 2 7.117>"Aut insanit homo aut uersus facit." "ocius hinc te
<hor. sat. 2 7.118> Ni rapis, accedes opera agro nona Sabino."
<hor. sat. 2 8.1>"Vt Nasidieni iuuit te cena beati?
<hor. sat. 2 8.2> Nam mihi quaerenti conuiuam dictus here illic
<hor. sat. 2 8.3> De medio potare die." "sic, ut mihi numquam
<hor. sat. 2 8.4> In uita fuerit melius." "da, si graue non est,
<hor. sat. 2 8.5_5> Quae prima iratum uentrem placauerit esca."
<hor. sat. 2 8.6>"In primis Lucanus aper: leni fuit austro
<hor. sat. 2 8.7> Captus, ut aiebat cenae pater: acria circum
<hor. sat. 2 8.8> Rapula, lactucae, radices, qualia lassum
<hor. sat. 2 8.9> Peruellunt stomachum, siser, allec, faecula Coa.
<hor. sat. 2 8.10_10> His ut sublatis puer alte cinctus acernam
<hor. sat. 2 8.11> Gausape purpureo mensam pertersit et alter
<hor. sat. 2 8.12> Sublegit quodcumque iaceret inutile quodque
<hor. sat. 2 8.13> Posset cenantis offendere, ut Attica uirgo
<hor. sat. 2 8.14> Cum sacris Cereris procedit fuscus Hydaspes
<hor. sat. 2 8.15_15> Caecuba uina ferens, Alcon Chium maris expers.
<hor. sat. 2 8.16> Hic erus "Albanum, Maecenas, siue Falernum
<hor. sat. 2 8.17> Te magis adpositis delectat, habemus utrumque.""
<hor. sat. 2 8.18>"Diuitias miseras! sed quis cenantibus una,
<hor. sat. 2 8.19> Fundani, pulcre fuerit tibi, nosse laboro."
<hor. sat. 2 8.20_20>"Summus ego et prope me uiscus Thurinus et infra,
<hor. sat. 2 8.21> Si memini, uarius; cum Seruilio Balatrone
<hor. sat. 2 8.22> Vibidius, quos Maecenas adduxerat umbras.
<hor. sat. 2 8.23> Nomentanus erat super ipsum, Porcius infra,
<hor. sat. 2 8.24> Ridiculus totas semel absorbere placentas;
<hor. sat. 2 8.25_25> Nomentanus ad hoc, qui, siquid forte lateret,
<hor. sat. 2 8.26> Indice monstraret digito; nam cetera turba,
<hor. sat. 2 8.27> Nos, inquam, cenamus auis, conchylia, piscis,
<hor. sat. 2 8.28> Longe dissimilem noto celantia sucum,
<hor. sat. 2 8.29> Vt uel continuo patuit, cum passeris atque
<hor. sat. 2 8.30_30> Ingustata mihi porrexerit ilia rhombi.
<hor. sat. 2 8.31> Post hoc me docuit melimela rubere minorem
<hor. sat. 2 8.32> Ad lunam delecta. quid hoc intersit, ab ipso
<hor. sat. 2 8.33> Audieris melius. tum uibidius Balatroni
<hor. sat. 2 8.34>"Nos nisi damnose bibimus, moriemur inulti,"
<hor. sat. 2 8.35_35> Et calices poscit maiores. uertere pallor
<hor. sat. 2 8.36> Tum parochi faciem nil sic metuentis ut acris
<hor. sat. 2 8.37> Potores, uel quod maledicunt liberius uel
<hor. sat. 2 8.38> Feruida quod subtile exsurdant uina palatum.
<hor. sat. 2 8.39> Inuertunt Allifanis uinaria tota
<hor. sat. 2 8.40_40> Vibidius Balatroque secutis omnibus: imi
<hor. sat. 2 8.41> Conuiuae lecti nihilum nocuere lagoenis.
<hor. sat. 2 8.42> Adfertur squillas inter murena natantis
<hor. sat. 2 8.43> In patina porrecta. sub hoc erus "haec grauida" inquit
<hor. sat. 2 8.44>"Capta est, deterior post partum carne futura.
<hor. sat. 2 8.45_45> His mixtum ius est: oleo, quod prima uenafri
<hor. sat. 2 8.46> Pressit cella; garo de sucis piscis Hiberi;
<hor. sat. 2 8.47> Vino quinquenni, uerum citra mare nato,
<hor. sat. 2 8.48> Dum coquitur -cocto Chium sic conuenit, ut non
<hor. sat. 2 8.49> Hoc magis ullum aliud-; pipere albo, non sine aceto,
<hor. sat. 2 8.50_50> Quod Methymnaeam uitio mutauerit uuam.
<hor. sat. 2 8.51> Erucas uiridis, inulas ego primus amaras
<hor. sat. 2 8.52> Monstraui incoquere; inlutos Curtillus echinos,
<hor. sat. 2 8.53> Vt melius muria quod testa marina remittat."
<hor. sat. 2 8.54> Interea suspensa grauis aulaea ruinas
<hor. sat. 2 8.55_55> In patinam fecere, trahentia pulueris atri
<hor. sat. 2 8.56> Quantum non Aquilo Campanis excitat agris.
<hor. sat. 2 8.57> Nos maius ueriti, postquam nihil esse pericli
<hor. sat. 2 8.58> Sensimus, erigimur; Rufus posito capite, ut si
<hor. sat. 2 8.59> Filius inmaturus obisset, flere. quis esset
<hor. sat. 2 8.60_60> Finis, ni sapiens sic Nomentanus amicum
<hor. sat. 2 8.61> Tolleret: "heu, Fortuna, quis est crudelior in nos
<hor. sat. 2 8.62> Te deus? ut semper gaudes inludere rebus
<hor. sat. 2 8.63> Humanis!" uarius mappa conpescere risum
<hor. sat. 2 8.64> Vix poterat. Balatro suspendens omnia naso
<hor. sat. 2 8.65_65>"Haec est condicio uiuendi" aiebat, "eoque
<hor. sat. 2 8.66> Responsura tuo numquam est par fama labori.
<hor. sat. 2 8.67> Tene, ut ego accipiar laute, torquerier omni
<hor. sat. 2 8.68> Sollicitudine districtum, ne panis adustus,
<hor. sat. 2 8.69> Ne male conditum ius adponatur, ut omnes
<hor. sat. 2 8.70_70> Praecincti recte pueri comptique ministrent.
<hor. sat. 2 8.71> Adde hos praeterea casus, aulaea ruant si,
<hor. sat. 2 8.72> Vt modo; si patinam pede lapsus frangat agaso.
<hor. sat. 2 8.73> Sed conuiuatoris, uti ducis, ingenium res
<hor. sat. 2 8.74> Aduersae nudare solent, celare secundae."
<hor. sat. 2 8.75_75> Nasidienus ad haec "tibi di, quaecumque preceris,
<hor. sat. 2 8.76> Commoda dent: ita uir bonus es conuiuaque comis"
<hor. sat. 2 8.77> Et soleas poscit. tum in lecto quoque(==QVO+QVE) uideres
<hor. sat. 2 8.78> Stridere secreta diuisos aure susurros."
<hor. sat. 2 8.79>"Nullos his mallem ludos spectasse; sed illa
<hor. sat. 2 8.80_80> Redde age quae deinceps risisti." "uibidius dum
<hor. sat. 2 8.81> Quaerit de pueris, num sit quoque fracta lagoena,
<hor. sat. 2 8.82> Quod sibi poscenti non dentur pocula, dumque
<hor. sat. 2 8.83> Ridetur fictis rerum Balatrone secundo,
<hor. sat. 2 8.84> Nasidiene, redis mutatae frontis, ut arte
<hor. sat. 2 8.85_85> Emendaturus fortunam; deinde secuti
<hor. sat. 2 8.86> Mazonomo pueri magno discerpta ferentes
<hor. sat. 2 8.87> Membra gruis sparsi sale multo non sine farre,
<hor. sat. 2 8.88> Pinguibus et ficis pastum iecur anseris albae
<hor. sat. 2 8.89> Et leporum auolsos, ut multo suauius, armos,
<hor. sat. 2 8.90_90> Quam si cum lumbis quis edit. tum pectore adusto
<hor. sat. 2 8.91> Vidimus et merulas poni et sine clune palumbis,
<hor. sat. 2 8.92> Suauis res, si non causas narraret earum et
<hor. sat. 2 8.93> Naturas dominus; quem nos sic fugimus ulti,
<hor. sat. 2 8.94> Vt nihil omnino gustaremus, uelut illis
<hor. sat. 2 8.95_95> Canidia adflasset, peior serpentibus Afris."
