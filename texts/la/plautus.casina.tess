<plavt. cas. 1.1> Saluere iubeo spectatores optumos, 
<plavt. cas. 1.2> Fidem qui facitis maxumi, - et uos Fides. 
<plavt. cas. 1.3> Si uerum dixi, signum clarum date mihi, 
<plavt. cas. 1.4> Vt uos mi esse aequos iam inde a principio sciam. 
<plavt. cas. 1.5> Qui utuntur uino uetere sapientis puto 
<plavt. cas. 1.6> Et qui lubenter ueteres spectant fabulas; 
<plavt. cas. 1.7> Anticua opera et uerba quom uobis placent, 
<plavt. cas. 1.8> Aequom est placere ante <alias> ueteres fabulas: 
<plavt. cas. 1.9> Nam nunc nouae quae prodeunt comoediae 
<plavt. cas. 1.10> Multo sunt nequiores quam nummi noui. 
<plavt. cas. 1.11> Nos postquam populi rumore intelleximus 
<plavt. cas. 1.12> Studiose expetere uos Plautinas fabulas, 
<plavt. cas. 1.13> Anticuam eiius edimus comoediam, 
<plavt. cas. 1.14> Quam uos probastis qui estis in senioribus; 
<plavt. cas. 1.15> Nam iuniorum qui sunt non norunt, scio; 
<plavt. cas. 1.16> Verum ut cognoscant dabimus operam sedulo. 
<plavt. cas. 1.17> Haec quom primum acta est, uicit omnis fabulas. 
<plavt. cas. 1.18> Ea tempestate flos poetarum fuit, 
<plavt. cas. 1.19> Qui nunc abierunt hinc in communem locum. 
<plavt. cas. 1.20> Sed tamen apsentes prosunt <pro> praesentibus. 
<plavt. cas. 1.21> Vos omnis opere magno esse oratos uolo 
<plavt. cas. 1.22> Benigne ut operam detis ad nostrum gregem. 
<plavt. cas. 1.23> Eicite ex animo curam atque alienum aes *, 
<plavt. cas. 1.24> Ne quis formidet flagitatorem suom: 
<plavt. cas. 1.25> Ludi sunt, ludus datus est argentariis; 
<plavt. cas. 1.26> Tranquillum est, Alcedonia sunt circum forum: 
<plavt. cas. 1.27> Ratione utuntur, ludis poscunt neminem, 
<plavt. cas. 1.28> Secundum ludos reddunt autem nemini. 
<plavt. cas. 1.29> Aures uociuae si sunt, animum aduortite: 
<plavt. cas. 1.30> Comoediai nomen dare uobis uolo. 
<plavt. cas. 1.31> Cleroymenoi uocatur haec comoedia 
<plavt. cas. 1.32> Graece, latine Sortientes. Diphilus 
<plavt. cas. 1.33> Hanc graece scripsit, postid rusum denuo 
<plavt. cas. 1.34> Latine Plautus cum latranti nomine. 
<plavt. cas. 1.35> Senex hic maritus habitat; ei est filius, 
<plavt. cas. 1.36> Is una cum patre in illisce habitat aedibus. 
<plavt. cas. 1.37> Est ei quidam seruos qui in morbo cubat, 
<plavt. cas. 1.38> Immo hercle uero in lecto, ne quid mentiar; 
<plavt. cas. 1.39> Is seruos, sed abhinc annos factum est sedecim 
<plavt. cas. 1.40> Quom conspicatust primulo crepusculo 
<plavt. cas. 1.41> Puellam exponi. Adit extemplo ad mulierem 
<plavt. cas. 1.42> Quae illam exponebat, orat ut eam det sibi: 
<plavt. cas. 1.43> Exorat, aufert; detulit recta domum, 
<plavt. cas. 1.44> Dat erae suae, orat ut eam curet, educet. 
<plavt. cas. 1.45> Era fecit, educauit magna industria, 
<plavt. cas. 1.46> Quasi si esset ex se nata, non multo secus. 
<plavt. cas. 1.47> Postquam ea adoleuit ad eam aetatem ut uiris 
<plavt. cas. 1.48> Placere posset, eam puellam hic senex 
<plavt. cas. 1.49> Amat ecflictim, et item contra filius. 
<plavt. cas. 1.50> Nunc sibi uterque contra legiones parat, 
<plavt. cas. 1.51> Paterque filiusque, clam alter alterum: 
<plavt. cas. 1.52> Pater adlegauit uilicum qui posceret 
<plavt. cas. 1.53> Sibi istanc uxorem: is sperat, si ei sit data, 
<plavt. cas. 1.54> Sibi fore paratas clam uxorem excubias foris; 
<plavt. cas. 1.55> Filius is autem armigerum adlegauit suom 
<plavt. cas. 1.56> Qui sibi eam uxorem poscat: scit, si id impetret, 
<plavt. cas. 1.57> Futurum quod amat intra praesepis suas. 
<plavt. cas. 1.58> Senis uxor sensit uirum amori operam dare, 
<plavt. cas. 1.59> Propterea una consentit cum filio. 
<plavt. cas. 1.60> Ille autem postquam filium sensit suom 
<plavt. cas. 1.61> Eandem illam amare et esse impedimento sibi, 
<plavt. cas. 1.62> Hinc adulescentem peregre ablegauit pater; 
<plavt. cas. 1.63> Sciens ei mater dat operam apsenti tamen. 
<plavt. cas. 1.64> Is, ne exspectetis, hodie in hac comoedia 
<plavt. cas. 1.65> In urbem non redibit: Plautus noluit, 
<plavt. cas. 1.66> Pontem interrupit, qui erat ei in itinere. 
<plavt. cas. 1.67> Sunt hic inter se quos nunc credo dicere: 
<plavt. cas. 1.68>"Quaeso hercle, quid istuc est? seruiles nuptiae? 
<plavt. cas. 1.69> Seruin uxorem ducent aut poscent sibi? 
<plavt. cas. 1.70> Nouom attulerunt, quod fit nusquam gentium". 
<plavt. cas. 1.71> At ego aiio id fieri in Graecia et Carthagini, 
<plavt. cas. 1.72> Et hic in nostra terra in <terra> Apulia; 
<plavt. cas. 1.73> Maioreque opere ibi seruiles nuptiae 
<plavt. cas. 1.74> Quam liberales etiam curari solent; 
<plavt. cas. 1.75> Id ni fit, mecum pignus si quis uolt dato 
<plavt. cas. 1.76> In urnam mulsi, Poenus dum iudex siet 
<plavt. cas. 1.77> Vel Graecus adeo, uel mea caussa Apulus. 
<plavt. cas. 1.78> Quid nunc? nihil agitis? sentio, nemo sitit. 
<plavt. cas. 1.79> Reuortar ad illam puellam expositiciam: 
<plavt. cas. 1.80> Quam serui summa ui sibi uxorem expetunt, 
<plavt. cas. 1.81> Ea inuenietur et pudica et libera, 
<plavt. cas. 1.82> Ingenua Atheniensis, neque quicquam stupri 
<plavt. cas. 1.83> Faciet profecto in hac quidem comoedia. 
<plavt. cas. 1.84> Mox hercle uero, post transactam fabulam, 
<plavt. cas. 1.85> Argentum si quis dederit, ut ego suspicor, 
<plavt. cas. 1.86> Vltro ibit nuptum, non manebit auspices. 
<plavt. cas. 1.87> Tantum est. Valete, bene rem gerite, uincite 
<plavt. cas. 1.88> Virtute uera, quod fecistis antidhac. 
<plavt. cas. 1.89> Non mihi licere meam rem me solum, ut uolo, 
<plavt. cas. 1.90> Loqui atque cogitare sine ted arbitro? 
<plavt. cas. 1.91> Quid tu, malum, me sequere? Quia certum est mihi, 
<plavt. cas. 1.92> Quasi umbra, quoquo tu ibis, te semper sequi; 
<plavt. cas. 1.93> Quin edepol etiam si in crucem uis pergere, 
<plavt. cas. 1.94> Sequi decretumst. Dehinc conicito ceterum, 
<plavt. cas. 1.95> Possisne necne clam me sutelis tuis 
<plavt. cas. 1.96> Praeripere Casinam uxorem, proinde ut postulas. 
<plavt. cas. 1.97> Quid tibi negotist mecum? Quid ais, inpudens? 
<plavt. cas. 1.98> Quid in urbe reptas, uilice hau magni preti? 
<plavt. cas. 1.99> Lubet. Quin ruri es in praefectura tua? 
<plavt. cas. 1.100> Quin potius quod legatum est tibi negotium, 
<plavt. cas. 1.101> Id curas atque urbanis rebus te apstines? 
<plavt. cas. 1.102> Huc mihi uenisti sponsam praereptum meam: 
<plavt. cas. 1.103> Abi rus, abi dierectus tuam in prouinciam. 
<plavt. cas. 1.104> Chaline, non sum oblitus officium meum: 
<plavt. cas. 1.105> Praefeci ruri recte qui curet tamen. 
<plavt. cas. 1.106> Ego huc quod ueni in urbem si impetrauero, 
<plavt. cas. 1.107> Vxorem ut istam ducam quam tu deperis, 
<plavt. cas. 1.108> Bellam et tenellam Casinam, conseruam tuam, 
<plavt. cas. 1.109> Quando ego eam mecum rus uxorem abduxero, 
<plavt. cas. 1.110> Ruri incubabo usque in praefectura mea. 
<plavt. cas. 1.111> Tun illam ducas? hercle me suspendio 
<plavt. cas. 1.112> Quam tu eius potior fias satiust mortuom. 
<plavt. cas. 1.113> Mea praedast illa: proin tu te in laqueum induas. 
<plavt. cas. 1.114> Ex sterculino ecfosse, tua illaec praeda sit? 
<plavt. cas. 1.115> Scies hoc ita esse. Vae tibi! Quot te modis, 
<plavt. cas. 1.116> Si uiuo, habebo in nuptiis miserum meis! 
<plavt. cas. 1.117> Quid tu mihi facies? Egone quid faciam tibi? 
<plavt. cas. 1.118> Primum omnium huic lucebis nouae nuptae facem; 
<plavt. cas. 1.119> Postilla ut semper inprobus nihilique sis, 
<plavt. cas. 1.120> Postid locorum quando ad uillam ueneris, 
<plavt. cas. 1.121> Dabitur tibi amphora una et una semita, 
<plavt. cas. 1.122> Fons unus, unum ahenum et octo dolia: 
<plavt. cas. 1.123> Quae nisi erunt semper plena, ego te implebo flagris. 
<plavt. cas. 1.124> Ita te aggerunda curuom aqua faciam probe 
<plavt. cas. 1.125> Vt postilena possit ex te fieri. 
<plavt. cas. 1.126> Post autem ruri nisi tu aceruom ederis 
<plavt. cas. 1.127> Aut quasi lumbricus terram, quod te postules 
<plavt. cas. 1.128> Gustare quicquam, numquam edepol ieiunium 
<plavt. cas. 1.129> Ieiunumst aeque atque ego te ruri reddibo. 
<plavt. cas. 1.130> Postid, quom lassus fueris et famelicus, 
<plavt. cas. 1.131> Noctu ut condigne te cubes curabitur. 
<plavt. cas. 1.132> Quid facies? Concludere in fenstram firmiter, 
<plavt. cas. 1.133> Vnde auscultare possis quom ego illam ausculer: 
<plavt. cas. 1.134> Quom mihi illa dicet, "mi animule, mi Olympio, 
<plavt. cas. 1.135> Mea uita, mea mellilla, mea festiuitas, 
<plavt. cas. 1.136> Sine tuos ocellos deosculer, uoluptas mea, 
<plavt. cas. 1.137> Sine amabo ted amari, meu~ festus dies, 
<plavt. cas. 1.138> Meu~ pullus passer, mea columba, mi lepus" 
<plavt. cas. 1.139> Quom mihi haec dicentur dicta, tum tu, furcifer, 
<plavt. cas. 1.140> Quasi mus, in medio parieti uorsabere. 
<plavt. cas. 1.141> Nunc ne tu te mihi respondere postules, 
<plavt. cas. 1.142> Abeo intro. Taedet tui sermonis. - Te sequor. 
<plavt. cas. 1.143> Hic quidem pol certo nil ages sine med arbitro. 
<plavt. cas. 1.144> Opsignate cellas, referte anulum ad me:
<plavt. cas. 1.145> Ego huc transeo in proxumum ad meam uicinam. 
<plavt. cas. 1.146> Vir si quid uolet me, facite hinc accersatis. 
<plavt. cas. 1.147> Prandium iusserat senex sibi parari. 
<plavt. cas. 1.148> St! 
<plavt. cas. 1.150_150> Tace atque abi; neque paro neque hodie coquetur,
<plavt. cas. 1.151> Quando is mi et filio aduorsatur suo 
<plavt. cas. 1.154_154> Animi amorisque caussa sui,
<plavt. cas. 1.155> Flagitium illud hominis! ego illum fame, ego illum siti,
<plavt. cas. 1.156> Maledictis, malefactis amatorem ulciscar,
<plavt. cas. 1.157> Ego pol illum probe incommodis dictis angam, 
<plavt. cas. 1.158> Faciam uti proinde ut est dignus uitam colat, 
<plavt. cas. 1.159> Accheruntis pabulum,
<plavt. cas. 1.160> Flagiti persequentem,
<plavt. cas. 1.161> Stabulum nequitiae. 
<plavt. cas. 1.162> Nunc huc meas fortunas eo questum ad uicinam. 
<plavt. cas. 1.163> Sed fori~ concrepuit, atque eapse eccam egreditur! 
<plavt. cas. 1.164> Non pol per tempus iter huc mi incepi. 
<plavt. cas. 1.166_166> Sequimini, comites, in proxumum me huc. Heus uos, [ecquis haec quae loquor audit?]
<plavt. cas. 1.167> Ego hic ero, uir si aut quispiam quaeret. 
<plavt. cas. 1.169_169> Nam ubi domi sola sum, sopor manus caluitur.
<plavt. cas. 1.171_171> Iussin colum ferri mihi? Myrrhina, salue.
<plavt. cas. 1.173_173> Salue mecastor. Sed quid tu es tristis, amabo?
<plavt. cas. 1.175_175> Ita solent omnes quae sunt male nuptae:
<plavt. cas. 1.177_177> Domi et foris aegre quod siet sati~ semper est.
<plavt. cas. 1.178> Nam ego ibam ad te. Et pol ego isto ad te.
<plavt. cas. 1.179> Sed quid est quod tuo nunc animo aegrest?
<plavt. cas. 1.181_181> Nam quod tibi est aegre, idem mist diuidiae.
<plavt. cas. 1.182> Credo, ecastor, nam uicinam neminem amo merito magi~ quam te
<plavt. cas. 1.183> Nec qua in plura sunt
<plavt. cas. 1.183a_183a> Mihi quae ego uelim.
<plavt. cas. 1.184> Amo te, atque istuc expeto scire quid sit. 
<plavt. cas. 1.186_186> Pessumis me modis despicatur domi.
<plavt. cas. 1.187> Hem, quid est? dic idem (nam pol hau sati~ meo 
<plavt. cas. 1.188> Corde accepi querellas tuas), opsecro. 
<plavt. cas. 1.189> Vir me habet pessumis despicatam modis, 
<plavt. cas. 1.190> Nec mihi ius meum optinendi optio est. 
<plavt. cas. 1.191> Mira sunt, uera si praedicas, nam uiri 
<plavt. cas. 1.192> Ius suom ad mulieres optinere hau queunt. 
<plavt. cas. 1.193> Quin mihi ancillulam ingratiis postulat, 
<plavt. cas. 1.194> Quae mea est, quae meo educta sumptu siet, 
<plavt. cas. 1.195> Vilico suo se dare,
<plavt. cas. 1.195a_195a> Sed ipsus eam amat. Opsecro,
<plavt. cas. 1.196> Tace, nam hic nunc licet dicere: 
<plavt. cas. 1.198_198> Nos sumus. Ita est. Vnde ea tibi est?
<plavt. cas. 1.199> Nam peculi probam nil habere addecet
<plavt. cas. 1.200> Clam uirum, et quae habet, partum ei hau commode est, 
<plavt. cas. 1.201> Quin uiro aut suptrahat aut stupro inuenerit. 
<plavt. cas. 1.202> Hoc uiri censeo esse omne quidquid tuom est. 
<plavt. cas. 1.203> Tu quidem aduorsum tuam amicam omnia loqueris. Tace sis,
<plavt. cas. 1.204> Stulta, et mi ausculta. Noli
<plavt. cas. 1.205> Sis tu illic aduorsari, 
<plavt. cas. 1.207_207> Sine amet, sine quod lubet id faciat, quando tibi nil domi delicuom est.
<plavt. cas. 1.209_209> Satin sana es? nam tuquidem aduorsus tuam istaec rem loquere. Insipiens,
<plavt. cas. 1.212_212> Semper tu huic uerbo uitato aps tuo uiro. Quoi uerbo? I foras, mulier.
<plavt. cas. 1.213> St! tace. Quid est? Em! Quis est, quem uides? Vir eccum it. 
<plavt. cas. 1.214> Intro abi adpropera, age amabo. Impetras, abeo. 
<plavt. cas. 1.215> Mox magis quom otium <et> mihi et tibi erit,
<plavt. cas. 1.216> Igitur tecum loquar. Nunc uale. Valeas. 
<plavt. cas. 1.217> Omnibu~ rebus ego amorem credo et nitoribu~ nitidis
<plavt. cas. 1.217a_217a> Anteuenire nec potis
<plavt. cas. 1.218> Quicquam commemorari<er> quod plus sali~ plusq~ lepori hodie 
<plavt. cas. 1.219> Habeat; coquos equidem nimi~ demiror, qui utuntur condimentis,
<plavt. cas. 1.220> Eos eo condimento uno <non> utier, omnibu~ quod praestat. 
<plavt. cas. 1.221> Nam ubi amor condimentum inierit, quoiuis placitura <escam> credo; 
<plavt. cas. 1.222> Neque salsum neque suaue esse potest quicquam, ubi amor non admiscetur: 
<plavt. cas. 1.223> Fel quod amarumst, id mel faciet, hominem ex tristi lepidum et lenem. 
<plavt. cas. 1.224> Hanc ego de me coniecturam domi facio magi~ quam ex auditis; 
<plavt. cas. 1.225> Qui quom amo Casinam, magi~ niteo, munditiis Munditiam antideo: 
<plavt. cas. 1.226> Myropolas omnis sollicito, ubiquomque est lepidum unguentum, unguor, 
<plavt. cas. 1.227> Vt illi placeam; et placeo, ut uideor. Sed uxor me excruciat, quia uiuit. 
<plavt. cas. 1.228> Tristem astare aspicio. Blande haec mihi mala res appellanda est. 
<plavt. cas. 1.229> Vxor mea meaque amoenitas, quid tu agis? Abi atque apstine manum.
<plavt. cas. 1.230> Heia, mea Iuno, non decet esse te tam tristem tuo Ioui. 
<plavt. cas. 1.231> Quo nunc abis? Mitte me. Mane. Non maneo. At pol ego te sequar. 
<plavt. cas. 1.232> Opsecro, sanun es? Sanus. Quam ted amo!
<plavt. cas. 1.233> Nolo ames. Non potes impetrare. Enicas. 
<plavt. cas. 1.234> Vera dicas uelim. Credo ego istuc tibi. 
<plavt. cas. 1.235> Respice, o mi lepos. Nempe ita ut tu mihi es. 
<plavt. cas. 1.236> Vnde hic, amabo, unguenta olent? Oh perii! manufesto miser
<plavt. cas. 1.237> Teneor. Cesso caput pallio detergere.
<plavt. cas. 1.238> Vt te bonu~ Mercurius perdat, myropola, quia haec mihi dedisti.
<plavt. cas. 1.239> Eho tu nihili, cana culex, uix teneor quin quae decent te dicam,
<plavt. cas. 1.240> Senectan aetate unguentatus per uias, ignaue, incedis? 
<plavt. cas. 1.241> Pol ego amico dedi quoidam operam, dum emit unguenta. Vt cito commentust! 
<plavt. cas. 1.242> Ecquid te pudet? Omnia quae tu uis. Vbi in lustra iacuisti? 
<plavt. cas. 1.243> Egone in lustra? Scio plus quam tu me arbitrare. Quid id est? quid scis?
<plavt. cas. 1.244> Te sene omnium senem <hominem> neminem esse ignauiorem. 
<plavt. cas. 1.245> Vnde is, nihili? ubi fuisti? ubi lustratu~s? ubi bibisti? 
<plavt. cas. 1.246> Mades mecastor: uide palliolum ut rugat! Di me et te infelicent, 
<plavt. cas. 1.247> Si ego in os meum hodie uini guttam indidi.
<plavt. cas. 1.248> Immo age ut lubet bibe, es, disperde rem.
<plavt. cas. 1.250_250> Ohe, iam satis uxor est; comprime te; nimium tinnis,
<plavt. cas. 1.251> Relinque aliquantum orationis, cras quod mecum litiges.
<plavt. cas. 1.252> Sed quid ais? iam domuisti animum, potius ut quod uir uelit
<plavt. cas. 1.253> Fieri id facias quam aduorsere contra? Qua de re? Rogas? 
<plavt. cas. 1.254> Super ancilla Casina, ut detur nuptum nostro uilico, 
<plavt. cas. 1.255> Seruo frugi atque ubi illi bene sit ligno, aqua calida, cibo, 
<plavt. cas. 1.256> Vestimentis, ubique educat pueros quos pariat sibi, 
<plavt. cas. 1.257> Quam illi seruo nequam des, armigero nili atque inprobo, 
<plavt. cas. 1.258> Quoi homini hodie peculi nummus non est plumbeus. 
<plavt. cas. 1.259> Mirum ecastor te senecta aetate officium tuom 
<plavt. cas. 1.260> Non meminisse. Quid iam? Quia, si facias recte aut commode, 
<plavt. cas. 1.261> Me sinas curare ancillas, quae mea est curatio. 
<plavt. cas. 1.262> Qui, malum, homini scutigerulo dare lubet? Quia enim filio 
<plavt. cas. 1.263> Nos oportet opitulari unico. At quamquam unicust, 
<plavt. cas. 1.264> Nihilo magis ille unicust mihi filius quam ego illi pater: 
<plavt. cas. 1.265> Illum mi aequiust quam me illi quae uolo concedere. 
<plavt. cas. 1.266> Tu ecastor tibi, homo, malam rem quaeris. Subolet, sentio. 
<plavt. cas. 1.267> Egone? Tu. nam quid friguttis? quid istuc tam cupide cupis? 
<plavt. cas. 1.268> Vt enim frugi seruo detur potius quam seruo inprobo. 
<plavt. cas. 1.269> Quid si ego impetro atque exoro a uilico caussa mea 
<plavt. cas. 1.270> Vt eam illi permittat? Quid si ego autem ab armigero impetro 
<plavt. cas. 1.271> Eam illi permittat? atque hoc credo impetrassere. 
<plavt. cas. 1.272> Conuenit. Vis tuis Chalinum huc euocem uerbis foras? 
<plavt. cas. 1.273> Tu eum orato, ego autem orabo uilicum. Sane uolo. 
<plavt. cas. 1.274> Iam hic erit. Nunc experiemur nostrum uter sit blandior. 
<plavt. cas. 1.275> Hercules dique istam perdant, quod nunc liceat dicere. 
<plavt. cas. 1.276> Ego discrucior miser amore, illa autem quasi ob industriam 
<plavt. cas. 1.277> Mi aduorsatur. Subolet hoc iam uxori quod ego machinor: 
<plavt. cas. 1.278> Propter eam rem magis armigero dat operam de industria. 
<plavt. cas. 1.279> Qui illum di omnes deaeque perdant! Te uxor aiebat tua 
<plavt. cas. 1.280> Me uocare. ego enim uocari iussi. Eloquere quid uelis. 
<plavt. cas. 1.281> Primum ego te porrectiore fronte uolo mecum loqui; 
<plavt. cas. 1.282> Stultitia est ei te esse tristem quoius potestas plus potest. 
<plavt. cas. 1.283> Probum et frugi hominem iam pridem esse arbitror. Intellego. 
<plavt. cas. 1.285_285> Quin, si ita arbitrare, emittis me manu? Quin id uolo.
<plavt. cas. 1.286> Sed nihil est me cupere factum, nisi tu factis adiuuas. 
<plavt. cas. 1.287> Quid uelis modo id uelim me scire. Ausculta, ego loquar. 
<plavt. cas. 1.288> Casinam ego uxorem promisi uilico nostro dare. 
<plavt. cas. 1.289> At tua uxor filiusque promiserunt mihi. Scio. 
<plavt. cas. 1.290> Sed utrum nunc tu caelibem te esse mauis liberum 
<plavt. cas. 1.291> An maritum seruom aetatem degere et gnatos tuos? 
<plavt. cas. 1.292> Optio haec tua est: utram harum uis condicionem accipe. 
<plavt. cas. 1.293> Liber si sim, meo periclo uiuam; nunc uiuo tuo. 
<plavt. cas. 1.294> De Casina certum est concedere homini nato nemini. 
<plavt. cas. 1.295> Intro abi atque actutum uxorem huc euoca ante aedis cito, 
<plavt. cas. 1.296> Et sitellam huc tecum ecferto cum aqua et sortis. sati~ placet. 
<plavt. cas. 1.297> Ego pol istam iam aliquouorsum tragulam decidero. 
<plavt. cas. 1.298> Nam si sic nihil impetrare potero, saltem sortiar. 
<plavt. cas. 1.299> Ibi ego te et suffragatores tuos ulciscar. Attamen 
<plavt. cas. 1.300> Mihi optinget sors. Vt quidem pol pereas cruciatu malo. 
<plavt. cas. 1.301> Mihi illa nubet, machinare quidlubet quouis modo. 
<plavt. cas. 1.302> Abin hinc ab oculis? Inuitus me uides, uiuam tamen. 
<plavt. cas. 1.303> Sumne ego miser homo? satin omnes res sunt aduorsae mihi? 
<plavt. cas. 1.304> Iam metuo ne Olympionem mea uxor exorauerit 
<plavt. cas. 1.305> Ne Casinam ducat: si id factum est, ecce me nullum senem! 
<plavt. cas. 1.306> Si non impetrauit, etiam specula in sortitust mihi. 
<plavt. cas. 1.307> Si sors autem decollassit, gladium faciam culcitam 
<plavt. cas. 1.308> Eumque incumbam. Sed progreditur optume eccum Olympio. 
<plavt. cas. 1.309> Vna edepol opera in furnum calidum condito
<plavt. cas. 1.310> Atque ibi torreto me pro pane rubido, 
<plavt. cas. 1.311> Era, qua istam opera a me impetres, quod postulas. 
<plavt. cas. 1.312> Saluos sum, salua spes est, ut uerba audio. 
<plavt. cas. 1.313> Quid tu me tua, era, libertate territas? 
<plavt. cas. 1.314> Qui si tu nolis filiusque etiam tuos, 
<plavt. cas. 1.315> Vobis inuitis atque amborum ingratiis 
<plavt. cas. 1.316> Vna libella liber possum fieri. 
<plavt. cas. 1.317> Quid istuc est? quicum litigas, Olympio? 
<plavt. cas. 1.318> Cum eadem qua tu semper. Cum uxori mea? 
<plavt. cas. 1.319> Quam tu mi uxorem? quasi uenator tu quidem es: 
<plavt. cas. 1.320> Dies atque noctes cum cane aetatem exigis. 
<plavt. cas. 1.321> Quid agit, quid loquitur tecum? Orat, opsecrat 
<plavt. cas. 1.322> Ne Casinam uxorem ducam. Quid tu postea? 
<plavt. cas. 1.323> Negaui enim ipsi me concessurum Ioui, 
<plavt. cas. 1.324> Si is mecum oraret. Di te seruassint mihi! 
<plavt. cas. 1.325> Nunc in fermento totast, ita turget mihi. 
<plavt. cas. 1.326> Ego edepol illam mediam dirruptam uelim. 
<plavt. cas. 1.327> Credo edepol esse, siquidem tu frugi bonae es. 
<plavt. cas. 1.328> Verum edepol tua mihi odiosa est amatio: 
<plavt. cas. 1.329> Inimica est tua uxor mihi, inimicus filius, 
<plavt. cas. 1.330> Inimici familiares. Quid id refert tua? 
<plavt. cas. 1.331> Vnus tibi hic dum propitius sit Iuppiter, 
<plavt. cas. 1.332> Tu istos minutos caue deos flocci feceris. 
<plavt. cas. 1.333> Nugae sunt istae magnae. Quasi tu nescias 
<plavt. cas. 1.334> Repente ut emoriantur humani Ioues. 
<plavt. cas. 1.335> Sed tandem si tu Iuppiter sis mortuos, 
<plavt. cas. 1.336> Quom ad deos minores redierit regnum tuom, 
<plavt. cas. 1.337> Quis mihi subueniet tergo aut capiti aut cruribus? 
<plavt. cas. 1.338> Opinione melius res tibi habet tua, 
<plavt. cas. 1.339> Si hoc impetramus, ut ego cum Casina cubem. 
<plavt. cas. 1.340> Non hercle opinor posse, ita uxor acriter 
<plavt. cas. 1.341> Tua instat ne mihi detur. At ego sic agam: 
<plavt. cas. 1.342> Coniciam sortis in sitellam et sortiar 
<plavt. cas. 1.343> Tibi et Chalino. Ita rem natam intellego: 
<plavt. cas. 1.344> Necessumst uorsis gladiis depugnarier. 
<plavt. cas. 1.345> Quid si sors aliter quam uoles euenerit? 
<plavt. cas. 1.346> Benedice. Dis sum fretus, deos sperabimus. 
<plavt. cas. 1.347> Non ego istuc uerbum empsim tittibilicio; 
<plavt. cas. 1.348> Nam omnes mortales dis sunt freti, sed tamen 
<plavt. cas. 1.349> Vidi ego dis fretos saepe multos decipi. 
<plavt. cas. 1.350> St! tace parumper. Quid uis? Eccum exit foras 
<plavt. cas. 1.351> Chalinus intus cum sitella et sortibus. 
<plavt. cas. 1.352> Nunc nos conlatis signis depugnabimus. 
<plavt. cas. 1.353> Face, Chaline, certiorem me quid meu~ uir me uelit.
<plavt. cas. 1.354> Ille edepol uidere ardentem te extra portam mortuam. 
<plavt. cas. 1.355> Credo ecastor uelle. At pol ego hau credo, sed certo scio. 
<plavt. cas. 1.356> Plus artificum est mihi quam rebar: hariolum hunc habeo domi. 
<plavt. cas. 1.357> Quid si propius attollamus signa eamusque obuiam? 
<plavt. cas. 1.358> Sequere. Quid uos agitis? Adsunt quae imperauisti omnia: 
<plavt. cas. 1.359> Vxor, sortes, situla atque egomet. Te uno adest plus quam ego uolo. 
<plavt. cas. 1.360> Tibi quidem edepol ita uidetur; stimulus ego nunc sum tibi, 
<plavt. cas. 1.361> Fodico corculum; adsudascis iam ex metu, mastigia. 
<plavt. cas. 1.362> Tace, Chaline. Comprime istunc. Immo istunc qui didicit dare. 
<plavt. cas. 1.363> Adpone hic sitellam, sortis cedo mihi. Animum aduortite. 
<plavt. cas. 1.364> Atqui ego censui aps te posse hoc me impetrare, uxor mea, 
<plavt. cas. 1.365> Casina ut uxor mihi daretur; et nunc etiam censeo. 
<plavt. cas. 1.366> Tibi daretur illa? Mihi enim - ah, non id uolui dicere: 
<plavt. cas. 1.367> Dum "mihi" uolui, "huic" dixi, atque adeo mihi dum cupio - perperam 
<plavt. cas. 1.368> Iam dudum hercle fabulor. Pol tu quidem, atque etiam facis. 
<plavt. cas. 1.369> Huic - immo hercle mihi - uah! tandem redii uix ueram in uiam. 
<plavt. cas. 1.370> Per pol saepe peccas. Ita fit, ubi quid tanto opere expetas. 
<plavt. cas. 1.371> Sed te uterque tuo pro iure, ego atque hic, oramus. Quid est? 
<plavt. cas. 1.372> Dicam enim, mea mulsa: de istac Casina huic nostro uilico 
<plavt. cas. 1.373> Gratiam facias. At pol ego neque facio neque censeo. 
<plavt. cas. 1.374> Tum igitur ego sortis utrimque iam <diribeam>. Quis uotat? 
<plavt. cas. 1.375> Optumum atque aequissumum istuc esse iure iudico. 
<plavt. cas. 1.376> Postremo, <si> illuc quod uolumus eueniet, gaudebimus; 
<plavt. cas. 1.377> Sin secus, patiemur animis aequis. Tene sortem tibi. 
<plavt. cas. 1.378> Vide quid scriptumst. Vnum. Iniquomst, quia isti prius quam mihi est. 
<plavt. cas. 1.379> Accipe hanc sis. Cedo. Mane, unum uenit in mentem modo: 
<plavt. cas. 1.380> Vide ne quae illic insit alia sortis sub aqua. Verbero, 
<plavt. cas. 1.381> Men te censes esse? Nulla est. Habe quietum animum modo. 
<plavt. cas. 1.382> Quod bonum atque fortunatum sit mihi - Magnum malum 
<plavt. cas. 1.383> Tibi quidem edepol credo eueniet; noui pietatem tuam. 
<plavt. cas. 1.384> Sed manedum: num ista aut populna sors aut abiegnast tua? 
<plavt. cas. 1.385> Quid tu id curas? Quia enim metuo ne in aqua summa natet. 
<plavt. cas. 1.386> Eugae! caue. Conicite sortis nunciam ambo huc. Eccere! 
<plavt. cas. 1.387> Vxor, aequa. Noli uxori credere. Habe animum bonum. 
<plavt. cas. 1.388> Credo hercle, hodie deuotabit sortis si attigerit. Tace. 
<plavt. cas. 1.389> Taceo. Deos quaeso - Vt quidem tu hodie canem et furcam feras. 
<plavt. cas. 1.390> Mihi ut sortito eueniat - Vt quidem hercle pedibus pendeas. 
<plavt. cas. 1.391> At tu ut oculos emungare ex capite per nasum tuos. 
<plavt. cas. 1.392> Quid times? paratum oportet esse iam laqueum tibi. 
<plavt. cas. 1.393> Periisti. Animum aduortite ambo. Taceo. Nunc tu, Cleustrata, 
<plavt. cas. 1.394> Ne a me memores malitiose de hac re factum aut suspices, 
<plavt. cas. 1.395> Tibi permitto: tute sorti. Perdis me. Lucrum facit. 
<plavt. cas. 1.396> Bene facit. Deos quaeso - ut tua sors ex sitella ecfugerit. 
<plavt. cas. 1.397> Ain tu? quia tute es fugitiuos, omnis te imitari cupis? 
<plavt. cas. 1.398> Vtinam tua quidem <ista>, sicut Herculei praedicant 
<plavt. cas. 1.399> Quondam prognatis, in sortiendo sors deliquerit. 
<plavt. cas. 1.400> Tu ut liquescas ipse, actutum uirgis calefactabere. 
<plavt. cas. 1.401> Hoc age sis, Olympio. Si hic litteratus me sinat. 
<plavt. cas. 1.402> Quod bonum atque fortunatum mihi sit! Ita uero, et mihi. 
<plavt. cas. 1.403> Non. Immo hercle. Immo mihi hercle. Hic uincet, tu uiues miser. 
<plavt. cas. 1.404> Percide os tu illi odio. Age, ecquid fit? caue obiexis manum. 
<plavt. cas. 1.405> Compressan palma an porrecta ferio? Age ut uis. Em tibi! 
<plavt. cas. 1.406> Quid tibi istunc tactio est? Quia Iuppiter iussit meus. 
<plavt. cas. 1.407> Feri malam, ut ille, rusum. Perii! pugnis caedor, Iuppiter. 
<plavt. cas. 1.408> Quid tibi tactio hunc fuit? Quia iussit haec Iuno mea. 
<plavt. cas. 1.409> Patiundum est, siquidem me uiuo mea uxor imperium exhibet. 
<plavt. cas. 1.410> Tam huic loqui licere oportet quam isti. Qur omen mihi 
<plavt. cas. 1.411> Vituperat? Malo, Chaline, tibi cauendum censeo. 
<plavt. cas. 1.412> Temperi, postquam oppugnatum est os. Age, uxor, nunciam 
<plavt. cas. 1.413> Sorti. Vos aduortite animum. Prae metu ubi sim nescio. 
<plavt. cas. 1.414> Perii! Cor lienosum, opinor, habeo, iam dudum salit, 
<plavt. cas. 1.415> De labore pectus tundit. Teneo sortem. Ecfer foras. 
<plavt. cas. 1.416> Iamne mortuo~s? Ostende. Mea <haec> est. Mala crux east quidem. 
<plavt. cas. 1.417> Victus es, Chaline. Quom nos di iuuere, Olympio, 
<plavt. cas. 1.418> Gaudeo. Pietate factum est mea atque maiorum meum. 
<plavt. cas. 1.419> Intro abi, uxor, atque adorna nuptias. Faciam ut iubes. 
<plavt. cas. 1.420> Scin tu rus hinc esse ad uillam longe quo ducat? Scio. 
<plavt. cas. 1.421> Intro abi et, quamquam hoc tibi aegre est, tamen fac accures. Licet. 
<plavt. cas. 1.422> Eamus nos quoque intro, hortemur ut properent. Numquid moror? 
<plavt. cas. 1.423> Nam praesente hoc plura uerba <fieri> non desidero. 
<plavt. cas. 1.424> Si nunc me suspendam, meam operam luserim
<plavt. cas. 1.425> Et praeter operam restim sumpti fecerim 
<plavt. cas. 1.426> Et meis inimicis uoluptatem creauerim. 
<plavt. cas. 1.427> Quid opus est, qui sic mortuos? equidem tamen 
<plavt. cas. 1.428> Sorti sum uictus, Casina nubet uilico. 
<plavt. cas. 1.429> Atque id non tam aegrest iam, uicisse uilicum, 
<plavt. cas. 1.430> Quam id expetiuisse opere tam magno senem, 
<plavt. cas. 1.431> Ne ea mihi daretur atque ut illi nuberet. 
<plavt. cas. 1.432> Vt ille trepidabat, ut festinabat miser! 
<plavt. cas. 1.433> Vt sussultabat, postquam uicit uilicus! 
<plavt. cas. 1.434> Attat! concedam huc, audio aperiri fores, 
<plavt. cas. 1.435> Mei beneuolentes atque amici prodeunt. 
<plavt. cas. 1.436> Hinc ex insidiis hisce ego insidias dabo. 
<plavt. cas. 1.437> Sine modo rus ueniat: ego remittam ad te uirum 
<plavt. cas. 1.438> Cum furca in urbem tamquam carbonarium. 
<plavt. cas. 1.439> Ita fieri oportet. Factum et curatum dabo. 
<plavt. cas. 1.440> Volui Chalinum, si domi esset, mittere 
<plavt. cas. 1.441> Tecum opsonatum, ut etiam in maerore insuper 
<plavt. cas. 1.442> Inimico nostro miseriam hanc adiungerem. 
<plavt. cas. 1.443> Recessim dabo me ad parietem, imitabor nepam; 
<plavt. cas. 1.444> Captandust horum clanculum sermo mihi. 
<plavt. cas. 1.445> Nam illorum me alter cruciat, alter, macerat. 
<plavt. cas. 1.446> At candidatus cedit hic mastigia, 
<plavt. cas. 1.447> Stimulorum loculi. Protollo mortem mihi; 
<plavt. cas. 1.448> Certum est, hunc Accheruntem praemittam prius. 
<plavt. cas. 1.449> Vt tibi ego inuentus sum opsequens! quod maxume 
<plavt. cas. 1.450> Cupiebas, eiius copiam feci tibi, 
<plavt. cas. 1.451> Erit hodie tecum quod amas clam uxorem. Tace. 
<plavt. cas. 1.452> Ita me di bene ament ut ego uix reprimo labra 
<plavt. cas. 1.453> Ob istanc rem quin te deosculer, uoluptas mea. 
<plavt. cas. 1.454> Quid, deosculere? quae res? quae uoluptas tua? 
<plavt. cas. 1.455> Credo hercle ecfodere hic uolt uesicam uilico. 
<plavt. cas. 1.456> Ecquid amas nunc me? Immo edepol me quam te minus. 
<plavt. cas. 1.457> Licetne amplecti te? Quid, "amplecti"? Licet. 
<plavt. cas. 1.458> Vt, quia te tango, mel mihi uideor lingere! 
<plavt. cas. 1.459> Vltro te, amator, apage te a dorso meo! 
<plavt. cas. 1.460> Illuc est, illuc, quod hic hunc fecit uilicum: 
<plavt. cas. 1.461> Et idem me pridem, quom ei aduorsum ueneram, 
<plavt. cas. 1.462> Facere atriensem uoluerat sub ianua. 
<plavt. cas. 1.463> Vt tibi morigerus hodie, ut uoluptati fui! 
<plavt. cas. 1.464> Vt tibi, dum uiuam, bene uelim plus quam mihi. 
<plavt. cas. 1.465> Hodie hercle, opinor, hi conturbabunt pedes: 
<plavt. cas. 1.466> Solet hic barbatos sane sectari senex. 
<plavt. cas. 1.467> Vt ego hodie Casinam deosculabor, ut mihi 
<plavt. cas. 1.468> Bona multa faciam <clam> meam uxorem! Attatae! 
<plavt. cas. 1.469> Nunc pol ego demum in rectam redii semitam. 
<plavt. cas. 1.470> Hic ipsus Casinam deperit. Habeo uiros. 
<plavt. cas. 1.471> Iam hercle amplexari, iam osculari gestio. 
<plavt. cas. 1.472> Sine priu~ deduci. Quid, malum, properas? Amo. 
<plavt. cas. 1.473> At non opinor fieri hoc posse hodie. Potest, 
<plavt. cas. 1.474> Siquidem cras censes te posse emitti manu. 
<plavt. cas. 1.475> Enim uero huc aures magi~ sunt adhibendae mihi: 
<plavt. cas. 1.476> Iam ego uno in saltu lepide apros capiam duos. 
<plavt. cas. 1.477> Apud hunc sodalem meum atque uicinum mihi 
<plavt. cas. 1.478> Locus est paratus: ei ego amorem omnem meum 
<plavt. cas. 1.479> Concredui; is mihi se locum dixit dare. 
<plavt. cas. 1.480> Quid eiius uxor? ubi erit? Lepide repperi. 
<plavt. cas. 1.481> Mea uxor uocabit huc eam ad se in nuptias, 
<plavt. cas. 1.482> Vt hic sit secum, se adiuuet, secum cubet; 
<plavt. cas. 1.483> Ego iussi, et dixit se facturam uxor mea. 
<plavt. cas. 1.484> Illa hic cubabit, uir ab<i> erit faxo domo; 
<plavt. cas. 1.485> Tu rus uxorem duces: id rus hoc erit 
<plavt. cas. 1.486> Tantisper dum ego cum Casina faciam nuptias. 
<plavt. cas. 1.487> Hinc tu ante lucem rus cras duces postea. 
<plavt. cas. 1.488> Satin docte? Astute. Age modo, fabricamini, 
<plavt. cas. 1.489> Malo hercle uostro tam uorsuti uiuitis. 
<plavt. cas. 1.490> Scin quid nunc facias? Loquere. Tene marsuppium, 
<plavt. cas. 1.491> Abi atque opsona, propera, sed lepide uolo, 
<plavt. cas. 1.492> Molliculas escas, ut ipsa mollicula est. Licet. 
<plavt. cas. 1.493> Emito sepiolas, lepadas, lolligunculas, 
<plavt. cas. 1.494> Hordeias, - Immo triticeias, si sapis. 
<plavt. cas. 1.495> Soleas. Qui quaeso potius quam sculponeas, 
<plavt. cas. 1.496> Quibu~ battuatur tibi os, senex nequissume? 
<plavt. cas. 1.497> Vin lingulacas? Quid opust, quando uxor domi est? 
<plavt. cas. 1.498> Ea lingulaca est nobis, nam numquam tacet. 
<plavt. cas. 1.499> In re praesenti ex copia piscaria 
<plavt. cas. 1.500> Consulere quid emam potero. Aequom oras, abi. 
<plavt. cas. 1.501> Argento parci nolo, opsonato ampliter. 
<plavt. cas. 1.502> Nam mihi uicino hoc etiam conuento est opus, 
<plavt. cas. 1.503> Vt quod mandaui curet. Iamne abeo? Volo. 
<plavt. cas. 1.504> Tribu~ non conduci possum libertatibus 
<plavt. cas. 1.505> Quin ego illis hodie comparem magnum malum 
<plavt. cas. 1.506> Quinque hanc omnem rem meae erae iam faciam palam. 
<plavt. cas. 1.507> Manufesto teneo in noxia inimicos meos. 
<plavt. cas. 1.508> Sed si nunc facere uolt era officium suom, 
<plavt. cas. 1.509> Nostra omnis lis est. Pulchre praeuortar uiros. 
<plavt. cas. 1.510> Nostro omine it dies; iam uicti uicimus. 
<plavt. cas. 1.511> Ibo intro, ut id quod alius condiuit coquos, 
<plavt. cas. 1.512> Ego nunc uicissim ut alio pacto condiam, 
<plavt. cas. 1.513> Quo id quoi paratum est ut paratum ne siet 
<plavt. cas. 1.514> Sietque ei paratum quod paratum non erat. 
<plavt. cas. 1.515> Nunc amici, anne inimici sis imago, Alcesime,
<plavt. cas. 1.516> Mihi sciam, nunc specimen specitur, nunc certamen cernitur. 
<plavt. cas. 1.517> Qur amem me castigare, id ponito ad compendium, 
<plavt. cas. 1.518>"Cano capite" "aetate aliena" eo addito ad compendium, 
<plavt. cas. 1.519>"Quoi sit uxor", id quoque illuc ponito ad compendium. 
<plavt. cas. 1.520> Miseriorem ego ex amore quam te uidi neminem. 
<plavt. cas. 1.521> Fac uacent aedes. Quin edepol seruos, ancillas domo 
<plavt. cas. 1.522> Certum est omnis mittere ad te. Oh, nimium scite scitus es. 
<plavt. cas. 1.523> Sed facitodum merula per uorsus quod cantat <tu> colas: 
<plavt. cas. 1.524>"Cum cibo cum quiqui" facito ut ueniant, quasi eant Sutrium. 
<plavt. cas. 1.525> Meminero. Em, nunc enim tu demum nullo scito scitus es. 
<plavt. cas. 1.526> Cura, ego ad forum modo ibo: iam hic ero. Bene ambula. 
<plavt. cas. 1.527> Fac habeant linguam tuae aedes. Quid ita? Quom ueniam, uocent. 
<plavt. cas. 1.528> Attatae! caedundus tu homo es: nimias delicias facis. 
<plavt. cas. 1.529> Quid me amare refert, nisi sim doctus <ac> dicaculus? 
<plavt. cas. 1.530> Sed tu caue in quaesitione mihi sis. - Vsque adero domi. 
<plavt. cas. 1.531> Hoc erat ecastor quod me uir tanto opere orabat meus, 
<plavt. cas. 1.532> Vt properarem arcessere hanc <huc> ad me uicinam meam, 
<plavt. cas. 1.533> Liberae aedes ut sibi essent Casinam quo deducerent. 
<plavt. cas. 1.534> Nunc adeo nequaquam arcessam, <ne illis> ignauissumis 
<plavt. cas. 1.535> Liberi loci potestas sit, uetulis ueruecibus. 
<plavt. cas. 1.536> Sed eccum egreditur, senati columen, praesidium popli, 
<plavt. cas. 1.537> Meu~ uicinus, meo uiro qui liberum praehibet locum. 
<plavt. cas. 1.538> Non ecastor uilis emptu~st modius qui uenit salis. 
<plavt. cas. 1.539> Miror huc iam non arcessi in proxumum uxorem meam, 
<plavt. cas. 1.540> Quae iam dudum, si arcessatur, ornata exspectat domi. 
<plavt. cas. 1.541> Sed eccam, opino, arcessit. Salue, Cleustrata. Et tu, Alcesime. 
<plavt. cas. 1.542> Vbi tua uxor? Intus illa te, si se arcessas, manet; 
<plavt. cas. 1.543> Nam tuo~ uir me orauit ut eam isto ad te adiutum mitterem. 
<plavt. cas. 1.544> Vin uocem? Sine eam: te nolo, si occupata est. otium est. 
<plavt. cas. 1.545> Nil moror, molesta ei esse nolo; post conuenero. 
<plavt. cas. 1.546> Non ornatis isti apud uos nuptias? Orno et paro. 
<plavt. cas. 1.547> Non ergo opus est adiutrice? Sati~ domist. Vbi nuptiae 
<plavt. cas. 1.548> Fuerint, tum istam conuenibo. Nunc uale, atque istanc iube. 
<plavt. cas. 1.549> Quid ego nunc faciam? Flagitium maxumum feci miser 
<plavt. cas. 1.550> Propter operam illius hirqui inprobi, edentuli, 
<plavt. cas. 1.551> Qui hoc mihi contraxit; operam uxoris polliceor foras, 
<plavt. cas. 1.552> Quasi catillatum. Flagitium hominis, qui dixit mihi 
<plavt. cas. 1.553> Suam uxorem hanc arcessituram esse; ea se eam negat morarier. 
<plavt. cas. 1.554> Atque edepol mirum ni subolet iam hoc huic uicinae meae. 
<plavt. cas. 1.555> Verum autem altrouorsum quom eam mecum rationem puto, 
<plavt. cas. 1.556> Si quid eiius esset, esset mecum postulatio. 
<plavt. cas. 1.557> Ibo intro, ut subducam nauim rusum in puluinaria. 
<plavt. cas. 1.558> Iam hic est lepide ludificatus. Miseri ut festinant senes! 
<plavt. cas. 1.559> Nunc ego illum nihili, decrepitum meum uirum ueniat uelim, 
<plavt. cas. 1.560> Vt eum ludificem uicissim, postquam hunc delusi alterum. 
<plavt. cas. 1.561> Nam ego aliquid contrahere cupio litigi inter eos duos. 
<plavt. cas. 1.562> Sed eccum incedit. At, quom aspicias tristem, frugi censeas. 
<plavt. cas. 1.563> Stultitia magna est, mea quidem sententia,
<plavt. cas. 1.564> Hominem amatorem ullum ad forum procedere, 
<plavt. cas. 1.565> In eum diem quoi quod amet in mundo siet; 
<plavt. cas. 1.566> Sicut ego feci stultus: contriui diem, 
<plavt. cas. 1.567> Dum asto aduocatus quoidam cognato meo; 
<plavt. cas. 1.568> Quem hercle ego litem adeo perdidisse gaudeo, 
<plavt. cas. 1.569> Ne me nequiquam sibi hodie aduocauerit. 
<plavt. cas. 1.570> Nam meo quidem animo qui aduocatos aduocet 
<plavt. cas. 1.571> Rogitare oportet prius et contarier 
<plavt. cas. 1.572> Adsitne ei animus necne <ei> adsit quem aduocet: 
<plavt. cas. 1.573> Si neget adesse, exanimatum amittat domum. 
<plavt. cas. 1.574> Sed uxorem ante aedis eccam. Ei misero mihi! 
<plavt. cas. 1.575> Metuo ne non sit surda atque haec audiuerit. 
<plavt. cas. 1.576> Audiui ecastor cum malo magno tuo. 
<plavt. cas. 1.577> Accedam propius. Quid agis, mea festiuitas? 
<plavt. cas. 1.578> Te ecastor praestolabar. Iamne ornata rest? 
<plavt. cas. 1.579> Iamne hanc traduxti huc ad nos uicinam tuam 
<plavt. cas. 1.580> Quae te adiutaret? Arcessiui, ut iusseras. 
<plavt. cas. 1.581> Verum hic sodalis tuos, amicus optumus, 
<plavt. cas. 1.582> Nescioquid se sufflauit uxori suae: 
<plavt. cas. 1.583> Negauit posse, quoniam arcesso, mittere. 
<plavt. cas. 1.584> Vitium tibi istuc maxumum est, blanda es parum. 
<plavt. cas. 1.585> Non matronarum officiumst, sed meretricium, 
<plavt. cas. 1.586> Viris alienis, mi uir, subblandirier. 
<plavt. cas. 1.587> I tu atque arcesse illam: ego intus quod factost opus 
<plavt. cas. 1.588> Volo accurare, mi uir. Propera ergo. Licet. 
<plavt. cas. 1.589> Iam pol ego huic aliquem in pectus iniciam metum; 
<plavt. cas. 1.590> Miserrumum hodie ego hunc habebo amasium. 
<plavt. cas. 1.591> Viso huc, amator si a foro rediit domum, 
<plavt. cas. 1.592> Qui me atque uxorem ludificatust, larua. 
<plavt. cas. 1.593> Sed eccum ante aedis. Ad te hercle ibam commodum. 
<plavt. cas. 1.594> Et hercle ego ad te. Quid ais, uir minimi preti? 
<plavt. cas. 1.595> Quid tibi mandaui? Quid tecum oraui? Quid est? 
<plavt. cas. 1.596> Vt bene uociuas aedis fecisti mihi, 
<plavt. cas. 1.597> Vt traduxisti huc ad nos uxorem tuam! 
<plavt. cas. 1.598> Satin propter te pereo ego atque occasio? 
<plavt. cas. 1.599> Quin tu suspendis te? Nemp~ tute dixeras 
<plavt. cas. 1.600> Tuam arcessituram esse uxorem uxorem meam. 
<plavt. cas. 1.601> Ergo arcessiuisse ait sese, et dixisse te 
<plavt. cas. 1.602> Eam non missurum. Quin eapse ultro mihi 
<plavt. cas. 1.603> Negauit eiius operam se morarier. 
<plavt. cas. 1.604> Quin eapse me adlegauit qui istam arcesserem. 
<plavt. cas. 1.605> Quin nihili facio. Quin me perdis. Quin benest, 
<plavt. cas. 1.606> Quin etiam diu morabor, quin cupio tibi 
<plavt. cas. 1.607> Quin - Aliquid aegre facere. Quin faciam lubens. 
<plavt. cas. 1.608> Numquam tibi hodie "quin" erit plus quam mihi. 
<plavt. cas. 1.609> Quin hercle di te perdant postremo quidem! 
<plavt. cas. 1.610> Quid nunc? missurusne es ad me uxorem tuam? 
<plavt. cas. 1.611> Ducas, easque in maxumam malam crucem 
<plavt. cas. 1.612> Cum hac cum istac, cumque amica etiam tua. 
<plavt. cas. 1.613> Abi et aliud cura, ego iam per hortum iussero 
<plavt. cas. 1.614> Meam istuc transire uxorem ad uxorem tuam. 
<plavt. cas. 1.615> Nunc tu mi amicus es in germanum modum. 
<plavt. cas. 1.616> Qua ego hunc amorem mi esse aui dicam datum 
<plavt. cas. 1.617> Aut quot ego umquam erga Venerem inique fecerim, 
<plavt. cas. 1.618> Quoi sic tot amanti mi obuiam eueniant morae? 
<plavt. cas. 1.619> Attat! 
<plavt. cas. 1.620> Quid illuc clamoris, opsecro, in nostrast domo? 
<plavt. cas. 1.621> Nulla sum, nulla sum, tota, tota occidi,
<plavt. cas. 1.622> Cor metu mortuomst, membra miserae tremunt, 
<plavt. cas. 1.623> Nescio unde auxili, praesidi, perfugi 
<plavt. cas. 1.624> Mi aut opum copiam comparem aut expetam: 
<plavt. cas. 1.625> Tanta factu modo mira miris modis 
<plavt. cas. 1.626> Intus uidi, nouam atque integram audaciam. 
<plavt. cas. 1.627> Caue tibi, Cleustrata, apscede ab ista, opsecro, 
<plavt. cas. 1.628> Ne quid in te mali faxit ira percita. 
<plavt. cas. 1.629> Eripite isti gladium, quae suist impos animi.
<plavt. cas. 1.630> Nam quid est quod haec huc timida atque exanimata exsiliuit?
<plavt. cas. 1.631> Pardalisca! Perii! unde meae usurpant aures sonitum? 
<plavt. cas. 1.632> Respice modo ad me. O ere mi - Quid tibi est? Quid timida es? Perii. 
<plavt. cas. 1.633> Quid, periisti? Perii! et tu periisti. A, perii? quid ita? 
<plavt. cas. 1.634> Vae tibi! Immo istuc tibi sit. Ne cadam, amabo, tene me.
<plavt. cas. 1.636_636> Quidquid est, eloquere mi cito. Contine pectus,
<plavt. cas. 1.638_638> Face uentum, amabo, pallio. Timeo hoc negoti quid siet
<plavt. cas. 1.640_640> Nisi haec meraclo se uspiam percussit flore Liberi.
<plavt. cas. 1.641> Optine auris, amabo. I in malam a me crucem!
<plavt. cas. 1.642> Pectus, auris, caput teque di perduint! 
<plavt. cas. 1.643> Nam nisi ex te scio, quidquid hoc est, cito, hoc 
<plavt. cas. 1.644> Iam tibi istuc cerebrum dispercutiam, excetra tu,
<plavt. cas. 1.645> Ludibrio pessuma adhuc quae me habuisti. 
<plavt. cas. 1.647_647> Ere mi - Quid uis mea me ancilla? Nimium saeuis. Numero dicis.
<plavt. cas. 1.648> Sed hoc quidquid est eloquere, in pauca confer:
<plavt. cas. 1.649> Quid intus tumulti fuit? Scibis, audi. 
<plavt. cas. 1.650> Malum pessumumque hic modo intus - apud nos 
<plavt. cas. 1.651> Tua ancilla hoc pacto exordiri coepit, 
<plavt. cas. 1.652> Quod haud Atticam condecet disciplinam. 
<plavt. cas. 1.653> Quid est id? Timor praepedit dicta linguae. 
<plavt. cas. 1.654> Possum scire ego istuc ex te quid negoti est? Dicam. 
<plavt. cas. 1.655> Tua ancilla, quam tu tuo uilico uis 
<plavt. cas. 1.656> Dare uxorem, ea intus - Quid intus? quid est? 
<plavt. cas. 1.657> Imitatur malarum malam disciplinam, 
<plavt. cas. 1.658> Viro quae suo interminatur: uitam 
<plavt. cas. 1.659> Quid ergo? Ah - Quid est? Interemere - ait uelle uitam, 
<plavt. cas. 1.660> Gladium - Hem! Gladium - Quid eum gladium?
<plavt. cas. 1.661> Habet. Ei misero mihi! Qur eum habet? 
<plavt. cas. 1.662> Insectatur omnis domi per aedis
<plavt. cas. 1.663> Nec quemquam prope ad se sinit adire: 
<plavt. cas. 1.664> Ita omnes sub arcis, sub lectis latentes 
<plavt. cas. 1.665> Metu mussitant. Occidi atque interii! 
<plavt. cas. 1.666> Quid illic obiectumst mali tam repente? 
<plavt. cas. 1.667> Insanit. Scelestissumum me esse credo. 
<plavt. cas. 1.668> Immo si scias dicta quae dixit hodie. 
<plavt. cas. 1.669> Istuc expeto scire. Quid dixit? Audi. 
<plavt. cas. 1.670> Per omnis deos et deas deierauit, 
<plavt. cas. 1.671> Occisurum eum hac nocte quicum cubaret. 
<plavt. cas. 1.672> Men occidet? An quippiam ad te attinet? Vah! 
<plavt. cas. 1.674_674> Quid cum ea negoti tibist? Peccaui: illuc dicere, uilicum, uolebam.
<plavt. cas. 1.675> Sciens de uia in semitam degredere. 
<plavt. cas. 1.676> Num quid mihi minatur? Tibi infesta solist 
<plavt. cas. 1.677> Plus quam quoiquam. Quamobrem? Quia se des uxorem Olympioni,
<plavt. cas. 1.680_680> Neque se tuam nec suam neque uiri uitam sinere in crastinum protolli: id huc
<plavt. cas. 1.681> Missa sum tibi ut dicerem, 
<plavt. cas. 1.683_683> Ab ea uti caueas tibi. Perii hercle ego miser! Dignu~s tu.
<plavt. cas. 1.684> Neque est neque fuit me senex quisquam amator
<plavt. cas. 1.685> Adaeque miser. Ludo ego hunc facete; 
<plavt. cas. 1.686> Nam quae facta dixi omnia huic falsa dixi: 
<plavt. cas. 1.687> Era atque haec dolum ex proxumo hunc protulerunt, 
<plavt. cas. 1.688> Ego hunc missa sum ludere. Heus Pardalisca! 
<plavt. cas. 1.689> Quid est? Est - Quid? Est quod uolo exquirere ex te. 
<plavt. cas. 1.690> Moram offers mihi. At tu mihi offers maerorem. 
<plavt. cas. 1.691> Sed etiamne habet nunc Casina gladium? 
<plavt. cas. 1.692> Habet, sed duos. Quid, duos? Altero te 
<plavt. cas. 1.693> Occisurum ait, altero uilicum hodie. 
<plavt. cas. 1.694> Occisissumus sum omnium qui uiuont. 
<plavt. cas. 1.695> Loricam induam mi optumum esse opinor. 
<plavt. cas. 1.696> Quid uxor mea? Non adi atque ademit? 
<plavt. cas. 1.697> Nemo audet prope accedere. Exoret. Orat: 
<plavt. cas. 1.698> Negat ponere alio modo ullo profecto, 
<plavt. cas. 1.699> Nisi se sciat uilico non datum iri. 
<plavt. cas. 1.700> Atqui ingratiis, quia non uolt, nubet hodie. 
<plavt. cas. 1.701> Nam qur non ego id perpetrem quod coepi, 
<plavt. cas. 1.702> Vt nubat mihi - illud quidem uolebam, 
<plavt. cas. 1.703> Nostro uilico? Saepicule peccas. 
<plavt. cas. 1.704> Timor praepedit uerba. Verum, opsecro te, 
<plavt. cas. 1.705> Dic med uxorem orare ut exoret illam 
<plavt. cas. 1.706> Gladium ut ponat et redire me intro ut liceat. Nuntiabo.
<plavt. cas. 1.707> Et tu orato. Et ego orabo. At blande orato, ut soles. Sed audin? 
<plavt. cas. 1.712_712> Si ecfexis hoc, soleas tibi dabo et anulum in digito aureum et bona pluruma.
<plavt. cas. 1.713> Operam dabo. 
<plavt. cas. 1.714> Face ut impetres. 
<plavt. cas. 1.715> Eo nunciam, 
<plavt. cas. 1.716> Nisi quippiam 
<plavt. cas. 1.717> Remorare me. 
<plavt. cas. 1.718> Abi et cura. 
<plavt. cas. 1.719> Redit eccum tandem opsonatu meus adiutor, pompam ducit.
<plavt. cas. 1.720> Vide, fur, ut sentis sub signis ducas! Qui uero hi sunt sentes? 
<plavt. cas. 1.721> Quia quod tetigere, ilico rapiunt, si eas ereptum, ilico scindunt: 
<plavt. cas. 1.722> Ita quoquo adueniunt, ubi ubi sunt, duplici damno dominos multant. 
<plavt. cas. 1.723> Heia! Attat! cesso magnufice patriceque amicirier atque ita ero meo ire aduorsum. 
<plavt. cas. 1.725_725> Bone uir, salue. Fateor. Quid fit? Tu amas: ego essurio et sitio.
<plavt. cas. 1.726> Lepide excuratus incessisti. Aha, hodie * * * 
<plavt. cas. 1.727> Mane uero, quamquam fastidis. Fui fui! foetet tuo~ mihi sermo. 
<plavt. cas. 1.728> Quae res? Haec res. Etiamne astas? enim uero PRA/GMATA/ MOI PARE/XEIV
 
<plavt. cas. 1.729> Dabo tibi
<plavt. cas. 1.729a_729a> ME/GA KAKO/N,
 
<plavt. cas. 1.730> Vt ego opinor, nisi resistis. *)=W *ZEU=,
 
<plavt. cas. 1.731> Potin a me abeas,
<plavt. cas. 1.732> Nisi me uis 
<plavt. cas. 1.732a_732a> Vomere hodie?
<plavt. cas. 1.733> Mane. Quid est? quis hic est homo?
<plavt. cas. 1.736_736> Eru~ sum. Quis erus? Quoius tu seruo~s. Seruos ego? Ac meu~. \(N->)\Non sum ego liber?
<plavt. cas. 1.737> Memento, memento. Mane atque asta. Omitte. 
<plavt. cas. 1.738> Seruos sum tuos. Optumest. Opsecro te, 
<plavt. cas. 1.739> Olympisce mi, mi pater, mi patrone. Em, 
<plavt. cas. 1.740> Sapis sane.
<plavt. cas. 1.740a_740a> Tuo~ sum equidem.
<plavt. cas. 1.741> Quid mi opust seruo tam nequam?
<plavt. cas. 1.742> Quid nunc? quam mox recreas me? 
<plavt. cas. 1.743> Cena modo si sit cocta. 
<plavt. cas. 1.745_745> Hisce ergo abeant. Propere cito intro ite et cito deproperate.
<plavt. cas. 1.747_747> Ego iam intus ero, facite cenam mihi ut ebria sit.
<plavt. cas. 1.748> Sed lepide nitideque uolo, nil moror barbarico bliteo.
<plavt. cas. 1.750_750> Stasne etiam? I sis, ego hic habeo. Numquid est ceterum quod morae sit?
<plavt. cas. 1.751> Gladium Casinam intus habere ait,
<plavt. cas. 1.752> Qui me ac te interimat. 
<plavt. cas. 1.753> Scio. Sic sine habere; 
<plavt. cas. 1.754> Nugas agunt: noui 
<plavt. cas. 1.754a_754a> Ego illas malas merces.
<plavt. cas. 1.755> Quin tu i modo mecum 
<plavt. cas. 1.755a_755a> Domum. At pol malum metuo.
<plavt. cas. 1.756> I tu modo, perspicito prius 
<plavt. cas. 1.756a_756a> Quid intus agatur.
<plavt. cas. 1.757> Tam mihi mea uita 
<plavt. cas. 1.757a_757a> Tua quam tibi carast.
<plavt. cas. 1.758> Verum i modo. Si tu iubes, 
<plavt. cas. 1.758a_758a> Em ibitur tecum.
<plavt. cas. 1.759> Nec pol ego Nemeae credo neque ego Olympiae
<plavt. cas. 1.760> Neque usquam ludos tam festiuos fieri 
<plavt. cas. 1.761> Quam hic intus fiunt ludi ludificabiles 
<plavt. cas. 1.762> Seni nostro et nostro Olympioni uilico. 
<plavt. cas. 1.763> Omnes festinant intus totis aedibus, 
<plavt. cas. 1.764> Senex in culina clamat, hortatur coquos: 
<plavt. cas. 1.765>"Quin agitis hodie? quin datis si quid datis? 
<plavt. cas. 1.766> Properate, cenam iam esse coctam oportuit". 
<plavt. cas. 1.767> Vilicus is autem cum corona, candide 
<plavt. cas. 1.768> Vestitus, lautus exornatusque ambulat. 
<plavt. cas. 1.769> Illaec autem armigerum ilico exornant duae 
<plavt. cas. 1.770> Quem dent pro Casina nuptum nostro uilico. 
<plavt. cas. 1.771> Sed nimium lepide dissimulant, quasi nil sciant 
<plavt. cas. 1.772> Fore huiius quod futurumst; digne autem coqui 
<plavt. cas. 1.773> Nimi~ lepide ei rei dant operam, ne cenet senex, 
<plavt. cas. 1.774> Aulas peruortunt, ignem restinguont aqua: 
<plavt. cas. 1.775> Illarum oratu faciunt; illae autem senem 
<plavt. cas. 1.776> Cupiunt extrudere incenatum ex aedibus, 
<plavt. cas. 1.777> Vt ipsae solae uentris distendant suos. 
<plavt. cas. 1.778> Noui ego illas ambestrices: corbitam cibi 
<plavt. cas. 1.779> Comesse possunt. Sed aperitur ostium. 
<plavt. cas. 1.780> Si sapitis, uxor, uos tamen cenabitis, 
<plavt. cas. 1.781> Cena ubi erit cocta; ego ruri cenauero. 
<plavt. cas. 1.782> Nam nouom maritum et nouam nuptam uolo 
<plavt. cas. 1.783> Rus prosequi, noui hominum mores maleficos, 
<plavt. cas. 1.784> Ne quis eam abripiat. Facite uostro animo uolup. 
<plavt. cas. 1.785> Sed properate istum atque istam actutum emittere, 
<plavt. cas. 1.786> Tandem ut ueniamus luci; ego cras hic ero. 
<plavt. cas. 1.787> Cras habuero, uxor, ego tamen conuiuium. 
<plavt. cas. 1.788> Fit quod futurum dixi: incenatum senem 
<plavt. cas. 1.789> Foras extrudunt mulieres. Quid tu hic agis? 
<plavt. cas. 1.790> Ego eo quo me ipsa misit. Veron? Serio. 
<plavt. cas. 1.791> Quid hic speculare? Nil equidem speculor. Abi: 
<plavt. cas. 1.792> Tu hic cunctas, intus alii festinant. Eo. 
<plavt. cas. 1.793> Abi hinc sis ergo, pessumarum pessuma. 
<plavt. cas. 1.794> Iamne abiit illaec? dicere hic quiduis licet. 
<plavt. cas. 1.795> Qui amat, tamen hercle, si essurit, nullum essurit. 
<plavt. cas. 1.796> Sed eccum progreditur cum corona et lampade 
<plavt. cas. 1.797> Meu~ socius, compar, commaritus uilicus. 
<plavt. cas. 1.798> Age tibicen, dum illam educunt huc nouam nuptam foras,
<plavt. cas. 1.799> Suaui cantu concelebra omnem hanc plateam hymenaeo mi. 
<plavt. cas. 1.800> Hymen hymenaee o hymen!
<plavt. cas. 1.801> Quid agis, mea salus? Essurio hercle, atque adeo hau salubriter.
<plavt. cas. 1.802> At ego amo. At ego hercle nihili facio. Tibi amor pro cibost, 
<plavt. cas. 1.803> Mihi iaiunitate iam dudum intestina murmurant. 
<plavt. cas. 1.804> Nam quid illaec nunc tam diu intus remorantur remeligines? 
<plavt. cas. 1.805> Quasi ob industriam, quanto ego plus propero, procedit minus. 
<plavt. cas. 1.806> Quid si etiam +si+ offendam hymenaeum, si qui citius prodeant? 
<plavt. cas. 1.807> Censeo, et ego te adiutabo in nuptiis communibus. 
<plavt. cas. 1.808> Hymen hymenaee o hymen!
<plavt. cas. 1.809> Perii hercle ego miser! dirrumpi cantando hymenaeum licet:
<plavt. cas. 1.810> Illo morbo quo dirrumpi cupio, non est copiae. 
<plavt. cas. 1.811> Edepol ne tu, si equos esses, esses indomabilis. 
<plavt. cas. 1.812> Quo argumento? Nimi~ tenax es. Num me expertu~s uspiam? 
<plavt. cas. 1.813> Di melius faciant! sed crepuit ostium, exitur foras. 
<plavt. cas. 1.814> Di hercle me cupiunt seruatum. Iam oboluit Casinus procul. 
<plavt. cas. 1.816_816> Sensim super attolle limen pedes, noua nupta;
<plavt. cas. 1.817> Sospes iter incipe hoc, uti uiro tuo
<plavt. cas. 1.818> Semper sis superstes,
<plavt. cas. 1.820_820> Tuaque ut potior pollentia sit uincasque uirum uictrixque sies,
<plavt. cas. 1.822_822> Tua uox superet tuomque imperium: uir te uestiat, uirum despolies.
<plavt. cas. 1.823> Noctuque et diu ut uiro subdola sis, 
<plavt. cas. 1.824> Opsecro, memento.
<plavt. cas. 1.825> Malo maxumo suo hercle ilico, ubi tantillum peccassit.
<plavt. cas. 1.826> Tace. Non taceo. Quae res? Mala malae male monstrat.
<plavt. cas. 1.827> Facies tun hanc rem mi ex parata inparatam? id 
<plavt. cas. 1.828> Quaerunt, id uolunt, haec ut infecta faciant. 
<plavt. cas. 1.829> Age Olympio, quando uis, uxorem
<plavt. cas. 1.830> Accipe hanc ab nobis.
<plavt. cas. 1.831> Date ergo, daturae si umquam estis hodie uxorem.
<plavt. cas. 1.832> Abite intro. Amabo, integrae atque imperitae huic 
<plavt. cas. 1.833> Impercito. Futurum est.
<plavt. cas. 1.834> Valete. Ite iam. Ite. Iam ualete.
<plavt. cas. 1.835> Iamne apscessit uxor? Domist, ne time. Euax! 
<plavt. cas. 1.836> Nunc pol demum ego sum liber.
<plavt. cas. 1.837> Meum corculum, melculum, uerculum. Heus tu,
<plavt. cas. 1.838> Malo, si sapis, cauebis;
<plavt. cas. 1.839> Meast haec. Scio, sed meus fructust prior.
<plavt. cas. 1.840> Tene hanc lampadem. Immo ego hanc tenebo. 
<plavt. cas. 1.841> Venu~ multipotens, bona multa mihi
<plavt. cas. 1.842> Dedisti, huiius quom copiam mi dedisti. O
<plavt. cas. 1.843> Corpusculum malacum! 
<plavt. cas. 1.844> Mea uxorcula - quae res? 
<plavt. cas. 1.845> Quid est? Institit plantam 
<plavt. cas. 1.846> Quasi luca bos. Tace sis,
<plavt. cas. 1.847> Nebula haud est mollis aeque atque huius +est pectus+. 
<plavt. cas. 1.848> Edepol papillam bellulam - ei misero mihi! 
<plavt. cas. 1.849> Quid est? Pectus mi icit non cubito, uerum ariete. 
<plavt. cas. 1.850> Quid tu ergo hanc, quaeso, tractas tam dura manu? 
<plavt. cas. 1.851> At mihi, qui belle hanc tracto, non bellum facit. 
<plavt. cas. 1.852> Vah! Quid negotist? Opsecro, ut ualentulast! 
<plavt. cas. 1.853> Paene exposiuit cubito. Cubitum ergo ire uolt. 
<plavt. cas. 1.854> Quin imus ergo? I, belle belliatula. 
<plavt. cas. 1.855> Acceptae bene et commode eximus intus
<plavt. cas. 1.856> Ludos uisere huc in uiam nuptialis. 
<plavt. cas. 1.857> Numquam ecastor ullo die risi adaeque, 
<plavt. cas. 1.858> Neque hoc quod relicuom est plus risuram opinor. 
<plavt. cas. 1.859> Lubet Chalinum quid agat scire, nouom nuptum cum nouo marito.
<plavt. cas. 1.860> Nec fallaciam astutiorem ullu~ fecit
<plavt. cas. 1.861> Poeta atque ut haec est fabre facta ab nobis. 
<plavt. cas. 1.862> Optunso ore nunc peruelim progrediri 
<plavt. cas. 1.863> Senem, quo senex nequior nullu~ uiuit. 
<plavt. cas. 1.864>* * * nisi illum quidem
<plavt. cas. 1.865> Nequiorem esse arbitrare qui praebet illi locum.
<plavt. cas. 1.866>* * * <te> nunc praesidem
<plavt. cas. 1.867> Volo hic, Pardalisca, esse, qui hinc exeat
<plavt. cas. 1.868> Eum ut * * ludibrio habeas. Lubens fecero 
<plavt. cas. 1.869>* * et solens. 
<plavt. cas. 1.871_871>* * spectato hinc omnia: intus quid agant
<plavt. cas. 1.872><Loquere.> Pone med, amabo. Et ibi licet audacius
<plavt. cas. 1.873> Quae uelis libere proloqui. Tace,
<plavt. cas. 1.874> Nostra foris crepuit. 
<plavt. cas. 1.875> Neque quo fugiam neque ubi lateam neque hoc dedecu~ quo modo celem
<plavt. cas. 1.876> Scio, tantum erus atque ego flagitio superauimu~ nuptiis nostris, 
<plavt. cas. 1.877> Ita nunc pudeo atque ita nunc paueo atque ita inridiculo sumus ambo. 
<plavt. cas. 1.878> Sed, ego insipiens noua nunc facio: pudet quem priu~ non puditumst umquam. 
<plavt. cas. 1.879> Operam date, dum mea facta itero: est operae pretium auribus accipere, 
<plavt. cas. 1.880> Ita ridicula auditu, iteratu ea sunt quae ego intus turbaui. 
<plavt. cas. 1.881> Vbi intro hanc nouam nuptam deduxi, recta uia in conclaue abduxi. 
<plavt. cas. 1.882> Sed tamen tenebrae ibi erant tamquam in puteo; dum senex abest "decumbe" inquam. 
<plavt. cas. 1.883> Conloco, fulcio, mollio, blandior,
<plavt. cas. 1.884> Vt prior quam senex nuptias perpetrem. 
<plavt. cas. 1.885> Tardus esse ilico coepi, quoniam * * * 
<plavt. cas. 1.886> Respecto identidem, ne senex * * * 
<plavt. cas. 1.887> Inlecebram stupri principio eam sauium posco *,
<plavt. cas. 1.888> Reppulit mi manum, neque enim dare sibi
<plavt. cas. 1.888a_888a> Sauium me siuit.
<plavt. cas. 1.890_890> Enim iam magis adpropero, magi~ iam lubet in Casinam inruere *
<plavt. cas. 1.891> Cupio illam operam seni surrupere, forem obdo, ne senex me opprimeret. 
<plavt. cas. 1.892> Agedum, tu adi hunc. Opsecro, ubi tua noua nuptast?
<plavt. cas. 1.895_895> Perii hercle ego! manufesta res. Omnem in ordinem
<plavt. cas. 1.896> Fateri ergo aequom est. Quid intus agitur? quid agit Casina? 
<plavt. cas. 1.898_898> Satin morigera est? Pudet dicere. Memora ordine, uti occeperas.
<plavt. cas. 1.900_900> Pudet hercle. Age audacter.
<plavt. cas. 1.901> Post quam decubuisti, ind~ uolo. Memora quid est factum? 
<plavt. cas. 1.902> Flagitium est. Cauebunt qui audierint faciant. 
<plavt. cas. 1.903>* * * hoc magnumst. <Rem> perdis. Quin tu pergis? Vbi 
<plavt. cas. 1.905_905>* * * us suptus porro.
<plavt. cas. 1.906> Quid? Babae! 
<plavt. cas. 1.906a_906a> Quid? Papae!
<plavt. cas. 1.907>* * * est? Oh, erat maxumum. 
<plavt. cas. 1.908><Ferrum ne> haberet metui: id quaerere occepi.
<plavt. cas. 1.909> Dum gladium quaero ne habeat, arripio capulum. 
<plavt. cas. 1.910> Sed quom cogito, non habuit gladium, nam esset frigidus.
<plavt. cas. 1.911> Eloquere. At pudet. Num radix fuit? non fuit. Num cucumis? 
<plavt. cas. 1.912> Profecto hercle non fuit quicquam holerum,
<plavt. cas. 1.913> Nisi, quidquid erat, calamitas profecto attigerat numquam.
<plavt. cas. 1.914> Ita, quidquid erat, grande erat.
<plavt. cas. 1.916_916> Quid fit denique? edisserta. Ibi appello, "Casina", inquam,
<plavt. cas. 1.918_918>"Amabo, mea uxorcula, qur uirum tuom sic me spernis?
<plavt. cas. 1.919> Nimis tu quidem hercle inmerito 
<plavt. cas. 1.920> Meo mi haec facis, quia mihi te expetiui".
<plavt. cas. 1.921> Illa hau uerbum facit et saepit ueste id qui estis <mulieres>.
<plavt. cas. 1.922> Vbi illum saltum uideo opsaeptum, rogo ut altero sinat ire. 
<plavt. cas. 1.923> Volo, ut obuortam, cubitis im * * *
<plavt. cas. 1.924> Vllum muttit e* * * 
<plavt. cas. 1.925> Surgo, ut in eam in * * * 
<plavt. cas. 1.926> Atque illam in * * * 
<plavt. cas. 1.927> Perlepide narrat * * * 
<plavt. cas. 1.928> Sauium * * * 
<plavt. cas. 1.929> Ita quasi saetis labra mihi compungit barba.
<plavt. cas. 1.930> Continuo in genua ut astiti, pectu~ mihi pedibus percutit.
<plavt. cas. 1.931> Decido de lecto praecipes: supsilit, optundit os mihi. 
<plavt. cas. 1.932> Inde foras tacitus profugiens exeo hoc ornatu quo uides, 
<plavt. cas. 1.933> Vt senex hoc eodem poculo quo ego bibi biberet. Optume est. 
<plavt. cas. 1.934> Sed ubi est palliolum tuom? Hic intu~ reliqui.
<plavt. cas. 1.935> Quid nunc? satin lepide adita est uobis manu~? Merito. 
<plavt. cas. 1.936> Sed concrepuerunt fores. Num illa me nunc sequitur?
<plavt. cas. 1.937> Maxumo ego ardeo flagitio
<plavt. cas. 1.938> Nec quid agam meis rebu~ scio, 
<plavt. cas. 1.939> Nec meam ut uxorem aspiciam 
<plavt. cas. 1.940> Contra oculis, ita disperii; 
<plavt. cas. 1.941> Omnia palam sunt probra,
<plavt. cas. 1.942> Omnibus modis occidi miser.
<plavt. cas. 1.943>* * * ita manufesto faucibus teneor
<plavt. cas. 1.944>* * * <nec> quibus modis purgem scio me meae uxori 
<plavt. cas. 1.945>* * * <at> que expalliatus sum miser, 
<plavt. cas. 1.946>* * * <cla> ndestinae nuptiae. 
<plavt. cas. 1.947>* * * censeo 
<plavt. cas. 1.948>* * * mihi optumum est. 
<plavt. cas. 1.949> Intro ad uxorem meam
<plavt. cas. 1.950> Sufferamque ei meum tergum ob iniuriam.
<plavt. cas. 1.951> Sed ecquis est qui homo munus uelit fungier 
<plavt. cas. 1.953_953> Pro me? quid nunc agam nescio, nisi ut
<plavt. cas. 1.954> Improbos famulos imiter ac domo fugiam.
<plavt. cas. 1.956_956> Nam salus nulla est scapulis, si domum redeo.
<plavt. cas. 1.957> Nugas istic dicere licet? uapulo hercle ego inuitus tamen 
<plavt. cas. 1.958> Etsi malum merui.
<plavt. cas. 1.960_960> Hac dabo protinam et fugiam. Heus! asta ilico, amator.
<plavt. cas. 1.962_962> Occidi! reuocor: quasi non audiam, abibo.
<plavt. cas. 1.963> Vbi tu es, qui colere mores Massiliensis postulas?
<plavt. cas. 1.964> Nunc tu si uis subigitare me, probast occasio. 
<plavt. cas. 1.965> Redi sis in cubiculum; periisti hercle. Age, accede huc modo. 
<plavt. cas. 1.966> Nunc ego tecum aequom arbitrum extra considium captauero. 
<plavt. cas. 1.967> Perii! fusti defloccabit iam illic homo lumbos meos. 
<plavt. cas. 1.968> Hac iter faciundumst, iam illac lumbifragiumst obuiam. 
<plavt. cas. 1.969> Iubeo te saluere, amator. Ecce autem uxor obuiamst: 
<plavt. cas. 1.970> Nunc ego inter sacrum saxumque sum nec quo fugiam scio. 
<plavt. cas. 1.971> Hac lupi, hac canes: lupina scaeua fusti rem gerit; 
<plavt. cas. 1.972> Hercle opinor permutabo ego illuc nunc uerbum uetus: 
<plavt. cas. 1.973> Hac ibo, caninam scaeuam spero meliorem fore. 
<plavt. cas. 1.974> Quid agis, dismarite? Mi uir, unde hoc ornatu aduenis? 
<plavt. cas. 1.975> Quid fecisti scipione aut quod habuisti pallium? 
<plavt. cas. 1.976> In adulterio, dum moechissat Casinam, credo perdidit. 
<plavt. cas. 1.977> Occidi! Etiamne imus cubitum? Casina sum. I in malam crucem! 
<plavt. cas. 1.978> Non amas me? Quin responde, tuo quid factum est pallio? 
<plavt. cas. 1.979> Bacchae hercle, uxor - Bacchae? Bacchae hercle, uxor - Nugatur sciens, 
<plavt. cas. 1.980> Nam ecastor nunc Bacchae nullae ludunt. Oblitus fui, 
<plavt. cas. 1.981> Sed tamen Bacchae - Quid, Bacchae? Sin id fieri non potest 
<plavt. cas. 1.982> Times ecastor. Egone? mentire hercle. Nam palles male. 
<plavt. cas. 1.983> N . . . quid me ue . . . us . . . am me rogas? 
<plavt. cas. 1.984>* * * male r * * * mihi 
<plavt. cas. 1.985>* * * gratulor. 
<plavt. cas. 1.986>* * * qu * * * senex 
<plavt. cas. 1.987> Ho * * * on * * * u 
<plavt. cas. 1.988>* * * unc Casinust 
<plavt. cas. 1.990_990> Qui hic * * * lem frus . . . ram . . . dis
<plavt. cas. 1.991> Qui etiam me miserum famosum fecit flagitiis suis. 
<plavt. cas. 1.992> Non taces? Non hercle uero taceo. Nam tu maxumo 
<plavt. cas. 1.993> Me opsecrauisti opere Casinam ut poscerem uxorem mihi 
<plavt. cas. 1.995_995> Tui amoris caussa. Ego istuc feci? Immo Hector Ilius
<plavt. cas. 1.996> Te quidem oppresset. Feci ego istaec dicta quae uos dicitis? 
<plavt. cas. 1.997> Rogitas etiam? Si quidem hercle feci, feci nequiter. 
<plavt. cas. 1.998> Redi modo huc intro: monebo, si qui meministi minus. 
<plavt. cas. 1.999> Hercle, opinor, potius uobis credam quod uos dicitis. 
<plavt. cas. 1.1000> Sed, uxor, da uiro hanc ueniam <mi>; Myrrhina, ora Cleustratam; 
<plavt. cas. 1.1001> Si umquam posthac aut amasso Casinam alit occepso modo, 
<plavt. cas. 1.1002> Ne ut eam amasso, si ego umquam adeo posthac tale admisero, 
<plavt. cas. 1.1003> Nulla caussast quin pendentem me, uxor, uirgis uerberes. 
<plavt. cas. 1.1004> Censeo ecastor ueniam hanc dandam, Cleustrata. Faciam ut iubes. 
<plavt. cas. 1.1005> Propter eam rem hanc tibi nunc ueniam minu~ grauate prospero, 
<plavt. cas. 1.1006> Hanc ex longa longiorem ne faciamus fabulam. 
<plavt. cas. 1.1007> Non irata es? Non sum irata. Tuaen fide credo? Meae. 
<plavt. cas. 1.1008> Lepidiorem uxorem nemo quisquam quam ego habeo hanc habet. 
<plavt. cas. 1.1009> Age tu, redde huic scipionem et pallium. Tene, si lubet. 
<plavt. cas. 1.1010> Mihi quidem edepol insignite factast magna iniuria: 
<plavt. cas. 1.1011> Duobus nupsi, neuter fecit quod nouae nuptae solet. 
<plavt. cas. 1.1012> Spectatores, quod futurumst intus, id memorabimus. 
<plavt. cas. 1.1013> Haec Casina huiius reperietur filia esse ex proxumo 
<plavt. cas. 1.1014> Eaque nubet Euthynico nostro erili filio. 
<plavt. cas. 1.1015> Nunc uos aequomst manibus meritis meritam mercedem dare: 
<plavt. cas. 1.1016> Qui faxit, clam uxorem ducet semper scortum quod uolet; 
<plavt. cas. 1.1017> Verum qui non manibus clare quantum poterit plauserit, 
<plavt. cas. 1.1018> Ei pro scorto supponetur hircus unctus nautea. 
