<pavl. nol. carm. 1.1> Sume igitur pastas dumoso in rure uolucres,
<pavl. nol. carm. 1.2> Quas latitans filicis sub tegmine callidus auceps,
<pavl. nol. carm. 1.3> Dum simili mentitur aues fallitque susurro,
<pavl. nol. carm. 1.4> Agmina uiscatis suspendit credula uirgis.
<pavl. nol. carm. 1.5> Tunc referens tenuem non paruo munere praedam
<pavl. nol. carm. 1.6> Digerit aucupium tabulis; et primus opimis
<pavl. nol. carm. 1.7> Ordo nitet sensim tenuatus ad ima tabellae.
<pavl. nol. carm. 1.8> Vt minus offendat macies, praelata saginae
<pavl. nol. carm. 1.9> Gratia praeuentos pingui iuuat alite uisus.
<pavl. nol. carm. 2.1> Pauperis ut placeat carum tibi munus amici,
<pavl. nol. carm. 2.2> Munera ne reputes quae mittis ditia nobis.
<pavl. nol. carm. 2.3> Nam tibi quid dignum referam pro piscibus illis,
<pavl. nol. carm. 2.4> Quos tibi uicinum locupleti gurgite litus
<pavl. nol. carm. 2.5> Suppeditat miros specie formaque diremptos.
<pavl. nol. carm. 2.6> At mihi uix alto uada per saxosa profundo
<pavl. nol. carm. 2.7> Rarus in obscura generatur sphondylus alga.
<pavl. nol. carm. 2.8> Hinc te participans bis quinque et bis tibi ternas
<pavl. nol. carm. 2.9> Transmisi aequoreo redolentes nectare testas,
<pavl. nol. carm. 2.10> Quas uiscus praedulce replet bicolore medulla.
<pavl. nol. carm. 2.11> Oro libens sumas nec uilia dedigneris,
<pavl. nol. carm. 2.12> Quae sunt parua modo magno metitus amore.
<pavl. nol. carm. 3.1> Europamque Asiamque, duo uel maxima terrae
<pavl. nol. carm. 3.2> Membra, quibus Libyam dubie Sallustius addit
<pavl. nol. carm. 3.3> Europae adiunctam, possit cum tertia dici,
<pavl. nol. carm. 3.4> Regnatas multis, quos fama oblitterat et quos
<pavl. nol. carm. 3.5> Barbara Romanae non tradunt nomina linguae,
<pavl. nol. carm. 3.6> Illibanum Numidamque Auelim Parthumque Vononem
<pavl. nol. carm. 3.7> Et Caranum, Pellaea dedit qui nomina regum,
<pavl. nol. carm. 3.8> Quique magos docuit mysteria uana Nechepsos,
<pavl. nol. carm. 3.9> Et qui regnauit sine nomine moxque Sesostris.
<pavl. nol. carm. 3.10><>
<pavl. nol. carm. 3.11> Audax Icario qui fecit nomina ponto,
<pavl. nol. carm. 3.12> Et qui Chalcidicas moderate enauit ad arces.
<pavl. nol. carm. 6.1> Summe pater rerum caelique aeterna potestas, 
<pavl. nol. carm. 6.2> Cum quo nostra salus, sanctorum gloria, Christe, 
<pavl. nol. carm. 6.3> Spiritus et patri pariter natoque cohaerens, 
<pavl. nol. carm. 6.4> Qui mentes linguasque regis uiresque ministras, 
<pavl. nol. carm. 6.5> Promeruit quas sola fides, cui plena potestas 
<pavl. nol. carm. 6.6> Brutis ingenium uocemque infundere mutis, 
<pavl. nol. carm. 6.7> Praesta euangelico ductum de fonte Iohannem 
<pavl. nol. carm. 6.8> In nostra arenti decurrere carmina riuo. 
<pavl. nol. carm. 6.9> Ille quidem tantus, quantum potuit dare mundo 
<pavl. nol. carm. 6.10> Qui nasci talem noua per miracula iussit; 
<pavl. nol. carm. 6.11> Sed licitum magnis tenues impendere curas, 
<pavl. nol. carm. 6.12> Nec dedignantur uilem caelestia laudem. 
<pavl. nol. carm. 6.13> Pars etiam meriti meritum celebrare piorum; 
<pavl. nol. carm. 6.14> Nec noua nunc aut nostra canam; dixere prophetae 
<pavl. nol. carm. 6.15> Cuncta prius sanctique uiri sermone soluto 
<pavl. nol. carm. 6.16> Promissum exortum, uitam mortemque sacrarunt, 
<pavl. nol. carm. 6.17> Si mors illa fuit, meruit quae sanguine caelum. 
<pavl. nol. carm. 6.18> Nos tantum modulis euoluere dicta canoris 
<pavl. nol. carm. 6.19> Vouimus et uersu mentes laxare legentum. 
<pavl. nol. carm. 6.20> Sic (nam magna licet paruis, antiqua nouellis, 
<pavl. nol. carm. 6.21> Perfecta indoctis conferre, aeterna caducis) 
<pavl. nol. carm. 6.22> Inspirante deo quicquid dixere priores 
<pavl. nol. carm. 6.23> Aptauit citharis nomen uenerabile Dauid, 
<pavl. nol. carm. 6.24> Consona caelesti pangens modulamina plectro. 
<pavl. nol. carm. 6.25> Nos quoque fas meminisse dei et quamquam obruta multis 
<pavl. nol. carm. 6.26> Pectora criminibus caelestem admittere sensum. 
<pavl. nol. carm. 6.27> Zacharias Syria quondam de gente sacerdos 
<pavl. nol. carm. 6.28> Credita sollemni curabat templa paratu. 
<pavl. nol. carm. 6.29> Vita uiri pietate fide grauitate pudore 
<pavl. nol. carm. 6.30> Obsequio condigna dei, coniunx huic(==HU_IC) alma 
<pavl. nol. carm. 6.31> Elisabeth prisca sanctorum stirpe uirorum 
<pavl. nol. carm. 6.32> Progenita et tanto uirtutibus aequa marito. 
<pavl. nol. carm. 6.33> Sed, quod in obprobrio matrum posuere priores, 
<pavl. nol. carm. 6.34> Prole carens sterilem ducebat maesta senectam 
<pavl. nol. carm. 6.35> Spemque omnem subolis transacta excluserat aetas. 
<pavl. nol. carm. 6.36> Forte sacrum sollemne deo plebs cuncta ferebat, 
<pavl. nol. carm. 6.37> Et pius antistes sacros adoleuerat ignes, 
<pavl. nol. carm. 6.38> Intima diuinis decorans altaria flammis; 
<pavl. nol. carm. 6.39> Ecce sacram propter caelestis nuntius aram 
<pavl. nol. carm. 6.40> Astitit ac ueste insignis, uenerabilis ore 
<pavl. nol. carm. 6.41> Se caelo missum uultuque habituque probauit, 
<pavl. nol. carm. 6.42> Tum sancta in tales laxauit pectora uoces: 
<pavl. nol. carm. 6.43> Accipe, caelesti domino dilecte sacerdos, 
<pavl. nol. carm. 6.44> Aeterni mandata dei, cui cura piorum 
<pavl. nol. carm. 6.45> Perpetua est, iugis qui puro in pectore custos 
<pavl. nol. carm. 6.46> Emeritum sanctis impendere sciuit amorem. 
<pavl. nol. carm. 6.47> Ac primum genus hic extincto semine non uult 
<pavl. nol. carm. 6.48> Interiisse tuum fecundaque uiscera fecit 
<pavl. nol. carm. 6.49> Coniugis, effeto quae iam cessabat in aeuo. 
<pavl. nol. carm. 6.50> Cur tamen addubitas, mortali tu quoque sensu, 
<pavl. nol. carm. 6.51> Omnia posse deum? sed credes, ille probabit. 
<pavl. nol. carm. 6.52> Nascetur dignus tanto sponsore beatus 
<pavl. nol. carm. 6.53> Perpetuusque puer, qui primo protinus aeuo 
<pavl. nol. carm. 6.54> Te maior sacras inuicto in pectore uires 
<pavl. nol. carm. 6.55> Auctoris dono plus quam genitoris habebit. 
<pavl. nol. carm. 6.56> Nec sane, nato quae prima uocabula ponas, 
<pavl. nol. carm. 6.57> Arbitrii iurisque tui est; deus ipse profecto 
<pavl. nol. carm. 6.58> Qui nasci iubet hunc idem iubet esse Iohannem. 
<pavl. nol. carm. 6.59> Nominis hic titulus, meritorum immensa propago, 
<pavl. nol. carm. 6.60> Quae necdum genito potuit praenoscere solus 
<pavl. nol. carm. 6.61> Qui dabit et tanto tribuet tibi gaudia nato. 
<pavl. nol. carm. 6.62> Nec uero tribuet tantum tibi, gloria parua est 
<pavl. nol. carm. 6.63> Intra unam conclusa domum; sed quantus ab ortu 
<pavl. nol. carm. 6.64> Tenditur in serae finita crepuscula lucis, 
<pavl. nol. carm. 6.65> Totus prole tua tecum laetabitur orbis. 
<pavl. nol. carm. 6.66> Quid mirum? cuncta uitiorum faece carebit, 
<pavl. nol. carm. 6.67> Caelestem ducens sine labe et crimine uitam, 
<pavl. nol. carm. 6.68> Vesano seruans abstemia pectora uino 
<pavl. nol. carm. 6.69> Omniaque euitans malesuadi pocula suci, 
<pavl. nol. carm. 6.70> Cumque hominum generi uel post errata salutem 
<pavl. nol. carm. 6.71> Spondeat, ab sancta quisquis renouabitur unda, 
<pavl. nol. carm. 6.72> Ipse in se nihilum quo purificetur habebit. 
<pavl. nol. carm. 6.73> Ac ne plura tibi uariis ambagibus edam, 
<pavl. nol. carm. 6.74> Eliae meritum doctus nescire sacerdos 
<pavl. nol. carm. 6.75> Non potes, exosae qui mortis lege remissa 
<pavl. nol. carm. 6.76> Aeternam degit proprio cum corpore uitam, 
<pavl. nol. carm. 6.77> Igneus excelsum quem uexit ad aethera currus 
<pavl. nol. carm. 6.78> Flammantum rapido nisu glomeratus equorum; 
<pavl. nol. carm. 6.79> Hunc tuus aequabit meritorum stemmate natus 
<pavl. nol. carm. 6.80> Tantundem et laudis simul et uirtutis habebit. 
<pavl. nol. carm. 6.81> Ergo ad condignas tanto pro munere grates 
<pavl. nol. carm. 6.82> Ne dubiam suspende fidem, ne mota fauentis 
<pavl. nol. carm. 6.83> Ira dei meritam statuat post praemia poenam. 
<pavl. nol. carm. 6.84> Haec ait et tenues elabitur ales in auras 
<pavl. nol. carm. 6.85> Fragrantemque sacro procul aera fundit odore. 
<pavl. nol. carm. 6.86> Diriguit trepida confusus mente sacerdos, 
<pavl. nol. carm. 6.87> Ac dum promissum cunctantia corda uolutant, 
<pavl. nol. carm. 6.88> Dum se diffidit tantum meruisse fauorem, 
<pavl. nol. carm. 6.89> Vt summi sit cura dei, dimissus ut alto 
<pavl. nol. carm. 6.90> Nuntius e caelo famulo tam clara referret 
<pavl. nol. carm. 6.91> A domino mandata suo ludique ueretur, 
<pavl. nol. carm. 6.92> Somniaque illa putat, mores dum parcius aequo 
<pavl. nol. carm. 6.93> Aestimat ipse suos nec se meruisse fatetur, 
<pavl. nol. carm. 6.94> Infidum facit ipsa fides; dum credere dignum 
<pavl. nol. carm. 6.95> Se non uult, poenas incredulitate meretur. 
<pavl. nol. carm. 6.96> Protinus astricta est dubitanti lingua palato, 
<pavl. nol. carm. 6.97> Et motus oblita sui molitaque uocis 
<pavl. nol. carm. 6.98> Articulare sonum pigro torpore cohaesit, 
<pavl. nol. carm. 6.99> Dumque cupit narrare suae miracula plebi, 
<pavl. nol. carm. 6.100> Conatus frustra defixo obmutuit ore. 
<pavl. nol. carm. 6.101> Maestus abit uersatque inclusa mente dolorem 
<pavl. nol. carm. 6.102> Et ueniam erratis arcano in corde precatur. 
<pavl. nol. carm. 6.103> Quanta dei pietas quamque exorabile numen! 
<pavl. nol. carm. 6.104> Paenituisse sat est. rata qui dat temporis ordo 
<pavl. nol. carm. 6.105> Voluitur, et grauida (mirum) distenditur aluo 
<pavl. nol. carm. 6.106> Elisabeth, sanctumque gerunt pia uiscera pondus 
<pavl. nol. carm. 6.107> Et uenit effeto munus iuuenile sub aeuo. 
<pavl. nol. carm. 6.108> Inde aliud sanctus Gabriel, qui nuntius idem 
<pavl. nol. carm. 6.109> Zachariae fuerat, multo maiora uolutans 
<pavl. nol. carm. 6.110> Ad Mariam molitur iter, quae sponsa marito, 
<pavl. nol. carm. 6.111> Sed mage lecta deo, mundi paritura salutem 
<pavl. nol. carm. 6.112> Virgo illibatum seruabat casta pudorem. 
<pavl. nol. carm. 6.113> Cui postquam insignis caelesti forma decore 
<pavl. nol. carm. 6.114> Constitit ante oculos, uultus demissa pudicos 
<pavl. nol. carm. 6.115> Tinxit suffuso rutilantes sanguine malas. 
<pavl. nol. carm. 6.116> Ille ait: o toto quem solis circulus ambit, 
<pavl. nol. carm. 6.117> Quaeque fuere prius, quae sunt, quae deinde sequentur 
<pavl. nol. carm. 6.118> Virginibus cunctis felicior orbe puella, 
<pavl. nol. carm. 6.119> Magno lecta deo, mater dicaris ut eius, 
<pavl. nol. carm. 6.120> Cuius et ille pater! felix age concipe pondus, 
<pavl. nol. carm. 6.121> Impolluta uiro coituque immunis ab omni, 
<pavl. nol. carm. 6.122> Verbo feta dei; corpus tua uiscera praestent 
<pavl. nol. carm. 6.123> Illi, qui caelum terras mare sidera fecit, 
<pavl. nol. carm. 6.124> Qui semper fuit et nunc est et tempore in omni 
<pavl. nol. carm. 6.125> Semper erit mundi dominus lucisque creator. 
<pavl. nol. carm. 6.126> Et lux ipse poli per te mortalia membra 
<pavl. nol. carm. 6.127> Induet atque oculos hominum coetusque subibit. 
<pavl. nol. carm. 6.128> Imperturbatos tantarum in praemia laudum 
<pavl. nol. carm. 6.129> Tolle animos, dabit ille tibi uiresque fidemque, 
<pavl. nol. carm. 6.130> Qui uoluit(==VOLUIT) (nam cuncta regit nutuque gubernat) 
<pavl. nol. carm. 6.131> Filius esse tuus, domini cum filius esset. 
<pavl. nol. carm. 6.132> Dixerat, et uisus pariter terrasque reliquit 
<pavl. nol. carm. 6.133> Assuetumque sibi facili petit aethera nisu. 
<pavl. nol. carm. 6.134> Implentur praecepta dei creditque puella 
<pavl. nol. carm. 6.135> Protinus atque auget meritum uitamque priorem 
<pavl. nol. carm. 6.136> Prompta fides. tacitis elementa latentia causis 
<pavl. nol. carm. 6.137> Diuinum informant corpus sacrandaque crescit 
<pavl. nol. carm. 6.138> Sarcina, caelestem dominum pia confouet aluus. 
<pavl. nol. carm. 6.139> Interea grauidam suboles quamquam edita necdum 
<pavl. nol. carm. 6.140> Instigat Mariam sanctam, ut progressa reuisat 
<pavl. nol. carm. 6.141> Elisabeth, longo quae iam uenerabilis aeuo 
<pavl. nol. carm. 6.142> Dilectum domino puerum paritura gerebat. 
<pavl. nol. carm. 6.143> Auscultat nato genitrix, uis tanta fidei, 
<pavl. nol. carm. 6.144> Et quo iussa uenit; mouit materna Iohannes 
<pavl. nol. carm. 6.145> Viscera et impleuit diuino pectora sensu. 
<pavl. nol. carm. 6.146> Iam uates necdum genitus conclusus in aluo 
<pavl. nol. carm. 6.147> Iamque propheta prius gesta et uentura uidebat. 
<pavl. nol. carm. 6.148> Illa ubi concepto fulgentem lumine longe 
<pavl. nol. carm. 6.149> Conspexit Mariam, celeri procul incita gressu 
<pavl. nol. carm. 6.150> Obuia progreditur uenerataque brachia tendens 
<pavl. nol. carm. 6.151> Salue, o mater, ait, domini, salue, pia uirgo, 
<pavl. nol. carm. 6.152> Immunis thalami coitusque ignara uirilis, 
<pavl. nol. carm. 6.153> Sed paritura deum; tanti fuit esse pudicam, 
<pavl. nol. carm. 6.154> Intactae ut ferres titulos et praemia nuptae. 
<pavl. nol. carm. 6.155> Cur mihi non meritae nec tanto munere dignae 
<pavl. nol. carm. 6.156> Officii defertur honos? cur gloria caeli 
<pavl. nol. carm. 6.157> In nostros delata Lares et uilia tecta 
<pavl. nol. carm. 6.158> Obscuris tantum lumen penetralibus infert? 
<pavl. nol. carm. 6.159> Sed mitis placidusque suis cultoribus adsit, 
<pavl. nol. carm. 6.160> Praestet et hunc genitus quem praestitit ante fauorem. 
<pavl. nol. carm. 6.161> Dixit et amplexus ulnis circumdata iunxit 
<pavl. nol. carm. 6.162> Iamque deum uenerata pio dedit oscula uentri. 
<pavl. nol. carm. 6.163> Dic age nunc, Iudaea nocens et sanguine regis 
<pavl. nol. carm. 6.164> Commaculata tui, uerbis si nulla priorum 
<pavl. nol. carm. 6.165> Est adhibenda fides, sacros si fallere uates 
<pavl. nol. carm. 6.166> Creditis et Moysen ipsum, si fallere Dauid 
<pavl. nol. carm. 6.167> Impia peruersae putat inclementia gentis, 
<pavl. nol. carm. 6.168> Credite non genitis; materna clausus in aluo 
<pavl. nol. carm. 6.169> Quid uideat, sancto matris docet ore Iohannes. 
<pavl. nol. carm. 6.170> Quis, precor, hunc docuit quem casto uiscere uirgo 
<pavl. nol. carm. 6.171> Contineat, quantus maneat noua saecula partus? 
<pavl. nol. carm. 6.172> Sed sanctis abstrusa patent nec uisa profanis. 
<pavl. nol. carm. 6.173> Verum egressa modum latos petit orbita campos 
<pavl. nol. carm. 6.174> Atque oblita mei procurrere longius audet. 
<pavl. nol. carm. 6.175> Spero, erit ut possim firmato robore quondam 
<pavl. nol. carm. 6.176> Hoc quoque per spatium fortes agitare quadrigas. 
<pavl. nol. carm. 6.177> Nunc coeptum repetamus iter; mortalia dicat 
<pavl. nol. carm. 6.178> Pagina mortalis, dominum diuina loquantur. 
<pavl. nol. carm. 6.179> Iamque adeo exacto, quantum natura iubebat, 
<pavl. nol. carm. 6.180> Tempore matura puer inclitus editur aluo, 
<pavl. nol. carm. 6.181> Et promissa dei magna non credita poena 
<pavl. nol. carm. 6.182> Implet certa fides et natus comprobat infans. 
<pavl. nol. carm. 6.183> Conueniunt contingentes de more propinqui, 
<pavl. nol. carm. 6.184> Vt puero ueterum de nomine ducta parentum 
<pavl. nol. carm. 6.185> Aptent collatis quaesita uocabula causis; 
<pavl. nol. carm. 6.186> Sed negat arbitrium cognatis esse relictum 
<pavl. nol. carm. 6.187> Caelestis iussi per natum conscia mater. 
<pavl. nol. carm. 6.188> Ergo placet dudum praeclusa uoce silentem 
<pavl. nol. carm. 6.189> Consuluisse patrem; promendi sola facultas 
<pavl. nol. carm. 6.190> Indicii quod lingua nequit, si littera signat. 
<pavl. nol. carm. 6.191> Consulitur, sumit tabulas scribitque Iohannem. 
<pavl. nol. carm. 6.192> Mirantur cuncti nullumque habuisse priorum 
<pavl. nol. carm. 6.193> Praescriptum nomen recolunt de stirpe parentum. 
<pavl. nol. carm. 6.194> Quantum sera fides ualuit! quia dextra notauit 
<pavl. nol. carm. 6.195> Quod mens crediderat, peccati poena remissa est. 
<pavl. nol. carm. 6.196> Soluuntur uinctae laxata repagula linguae 
<pavl. nol. carm. 6.197> Respondet iam uoce senex proditque propinquis 
<pavl. nol. carm. 6.198> Tecta diu mandata dei spondetque futura, 
<pavl. nol. carm. 6.199> Dum transacta probat. talem fore quis dubitaret, 
<pavl. nol. carm. 6.200> Quem domini iussis naturae lege remissa 
<pavl. nol. carm. 6.201> Insolito exortu nasci potuisse uideret? 
<pavl. nol. carm. 6.202> Exemplum cunctis celebrandum incredulitatis 
<pavl. nol. carm. 6.203> Ante oculos cunctis posuit uel poena parentis 
<pavl. nol. carm. 6.204> Vel uenia, atque animis instat simul hinc metus, hinc spes. 
<pavl. nol. carm. 6.205> Labitur interea cunarum tempus; in ipsis 
<pavl. nol. carm. 6.206> Extat diuini species manifesta uigoris. 
<pavl. nol. carm. 6.207> Blanditiae risusque silent incertaque cessant 
<pavl. nol. carm. 6.208> Murmura; serietas lasciui praeuia sensus 
<pavl. nol. carm. 6.209> Iam tenera informat uenturis moribus ora. 
<pavl. nol. carm. 6.210> Inde ubi prima puer stabili uestigia nisu 
<pavl. nol. carm. 6.211> Fixerat et certam signarant uerba loquelam, 
<pavl. nol. carm. 6.212> Mos erat aut sancti dicta auscultare parentis 
<pavl. nol. carm. 6.213> Aut antiquorum praeclara ediscere facta 
<pavl. nol. carm. 6.214> Vel quas ipse deus leges interprete Moyse(==MO.YSE)
<pavl. nol. carm. 6.215> Condiderat, sacri quas seruat pagina saxi. 
<pavl. nol. carm. 6.216> Haec et quae teneram firmarent cetera mentem 
<pavl. nol. carm. 6.217> Tractabat recolens; neque enim ignorasse priora 
<pavl. nol. carm. 6.218> Credendus, dederat dominus cui nosse futura. 
<pavl. nol. carm. 6.219> At postquam robur membris accessit ab aeuo 
<pavl. nol. carm. 6.220>(Nam mens plena deo tardos praeuenerat annos), 
<pavl. nol. carm. 6.221> Illa sibi iam tum statuit discenda, docere 
<pavl. nol. carm. 6.222> Quae nequeunt homines, simul effugienda ciborum 
<pavl. nol. carm. 6.223> Et potus sanctae contagia noxia uitae. 
<pavl. nol. carm. 6.224> Tecta igitur sancti quamquam immaculata parentis 
<pavl. nol. carm. 6.225> Deserit ac turbas hominum coetusque nocentes 
<pavl. nol. carm. 6.226> Effugit ac solas loca tendit ad inuia terras, 
<pavl. nol. carm. 6.227> In quis se tantum mens impolluta uideret 
<pavl. nol. carm. 6.228> Liberaque a curis sacra ad praecepta uacaret. 
<pavl. nol. carm. 6.229> Vestis erat curui saetis conserta cameli, 
<pavl. nol. carm. 6.230> Contra luxuriem molles duraret ut artus 
<pavl. nol. carm. 6.231> Arceretque graues compuncto corpore somnos. 
<pavl. nol. carm. 6.232> Hunc uilis rigidos ad lumbos zona ligabat. 
<pavl. nol. carm. 6.233> Praebebant uictum facilem siluestria mella 
<pavl. nol. carm. 6.234> Pomaque et incultis enatae cautibus herbae 
<pavl. nol. carm. 6.235> Arentemque sitim decurrens unda leuabat. 
<pavl. nol. carm. 6.236> Quis locus hic uitiis? aditum quem praua cupido 
<pavl. nol. carm. 6.237> Inuenit haec inter sacrae ad penetralia mentis? 
<pavl. nol. carm. 6.238> Quo peccet qui nil cupiat? quo tendat iniqui 
<pavl. nol. carm. 6.239> In latebras sensus quisquis non indiget ullo? 
<pavl. nol. carm. 6.240> Sic primi uixere homines, mundoque recenti 
<pavl. nol. carm. 6.241> Hos auctor dederat uentura in saecula mores, 
<pavl. nol. carm. 6.242> Inseruit(==INSERUIT) donec sese malesuada uoluptas 
<pavl. nol. carm. 6.243> Ac secum luxus et amorem inuexit habendi. 
<pavl. nol. carm. 6.244> Hinc odia, hinc lites, hinc fraus, hinc liuor et irae, 
<pavl. nol. carm. 6.245> Caedes arma cruor conflictus proelia mortes, 
<pavl. nol. carm. 6.246> Hinc offensa dei, quam tartara saeua piabunt. 
<pavl. nol. carm. 6.247> Verum ego cur nimium communes arguo culpas, 
<pavl. nol. carm. 6.248> Immemor ipse mei, quem non commissa grauare, 
<pavl. nol. carm. 6.249> Sed ueniam sperare decet? mirabimur immo 
<pavl. nol. carm. 6.250> Rectius inuictum nullique imitabile prisci 
<pavl. nol. carm. 6.251> Exemplum saecli transgressum humana labore 
<pavl. nol. carm. 6.252> Semideumque uirum, qui labe immunis ab omni, 
<pavl. nol. carm. 6.253> Cum sua tam saeuis cruciarit corpora poenis, 
<pavl. nol. carm. 6.254> Praescripsit quid nos uel post peccata deceret. 
<pavl. nol. carm. 6.255> At postquam inuictam firmans per talia mentem 
<pavl. nol. carm. 6.256> Exegit largum tempus statuitque reperta 
<pavl. nol. carm. 6.257> Quae fuerant quaerenda, sibi uox edita caelo est: 
<pavl. nol. carm. 6.258> Iam satis impensum spatii, dilecte propheta, 
<pavl. nol. carm. 6.259> Quo tibi prodesses; tempus tibi quae data sentis 
<pavl. nol. carm. 6.260> Vt prosint aliis et quae iam perdita seruent. 
<pavl. nol. carm. 6.261> Perge igitur sanctas puri Iordanis ad undas. 
<pavl. nol. carm. 6.262> Hic quicumque hominum uitae commissa prioris 
<pavl. nol. carm. 6.263> Paenitet et tandem sensu meliora uolutat, 
<pavl. nol. carm. 6.264> Ablue confessum; quisquis tibi mente fideli 
<pavl. nol. carm. 6.265> Crediderit delere pio commissa lauacro, 
<pavl. nol. carm. 6.266> Ille renatus erit, talis modo uita sequatur 
<pavl. nol. carm. 6.267> Quae probet ablutos uitam damnasse priorem. 
<pavl. nol. carm. 6.268> Paruit auditis famulanti mente Iohannes 
<pavl. nol. carm. 6.269> Protinus et ripas iussi descendit ad amnis. 
<pavl. nol. carm. 6.270> Praedicat hic praecepta dei sermone uerendo 
<pavl. nol. carm. 6.271> Infunditque nouam credentum in corda salutem. 
<pavl. nol. carm. 6.272> Diluit infusis credentum crimina lymphis 
<pavl. nol. carm. 6.273> Absoluitque metus hominum poenasque remittit 
<pavl. nol. carm. 6.274> Atque ignem restinguit aquis, obliuia suadet 
<pavl. nol. carm. 6.275> Errorum praestatque nouae noua corpora uitae. 
<pavl. nol. carm. 6.276> O pater, o hominum rerumque aeterne creator, 
<pavl. nol. carm. 6.277> Quot gradibus parcit pietas tua! qui pater umquam 
<pavl. nol. carm. 6.278> Sustinet erranti totiens ignoscere nato? 
<pavl. nol. carm. 6.279> Das genti sensum, quo uel bona uel mala noscant. 
<pavl. nol. carm. 6.280> Non satis, innectis seruandae uincula legis 
<pavl. nol. carm. 6.281> Proponisque malis poenas et praemia iustis. 
<pavl. nol. carm. 6.282> Haec quoque quis spreuit, redeat quandoque libebit; 
<pavl. nol. carm. 6.283> In promptu uenia est, sanctum patet ecce lauacrum, 
<pavl. nol. carm. 6.284> Quod renouet uitam ueteresque oblitteret actus 
<pavl. nol. carm. 6.285> Quodque nouos homines faciat. quid quaerimus ultra? 
<pavl. nol. carm. 6.286> Et tamen ulterior uenia est, uiolauerit ullus 
<pavl. nol. carm. 6.287> Hoc quoque polluto prolapsus corpore donum. 
<pavl. nol. carm. 6.288> Quamquam iam nimius longe processerit error, 
<pavl. nol. carm. 6.289> Desinat et redeat. cum se damnauerit ipse, 
<pavl. nol. carm. 6.290> Absolui meruit; si paenitet, inrita culpa est. 
<pavl. nol. carm. 6.291> O uere, quod ais, pondus leue quodque cohaeret 
<pavl. nol. carm. 6.292> Suaue iugum, totiens homini cum ignoscitur uni; 
<pavl. nol. carm. 6.293> Et tamen erramus, finis nec criminis ullus 
<pavl. nol. carm. 6.294> Humano generi. sed crescit laus tua; nam quo 
<pavl. nol. carm. 6.295> Maior culpa rei, parcentis gloria maior. 
<pavl. nol. carm. 6.296> Grates ergo tibi referat mens omnis et omnis 
<pavl. nol. carm. 6.297> Lingua canat, quantumque potest humana propago, 
<pavl. nol. carm. 6.298> Si placuisse nequit, fieri uel grata laboret. 
<pavl. nol. carm. 6.299> Panditur immensum, si demus uela, profundum 
<pavl. nol. carm. 6.300> In laudes, pater alme, tuas; sed conscia tanti 
<pavl. nol. carm. 6.301> Mens oneris trepidat propriasque haud inscia uires 
<pavl. nol. carm. 6.302> Consulit et dignis potius dicenda relinquit. 
<pavl. nol. carm. 6.303> Reddamur coeptis: opus hoc tibi, sancte Iohannes, 
<pavl. nol. carm. 6.304> Quo renoues puras abluto corpore mentes. 
<pavl. nol. carm. 6.305> Non haec prima dedit domini sententia, qua te 
<pavl. nol. carm. 6.306> Admonuit claram mittens per nubila uocem, 
<pavl. nol. carm. 6.307> Saecula multa prius sancti deus ore locutus 
<pavl. nol. carm. 6.308> Isaiae uatis, ueteris qui maximus aeui: 
<pavl. nol. carm. 6.309> Mittam, ait, ante tuos oculos, o nate, ministrum, 
<pavl. nol. carm. 6.310> Qui sentosarum purgans concreta uiarum 
<pavl. nol. carm. 6.311> Gressibus ille tuis celsos subsidere montes, 
<pavl. nol. carm. 6.312> Idem depressas faciet consurgere ualles; 
<pavl. nol. carm. 6.313> Diriget hic quae praua et leniet aspera, dura 
<pavl. nol. carm. 6.314> Molliet et totum coget planescere mundum. 
<pavl. nol. carm. 6.315> Tune, precor, donum summi patris, alme Iohannes, 
<pavl. nol. carm. 6.316> Cum Christo promisse, uenis teque imputat ille 
<pavl. nol. carm. 6.317> Qui misit natum? tune, o praedicte prophetis, 
<pavl. nol. carm. 6.318> Nominis angelici tu participatus honore? 
<pavl. nol. carm. 6.319> Per te prima dei sese clementia profert; 
<pavl. nol. carm. 6.320> Prima tibi dandae ueniae permissa potestas. 
<pavl. nol. carm. 6.321> Te cum multa nouae peterent miracula plebis, 
<pavl. nol. carm. 6.322> De te Christus ait: concessum est uisere talem, 
<pavl. nol. carm. 6.323> Qualem nulla prius uiderunt saecla prophetam. 
<pavl. nol. carm. 6.324> Dico ego, qui solus quae gesta gerendaque noui: 
<pavl. nol. carm. 6.325> Inter mortales dederit quos femina partus 
<pavl. nol. carm. 6.326> Quosque dabit sollemni hominum de more creatos, 
<pavl. nol. carm. 6.327> Nullus erit possit qui se praeferre Iohanni. 
<pavl. nol. carm. 6.328> Haec de te ille refert, qui quaelibet intima cordis 
<pavl. nol. carm. 6.329> Humani et cunctos saeclorum ex ordine tractus 
<pavl. nol. carm. 6.330> Peruidet, ut quae sunt oculis subiecta uidemus. 
<pavl. nol. carm. 7.1> Beatus ille qui procul uitam suam 
<pavl. nol. carm. 7.2> Ab impiorum segregarit coetibus 
<pavl. nol. carm. 7.3> Et in uia peccantium non manserit 
<pavl. nol. carm. 7.4> Nec in cathedra pestilenti sederit, 
<pavl. nol. carm. 7.5> Sed corde toto fixus in legem dei 
<pavl. nol. carm. 7.6> Praecepta uitae nocte uoluit et die, 
<pavl. nol. carm. 7.7> Mentemque castis institutis excolit. 
<pavl. nol. carm. 7.8> Erit ille ut arbor, quae propinqua flumini 
<pavl. nol. carm. 7.9> Vmore ripae nutriente pascitur 
<pavl. nol. carm. 7.10> Suoque fructum plena reddet tempore, 
<pavl. nol. carm. 7.11> Et fronde numquam defluente peruirens 
<pavl. nol. carm. 7.12> Stabit perenni uiuidum lignum coma. 
<pavl. nol. carm. 7.13> Non haec iniquos prosequetur gloria; 
<pavl. nol. carm. 7.14> Sed ut fauillam pulueris uentus rapit, 
<pavl. nol. carm. 7.15> Sic ira iniquos uerret a uultu dei. 
<pavl. nol. carm. 7.16> Idcirco tali diuidentur ordine 
<pavl. nol. carm. 7.17> Hominum per orbem dissipatorum greges, 
<pavl. nol. carm. 7.18> Vt iudicandi non resurgant impii, 
<pavl. nol. carm. 7.19> Qui denegarunt debitum cultum deo, 
<pavl. nol. carm. 7.20> Sed puniendi; namque crimen euidens 
<pavl. nol. carm. 7.21> Non indigebit quaestione detegi, 
<pavl. nol. carm. 7.22> Quoniam imminentem praeferent mortis notam 
<pavl. nol. carm. 7.23> Signum salutis non gerentes frontibus. 
<pavl. nol. carm. 7.24> Peccator autem, non et impius tamen, 
<pavl. nol. carm. 7.25> Quae magna turba est, non resurget gloriae, 
<pavl. nol. carm. 7.26> Verum resurget deputanda examini. 
<pavl. nol. carm. 7.27> Nec enim sedere cum piis iudex potest 
<pavl. nol. carm. 7.28> Causas suorum redditurus actuum 
<pavl. nol. carm. 7.29> Varieque gestis aut probandus aut reus. 
<pavl. nol. carm. 7.30> Sine lege passim legis ignari cadent, 
<pavl. nol. carm. 7.31> In lege lapsus lege iudicabitur. 
<pavl. nol. carm. 7.32> Opus per omne curret ignis arbiter; 
<pavl. nol. carm. 7.33> Quod non cremarit Samma sed probauerit, 
<pavl. nol. carm. 7.34> Illud perhenni praemio pensabitur. 
<pavl. nol. carm. 7.35> Qui concremanda gesserit, damnum feret, 
<pavl. nol. carm. 7.36> Sed ipse saluus euolabit ignibus; 
<pavl. nol. carm. 7.37> Tamen subusti corporis signis miser 
<pavl. nol. carm. 7.38> Vitam tenebit, non tenebit gloriam. 
<pavl. nol. carm. 7.39> Quia carne uictus, mente non uersus tamen, 
<pavl. nol. carm. 7.40> Etsi negarit debitam legi fidem, 
<pavl. nol. carm. 7.41> Per multa saepe deuolutus crimina, 
<pavl. nol. carm. 7.42> Tamen fidei nomen aeternum gerens, 
<pavl. nol. carm. 7.43> Numquam salutis exulabit finibus. 
<pavl. nol. carm. 7.44> Idcirco cuncti nunc in isto saeculo, 
<pavl. nol. carm. 7.45> Dum currit aetas et dies aeui patet, 
<pavl. nol. carm. 7.46> Rectas agamus semitas firmo pede 
<pavl. nol. carm. 7.47> Nec deferamur lubrico latae uiae; 
<pavl. nol. carm. 7.48> Praestat per artum dimicantes tramitem 
<pavl. nol. carm. 7.49> Laboriosis introire nisibus. 
<pavl. nol. carm. 7.50> Vias bonorum laetus agnoscit deus, 
<pavl. nol. carm. 7.51> At impiorum pronum iter delebitur. 
<pavl. nol. carm. 8.1> Cur gentes fremuere et inania cur meditati
<pavl. nol. carm. 8.2> Sunt populi? astiterunt proceres cum regibus acti
<pavl. nol. carm. 8.3> Aduersum dominum et Christum uesana frementes:
<pavl. nol. carm. 8.4> Vincula rumpamus, iuga discutiamus eorum.
<pavl. nol. carm. 8.5> Qui manet aeterno totis moderamine caelis,
<pavl. nol. carm. 8.6> Irridebit eos iustaque loquetur in ira
<pavl. nol. carm. 8.7> Terribilique minax uerbo turbabit iniquos:
<pavl. nol. carm. 8.8> Ast ego rex ab eo parili dicione creatus,
<pavl. nol. carm. 8.9> Praeceptum domini super almum praedico Sion.
<pavl. nol. carm. 8.10> Ipse ad me dominus, meus, inquit, filius es tu,
<pavl. nol. carm. 8.11> Teque hodie genui. pete; sis mihi gentibus heres,
<pavl. nol. carm. 8.12> Et tua fundatur totis possessio terris.
<pavl. nol. carm. 8.13> Ferrea uirga tibi est, ualido quia iure tumentes
<pavl. nol. carm. 8.14> Orbe regis toto populos, ceu uasa recocto
<pavl. nol. carm. 8.15> Ficta luto frangens corda, ut meliora reformes.
<pavl. nol. carm. 8.16> Et nunc ecce, omnes, stratis aduertite, reges,
<pavl. nol. carm. 8.17> Mentibus et quicumque hominum famulantia corda
<pavl. nol. carm. 8.18> Iudicio regitis rerumque tenetis habenas,
<pavl. nol. carm. 8.19> Deseruite deo trepidi mixtoque fideles
<pavl. nol. carm. 8.20> Exultate metu; fiat discordia concors
<pavl. nol. carm. 8.21> Dissimiles socians affectus pectore in uno,
<pavl. nol. carm. 8.22> Ne timor affligat mentes uel gaudia soluant,
<pavl. nol. carm. 8.23> Si careant laeto pauidi formidine leti.
<pavl. nol. carm. 8.24> Dicite iustitiam rectosque capessite mores
<pavl. nol. carm. 8.25> Et iusto trepidate deo, gaudete benigno,
<pavl. nol. carm. 8.26> Ne quando meritum deus irascatur in orbem
<pavl. nol. carm. 8.27> Vosque uia iusta iuste pereatis abacti.
<pavl. nol. carm. 8.28> Amodo iam resilire uia properetis iniqua;
<pavl. nol. carm. 8.29> Ecce breui cum magna potentis inarserit ira,
<pavl. nol. carm. 8.30> Ventilet ut totum diuino examine mundum
<pavl. nol. carm. 8.31> Segreget et paleas igni, frumenta saluti,
<pavl. nol. carm. 8.32> Tunc omnes, quibus est in eo spes fida, beati.
<pavl. nol. carm. 9.1> Sedimus ignotos dirae Babylonis ad amnes
<pavl. nol. carm. 9.2> Captiui, Iudaea manus, miserabile flentes,
<pavl. nol. carm. 9.3> Cum patrium memori traheremus pectore Sion
<pavl. nol. carm. 9.4> Et meritum iusta suspiraremus ab ira
<pavl. nol. carm. 9.5> Exilium, lentis qua consita ripa salictis
<pavl. nol. carm. 9.6> Hospitibus populis umbras praebebat amicas.
<pavl. nol. carm. 9.7> Illic Assyriae mediis in moenibus urbis
<pavl. nol. carm. 9.8> Obliti laetas per maesta silentia uoces
<pavl. nol. carm. 9.9> De salicum ramis suspendimus organa nostra.
<pavl. nol. carm. 9.10> Namque dabat nobis durum grauis ira dolorem,
<pavl. nol. carm. 9.11> Quod solita in sancto depromi cantica templo
<pavl. nol. carm. 9.12> Haec ad delicias sibi nos cantare iubebat
<pavl. nol. carm. 9.13> Impius ille domo qui nox abduxerat hostis.
<pavl. nol. carm. 9.14> Ergone diuinas laudes et carmina castis
<pavl. nol. carm. 9.15> Apta choris inter sacra barbara foedaque busta
<pavl. nol. carm. 9.16> Inter et accensas funestis ignibus aras
<pavl. nol. carm. 9.17> Heu! male de nostro laetis maerore canemus
<pavl. nol. carm. 9.18> Deque pio ritu lusum faciemus iniquum,
<pavl. nol. carm. 9.19> Mystica ad hostilem modulantes cantica ludum
<pavl. nol. carm. 9.20> Quo miseri nunc ore sacros cantabimus hymnos?
<pavl. nol. carm. 9.21> Quoue loco Babylon poscit sibi cantica Sion?
<pavl. nol. carm. 9.22> Sed domini carmen tellus aliena mereri
<pavl. nol. carm. 9.23> Non capit, indignas sacra uos auertitur aures.
<pavl. nol. carm. 9.24> Si tamen ut captis dominus uiolentior instas,
<pavl. nol. carm. 9.25> Et si tantus amor Sion pia noscere uobis
<pavl. nol. carm. 9.26> Cantica, si pergis me cogere non tua fari
<pavl. nol. carm. 9.27> Et diuina tibi quaenam sint cantica Sion,
<pavl. nol. carm. 9.28> Accipe quid captae deus ultor spondeat urbi,
<pavl. nol. carm. 9.29> Ne longum speres isto gaudere triumpho,
<pavl. nol. carm. 9.30> Impie, quo sacrum prodi tibi praecipis hymnum;
<pavl. nol. carm. 9.31> Ecce quis est hymnus domini, quae cantica Sion:
<pavl. nol. carm. 9.32> Si fuero oblitus mea moenia, te, mea cura,
<pavl. nol. carm. 9.33> Vrbs Hierusalem, fiat mea non memor umquam
<pavl. nol. carm. 9.34> Dextra mei, mea lingua meis et adhaereat arens
<pavl. nol. carm. 9.35> Faucibus, aeterno nisi te complectar amore
<pavl. nol. carm. 9.36> Et nisi principio promissi in saecula regni
<pavl. nol. carm. 9.37> Laetitiaeque meae primo reminiscar in anno,
<pavl. nol. carm. 9.38> Te cunctis, Hierusalem, praeponere terris.
<pavl. nol. carm. 9.39> Esto memor tum prolis Edom, ut uersa uice nostrum
<pavl. nol. carm. 9.40> Aspiciat confusa diem, quo plebs tua claram
<pavl. nol. carm. 9.41> Moenibus aeternis Hierusalem habitabit,
<pavl. nol. carm. 9.42> Cui nunc gens oblita tui crudele minatur
<pavl. nol. carm. 9.43> Excidium, dicens: inuisam funditus urbem
<pavl. nol. carm. 9.44> Diruite et uacuate manu, uestigia donec
<pavl. nol. carm. 9.45> Nulla relinquantur muris ad inane redactis.
<pavl. nol. carm. 9.46> Infelix miseras Babylonis filia, felix
<pavl. nol. carm. 9.47> Qui tibi pro nobis in nos tua gesta rependet.
<pavl. nol. carm. 9.48> Nec minus ille beatus erit, qui parua tenebit
<pavl. nol. carm. 9.49> Et simul elidet solidae tua pignora petrae.
<pavl. nol. carm. 9.50> Si cupis extincta Babylonis stirpe beari,
<pavl. nol. carm. 9.51> In te ipso primis gliscentia crimina flammis
<pavl. nol. carm. 9.52> Frange fide. iam propter adest petra Christus; in ipso
<pavl. nol. carm. 9.53> Vipeream subolem ualidis elide lacertis.
<pavl. nol. carm. 9.54> Nam Babylon nomen confusio, filia cuius
<pavl. nol. carm. 9.55> Est caro, peccatis mater, quae turba saluti
<pavl. nol. carm. 9.56> Noxia corporeis ducit mala semina fibris.
<pavl. nol. carm. 9.57> Haec uincenda tibi, si uis euincere mortem;
<pavl. nol. carm. 9.58> Namque tuis tales inclusos ossibus hostes,
<pavl. nol. carm. 9.59> Si permittantur crescendo assumere uires,
<pavl. nol. carm. 9.60> Difficili uinces luctamine; praecipe paruos,
<pavl. nol. carm. 9.61> Dum rudis ex utero cordis per pectora capta
<pavl. nol. carm. 9.62> Reptat adhuc teneris uitiorum infantia membris.
<pavl. nol. carm. 9.63> Quae nisi praecaueas, aucta uirtute necabit
<pavl. nol. carm. 9.64> Concordem uitiis animam terrena propago.
<pavl. nol. carm. 9.65> Ne parcas igitur talem mactare cateruam.
<pavl. nol. carm. 9.66> Non tibi crimen erit nocituram perdere gentem
<pavl. nol. carm. 9.67> Vltricemque malo perfundere sanguine petram;
<pavl. nol. carm. 9.68> Gaudet enim iustus si concidat impia proles;
<pavl. nol. carm. 9.69> Nam magis atque magis pius ista caede piatur,
<pavl. nol. carm. 9.70> Si perimat peccata suis dominantia membris
<pavl. nol. carm. 9.71> Et fracta in Christo uitiorum plebe triumphet.
<pavl. nol. carm. 10.1> Quarta redit duris haec iam messoribus aestas
<pavl. nol. carm. 10.2> Et totiens cano bruma gelu riguit, 
<pavl. nol. carm. 10.3> Ex quo nulla tuo mihi littera uenit ab ore, 
<pavl. nol. carm. 10.4> Nulla tua uidi scripta notata manu, 
<pavl. nol. carm. 10.5> Ante salutifero felix quam charta libello 
<pavl. nol. carm. 10.6> Dona negata diu multiplicata daret. 
<pavl. nol. carm. 10.7> Trina etenim uario florebat epistola textu, 
<pavl. nol. carm. 10.8> Sed numerosa triplex pagina carmen erat. 
<pavl. nol. carm. 10.9> Dulcia multimodis quaedam sub amara querellis 
<pavl. nol. carm. 10.10> Anxia censurae miscuerat pietas. 
<pavl. nol. carm. 10.11> Sed mihi mite patris plus quam censoris acerbum 
<pavl. nol. carm. 10.12> Sedit et e blandis aspera penso animo. 
<pavl. nol. carm. 10.13> Ista suo regerenda loco tamen et grauiore 
<pavl. nol. carm. 10.14> Vindicis heroi sunt agitanda sono. 
<pavl. nol. carm. 10.15> Interea leuior paucis praecurret iambus 
<pavl. nol. carm. 10.16> Discreto referens mutua uerba pede. 
<pavl. nol. carm. 10.17> Nunc elegi saluere(==SALVERE) iubent dictaque salute, 
<pavl. nol. carm. 10.18> Vt fecere aliis orsa gradumque, silent. 
<pavl. nol. carm. 10.19> Quid abdicatas in meam curam, pater,
<pavl. nol. carm. 10.20> Redire Musas praecipis? 
<pavl. nol. carm. 10.21> Negant Camenis nec patent Apollini 
<pavl. nol. carm. 10.22> Dicata Christo pectora. 
<pavl. nol. carm. 10.23> Fuit ista quondam non ope, sed studio pari 
<pavl. nol. carm. 10.24> Tecum mihi concordia 
<pavl. nol. carm. 10.25> Ciere surdum Delphica Phoebum specu, 
<pavl. nol. carm. 10.26> Vocare Musas numina 
<pavl. nol. carm. 10.27> Fandique munus munere indultum dei 
<pavl. nol. carm. 10.28> Petere e nemoribus aut iugis. 
<pavl. nol. carm. 10.29> Nunc alia mentem uis agit, maior deus, 
<pavl. nol. carm. 10.30> Aliosque mores postulat, 
<pavl. nol. carm. 10.31> Sibi reposcens ab homine munus suum, 
<pavl. nol. carm. 10.32> Viuamus ut uitae patri. 
<pavl. nol. carm. 10.33> Vacare uanis, otio aut negotio, 
<pavl. nol. carm. 10.34> Et fabulosis litteris 
<pavl. nol. carm. 10.35> Vetat, suis ut pareamus legibus 
<pavl. nol. carm. 10.36> Lucemque cernamus suam, 
<pavl. nol. carm. 10.37> Quam uis sophorum callida arsque rhetorum et 
<pavl. nol. carm. 10.38> Figmenta uatum nubilant, 
<pavl. nol. carm. 10.39> Qui corda falsis atque uanis imbuunt 
<pavl. nol. carm. 10.40> Tantumque linguas instruunt, 
<pavl. nol. carm. 10.41> Nihil ferentes, ut salutem conferant 
<pavl. nol. carm. 10.42> Aut ueritate nos tegant. 
<pavl. nol. carm. 10.43> Quod enim tenere uel bonum aut uerum queunt 
<pavl. nol. carm. 10.44> Qui non tenent summae caput, 
<pavl. nol. carm. 10.45> Veri bonique fomitem et fontem deum, 
<pavl. nol. carm. 10.46> Quem nemo nisi in Christo uidet? 
<pavl. nol. carm. 10.47> Hic ueritatis lumen est, uitae uia, 
<pavl. nol. carm. 10.48> Vis mens manus uirtus patris, 
<pavl. nol. carm. 10.49> Sol aequitatis, fons bonorum, flos dei, 
<pavl. nol. carm. 10.50> Natus deo, mundi sator, 
<pavl. nol. carm. 10.51> Mortalitatis uita nostrae et mors necis, 
<pavl. nol. carm. 10.52> Magister hic uirtutium; 
<pavl. nol. carm. 10.53> Deusque nobis atque pro nobis homo 
<pavl. nol. carm. 10.54> Nos induendo se exuit, 
<pavl. nol. carm. 10.55> Aeterna iungens homines inter et deum 
<pavl. nol. carm. 10.56> In utroque se commercia. 
<pavl. nol. carm. 10.57> Hic ergo nostris ut suum praecordiis 
<pavl. nol. carm. 10.58> Vibrauerit caelo iubar, 
<pavl. nol. carm. 10.59> Absterget aegrum corporis pigri situm 
<pavl. nol. carm. 10.60> Habitumque mentis innouat; 
<pavl. nol. carm. 10.61> Exhaurit omne quod iuuabat antea 
<pavl. nol. carm. 10.62> Castae uoluptatis uice 
<pavl. nol. carm. 10.63> Totusque nostra iure domini uindicat 
<pavl. nol. carm. 10.64> Et corda et ora et tempora; 
<pavl. nol. carm. 10.65> Se cogitari intellegi credi legi, 
<pavl. nol. carm. 10.66> Se uult timeri et diligi. 
<pavl. nol. carm. 10.67> Aestus inanes, quos mouet uitae labor 
<pavl. nol. carm. 10.68> Praesentis aeui tramite, 
<pavl. nol. carm. 10.69> Abolet futurae cum deo uitae fides. 
<pavl. nol. carm. 10.70> Quae quas uidemur spernere 
<pavl. nol. carm. 10.71> Non ut profanas abicit aut uiles opes, 
<pavl. nol. carm. 10.72> Sed ut magis caras monet 
<pavl. nol. carm. 10.73> Caelo reponi creditas Christo deo, 
<pavl. nol. carm. 10.74> Qui plura promisit datis, 
<pavl. nol. carm. 10.75> Contempta praesens uel mage deposita sibi 
<pavl. nol. carm. 10.76> Multo ut rependat fenore. 
<pavl. nol. carm. 10.77> Sine fraude custos aucta creditoribus 
<pavl. nol. carm. 10.78> Bonus aera reddet debitor 
<pavl. nol. carm. 10.79> Multaque spretam largior pecuniam 
<pavl. nol. carm. 10.80> Restituet usura deus. 
<pavl. nol. carm. 10.81> Huic uacantem uel studentem et deditum, 
<pavl. nol. carm. 10.82> In hoc reponentem omnia 
<pavl. nol. carm. 10.83> Ne, quaeso, segnem neue peruersum putes 
<pavl. nol. carm. 10.84> Nec crimineris impium. 
<pavl. nol. carm. 10.85> Pietas abesse christiano qui potest? 
<pavl. nol. carm. 10.86> Namque argumentum mutuum est 
<pavl. nol. carm. 10.87> Pietatis, esse christianum, et impii, 
<pavl. nol. carm. 10.88> Non esse Christo subditum. 
<pavl. nol. carm. 10.89> Hanc cum tenere discimus, possum tibi 
<pavl. nol. carm. 10.90> Non exhibere id est patri, 
<pavl. nol. carm. 10.91> Cui cuncta sancta iura, cara nomina 
<pavl. nol. carm. 10.92> Debere me uoluit deus? 
<pavl. nol. carm. 10.93> Tibi disciplinas dignitatem litteras, 
<pavl. nol. carm. 10.94> Linguae togae famae decus 
<pavl. nol. carm. 10.95> Prouectus altus institutus debeo, 
<pavl. nol. carm. 10.96> Patrone praeceptor pater. 
<pavl. nol. carm. 10.97> Sed cur remotus tamdiu degam arguis 
<pavl. nol. carm. 10.98> Pioque motu irasceris? 
<pavl. nol. carm. 10.99> Conducit istud aut necesse est aut placet, 
<pavl. nol. carm. 10.100> Veniale quicquid horum inest. 
<pavl. nol. carm. 10.101> Ignosce, amans, mi si geram quod expedit; 
<pavl. nol. carm. 10.102> Gratare, si uiuam ut libet. 
<pavl. nol. carm. 10.103> Defore me patriis tota trieteride terris
<pavl. nol. carm. 10.104> Atque alium legisse uagis erroribus orbem. 
<pavl. nol. carm. 10.105> Culta prius uestrae oblitum consortia uitae, 
<pavl. nol. carm. 10.106> Increpitas sanctis mota pietate querellis. 
<pavl. nol. carm. 10.107> Amplector patrio uenerandos pectore motus 
<pavl. nol. carm. 10.108> Et mihi gratandas saluis affectibus iras. 
<pavl. nol. carm. 10.109> Sed reditum inde meum, genitor, te poscere mallem 
<pavl. nol. carm. 10.110> Vnde dari posset. reuocandum me tibi credam, 
<pavl. nol. carm. 10.111> Cum steriles fundas non ad diuina precatus, 
<pavl. nol. carm. 10.112> Castalidis supplex auerso numine Musis? 
<pavl. nol. carm. 10.113> Non his numinibus tibi me patriaeque reducis. 
<pavl. nol. carm. 10.114> Surda uocas et nulla rogas (leuis hoc feret aura 
<pavl. nol. carm. 10.115> Quod datur in nihilum) sine numine nomina Musas. 
<pavl. nol. carm. 10.116> Inrita uentosae rapiunt haec uota procellae, 
<pavl. nol. carm. 10.117> Quae non missa deo uacuis in nubibus haerent 
<pavl. nol. carm. 10.118> Nec penetrant superi stellantem regis in aulam. 
<pavl. nol. carm. 10.119> Si tibi cura mei reditus, illum aspice et ora, 
<pavl. nol. carm. 10.120> Qui tonitru summi quatit ignea culmina caeli, 
<pavl. nol. carm. 10.121> Qui trifido igne micat nec inania murmura miscet 
<pavl. nol. carm. 10.122> Quique satis caelo soles largitur et imbres, 
<pavl. nol. carm. 10.123> Qui super omne quod est uel in omni totus ubique 
<pavl. nol. carm. 10.124> Omnibus infuso rebus regit omnia Christo, 
<pavl. nol. carm. 10.125> Quo mentes tenet atque mouet, quo tempora nostra 
<pavl. nol. carm. 10.126> Et loca disponit. quod si contraria uotis 
<pavl. nol. carm. 10.127> Constituat nostri, prece deflectendus in illa est 
<pavl. nol. carm. 10.128> Quae uolumus. quid me accusas? si displicet actus 
<pavl. nol. carm. 10.129> Quem gero agente deo, prius est, si fas, reus auctor, 
<pavl. nol. carm. 10.130> Cui placet aut formare meos aut uertere sensus. 
<pavl. nol. carm. 10.131> Nam mea si reputes quae pristina, quae tibi nota, 
<pavl. nol. carm. 10.132> Sponte fatebor eum modo me non esse sub illo 
<pavl. nol. carm. 10.133> Tempore qui fuerim, quo non peruersus habebar 
<pavl. nol. carm. 10.134> Et peruersus eram, falsi caligine cernens, 
<pavl. nol. carm. 10.135> Stulta deo sapiens et mortis pabula uiuens 
<pavl. nol. carm. 10.136> Quo magis ignosci mihi fas, quia promptius ex hoc 
<pavl. nol. carm. 10.137> Agnosci datur a summo genitore nouari 
<pavl. nol. carm. 10.138> Quod non more meo geritur; non, arbitror, istic 
<pavl. nol. carm. 10.139> Confessus dicar mutatae in praua notandum 
<pavl. nol. carm. 10.140> Errorem mentis, quoniam sim sponte professus 
<pavl. nol. carm. 10.141> Me non mente mea uitam mutasse priorem. 
<pavl. nol. carm. 10.142> Mens noua mi, fateor, mens non mea, non mea quondam, 
<pavl. nol. carm. 10.143> Sed mea nunc auctore deo, qui si quid in actu 
<pavl. nol. carm. 10.144> Ingenioue meo sua dignum ad munia uidit, 
<pavl. nol. carm. 10.145> Gratia prima tibi, tibi gloria debita cedit, 
<pavl. nol. carm. 10.146> Cuius praeceptis partum est quod Christus amaret. 
<pavl. nol. carm. 10.147> Quare gratandum magis est tibi quam queritandum, 
<pavl. nol. carm. 10.148> Quod tuus ille, tuis studiis et moribus ortus, 
<pavl. nol. carm. 10.149> Paulinus, cui te non infitiare parentem, 
<pavl. nol. carm. 10.150> Nec modo, cum credis peruersum, sic mea uerti 
<pavl. nol. carm. 10.151> Consilia, ut sim promeritus Christi fore, dum sum 
<pavl. nol. carm. 10.152> Ausonii; feret ille tuae sua praemia laudi 
<pavl. nol. carm. 10.153> Deque tua primum tibi deferet arbore fructum. 
<pavl. nol. carm. 10.154> Vnde precor meliora putes nec maxima perdas 
<pavl. nol. carm. 10.155> Praemia detestando tuis bona fontibus orta: 
<pavl. nol. carm. 10.156> Non etenim mihi mens demens neque participantum 
<pavl. nol. carm. 10.157> Vita fugax hominum, Lyciae qua scribis in antris 
<pavl. nol. carm. 10.158> Pegaseum uixisse equitem, licet auia multi 
<pavl. nol. carm. 10.159> Numine agente colant, clari uelut ante sophorum 
<pavl. nol. carm. 10.160> Pro studiis musisque suis, ut nunc quoque castis 
<pavl. nol. carm. 10.161> Qui Christum sumpsere animis agitare frequentant, 
<pavl. nol. carm. 10.162> Non inopes animi neque de feritate legentes 
<pavl. nol. carm. 10.163> Desertis habitare locis, sed in ardua uersi 
<pavl. nol. carm. 10.164> Sidera spectantesque deum uerique profunda 
<pavl. nol. carm. 10.165> Perspicere intenti, de uanis libera curis 
<pavl. nol. carm. 10.166> Otia amant strepitumque fori rerumque tumultus 
<pavl. nol. carm. 10.167> Cunctaque diuinis inimica negotia donis 
<pavl. nol. carm. 10.168> Et Christi imperiis et amore salutis abhorrent 
<pavl. nol. carm. 10.169> Speque fideque deum sponsa mercede sequuntur, 
<pavl. nol. carm. 10.170> Quam referet certus non desperantibus auctor, 
<pavl. nol. carm. 10.171> Si modo non uincant uacuis praesentia rebus, 
<pavl. nol. carm. 10.172> Quaeque uidet spernat, quae non uidet ut mereatur 
<pavl. nol. carm. 10.173> Secreta ignitus penetrans caelestia sensus. 
<pavl. nol. carm. 10.174> Namque caduca patent nostris, aeterna negantur 
<pavl. nol. carm. 10.175> Visibus, et nunc spe sequimur quod mente uidemus, 
<pavl. nol. carm. 10.176> Spernentes uarias, rerum spectacula, formas 
<pavl. nol. carm. 10.177> Et male corporeos bona sollicitantia uisus. 
<pavl. nol. carm. 10.178> Attamen haec sedisse illis sententia uisa est, 
<pavl. nol. carm. 10.179> Tota quibus iam lux patuit uerique bonique, 
<pavl. nol. carm. 10.180> Venturi aeternum saecli et praesentis inane. 
<pavl. nol. carm. 10.181> At mihi, non eadem cui gloria, cur eadem sit 
<pavl. nol. carm. 10.182> Fama? fides uoti par est, sed amoena colenti 
<pavl. nol. carm. 10.183> Nunc etiam et blanda posito locupletis in acta 
<pavl. nol. carm. 10.184> Litoris unde haec iam tam festinata locorum 
<pavl. nol. carm. 10.185> Inuidia est? utinam iustus me carpere liuor 
<pavl. nol. carm. 10.186> Incipiat, Christi sub nomine probra placebunt. 
<pavl. nol. carm. 10.187> Non patitur tenerum mens numine firma pudorem, 
<pavl. nol. carm. 10.188> Et laus hic contempta redit mihi iudice Christo. 
<pavl. nol. carm. 10.189> Ne me igitur, uenerande parens, his ut male uersum 
<pavl. nol. carm. 10.190> Increpites studiis neque me uel coniuge carpas 
<pavl. nol. carm. 10.191> Vel mentis uitio; non anxia Bellerophontis 
<pavl. nol. carm. 10.192> Mens est nec Tanaquil mihi, sed Lucretia coniunx. 
<pavl. nol. carm. 10.193> Nec mihi nunc patrii uisa est obliuio caeli, 
<pavl. nol. carm. 10.194> Qui summum suspecto patrem, quem qui colit unum 
<pavl. nol. carm. 10.195> Hic uere memor est caeli. crede ergo, pater, nos 
<pavl. nol. carm. 10.196> Nec caeli immemores nec uiuere mentis egentes 
<pavl. nol. carm. 10.197> Humanisque agitare locis; studia ipsa piorum 
<pavl. nol. carm. 10.198> Testantur mores hominum; nec enim impia summum 
<pavl. nol. carm. 10.199> Gens poterit nouisse deum. sint multa locorum, 
<pavl. nol. carm. 10.200> Multa hominum studiis inculta, expertia legum, 
<pavl. nol. carm. 10.201> Quae regio agresti ritu caret? aut quid in istis 
<pavl. nol. carm. 10.202> Improbitas aliena nocet? quid tu mihi uastos 
<pavl. nol. carm. 10.203> Vasconiae saltus et ninguida Pyrenaei 
<pavl. nol. carm. 10.204> Obicis hospitia, in primo quasi limine fixus 
<pavl. nol. carm. 10.205> Hispanae regionis agam nec sit locus usquam 
<pavl. nol. carm. 10.206> Rure uel urbe mihi, summum qua diues in orbem 
<pavl. nol. carm. 10.207> Vsque patet mersos spectans Hispania soles? 
<pavl. nol. carm. 10.208> Sed fuerit fortuna iugis habitasse latronum, 
<pavl. nol. carm. 10.209> Num lare barbarico rigui, mutatus in ipsos, 
<pavl. nol. carm. 10.210> Inter quos habui socia feritate colonos? 
<pavl. nol. carm. 10.211> Non recipit mens pura malum neque leuibus haerent 
<pavl. nol. carm. 10.212> Inspersae fibris maculae; sic Vascone saltu 
<pavl. nol. carm. 10.213> Quisquis agit purus sceleris uitam integer aequus, 
<pavl. nol. carm. 10.214> Nulla ab inhumano morum contagia ducit 
<pavl. nol. carm. 10.215> Hospite. sed mihi cur sit ab illo nomine crimen, 
<pavl. nol. carm. 10.216> Qui diuersa colo, ut colui, loca iuncta superbis 
<pavl. nol. carm. 10.217> Vrbibus et laetis hominum celeberrima cultis? 
<pavl. nol. carm. 10.218> Ac si Vasconicis mihi uita fuisset in oris, 
<pavl. nol. carm. 10.219> Cur non more meo potius formata ferinos 
<pavl. nol. carm. 10.220> Poneret in nostros migrans gens barbara ritus? 
<pavl. nol. carm. 10.221> Nam quod in euersis habitacula ponis Hibera 
<pavl. nol. carm. 10.222> Vrbibus et deserta tuo legis oppida uersu 
<pavl. nol. carm. 10.223> Montanamque mihi Calagurrim et Birbilim acutis 
<pavl. nol. carm. 10.224> Pendentem scopulis collemque iacentis Hilerdae 
<pavl. nol. carm. 10.225> Exprobras, uelut his habitem laris exul et urbis 
<pavl. nol. carm. 10.226> Extra hominum tecta atque uias: an credis Hiberae 
<pavl. nol. carm. 10.227> Has telluris opes, Hispani nescius orbis, 
<pavl. nol. carm. 10.228> Quo grauis ille poli sub pondere constitit Atlans, 
<pavl. nol. carm. 10.229> Vltima nunc eius mons portio metaque terrae, 
<pavl. nol. carm. 10.230> Discludit bimarem celso qui uertice Calpen? 
<pavl. nol. carm. 10.231> Birbilis huic tantum, Calagurris, Hilerda notantur, 
<pavl. nol. carm. 10.232> Caesarea est Augusta cui, cui Barcino amoena 
<pavl. nol. carm. 10.233> Et capite insigni despectans Tarraco pontum. 
<pavl. nol. carm. 10.234> Quid numerem egregias terris et moenibus urbes, 
<pavl. nol. carm. 10.235> Qua geminum felix Hispania tendit in aequor, 
<pavl. nol. carm. 10.236> Qua Baeti Oceanum Tyrrhenumque auget Hibero 
<pavl. nol. carm. 10.237> Lataque distantis pelagi diuortia complet, 
<pavl. nol. carm. 10.238> Orbe suo finem ponens in limite mundi? 
<pavl. nol. carm. 10.239> Anne tibi, o domine illustris, si scribere sit mens, 
<pavl. nol. carm. 10.240> Qua regione habites, placeat reticere nitentem 
<pavl. nol. carm. 10.241> Burdigalam et piceos malis describere Boios? 
<pavl. nol. carm. 10.242> Cumque Maroialicis tua prodigis otia thermis 
<pavl. nol. carm. 10.243> Inter et umbrosos donas tibi uiuere lucos, 
<pavl. nol. carm. 10.244> Laeta locis et mira colens habitacula tectis: 
<pavl. nol. carm. 10.245> Nigrantesne casas et texta mapalia culmo 
<pavl. nol. carm. 10.246> Dignaque pellitis habitas deserta Bigerris? 
<pavl. nol. carm. 10.247> Quique superba potens contemnis moenia Romae 
<pavl. nol. carm. 10.248> Consul, harenosos non dedignare Vasatas? 
<pavl. nol. carm. 10.249> Vel quia Pictonicis tibi fertile rus uiret aruis, 
<pavl. nol. carm. 10.250> Raraunum Ausonias heu deuenisse curules 
<pavl. nol. carm. 10.251> Conquerar et trabeam ueteri sordescere fano, 
<pavl. nol. carm. 10.252> Quae tamen augusta Latiaris in urbe Quirini 
<pavl. nol. carm. 10.253> Caesareas inter parili titulo palmatas 
<pavl. nol. carm. 10.254> Fulget inattrito longum uenerabilis auro, 
<pavl. nol. carm. 10.255> Florentem retinens meriti uiuacis honorem? 
<pavl. nol. carm. 10.256> Aut cum Lucani retineris culmine fundi, 
<pavl. nol. carm. 10.257> Aemula Romuleis habitans fastigia tectis, 
<pavl. nol. carm. 10.258> Materiam praebente loco, qui proxima signat, 
<pavl. nol. carm. 10.259> In Condatino diceris degere uico? 
<pavl. nol. carm. 10.260> Multa iocis pateant; liceat quoque ludere fictis. 
<pavl. nol. carm. 10.261> Sed lingua mulcente grauem interlidere dentem, 
<pavl. nol. carm. 10.262> Ludere blanditiis urentibus et male dulces 
<pavl. nol. carm. 10.263> Fermentare iocos satyrae mordacis aceto 
<pavl. nol. carm. 10.264> Saepe poetarum, numquam decet esse parentum. 
<pavl. nol. carm. 10.265> Namque fides pietasque petunt, ut quod mala nectens 
<pavl. nol. carm. 10.266> Insinuat castis fama auribus hoc bona uoti 
<pavl. nol. carm. 10.267> Mens patris affigi fixumque haerescere cordi 
<pavl. nol. carm. 10.268> Non sinat. et uulgus scaeuo rumore malignum 
<pavl. nol. carm. 10.269> Ante habitos mores, non semper flectere uitam 
<pavl. nol. carm. 10.270> Crimen habet; namque est laudi bene uertere. cum me 
<pavl. nol. carm. 10.271> Immutatum audis, studium officiumque require. 
<pavl. nol. carm. 10.272> Si prauo rectum, si religiosa profanis, 
<pavl. nol. carm. 10.273> Luxurie parcum, turpi mutatus honestum, 
<pavl. nol. carm. 10.274> Segnis iners obscurus ago, miserere sodalis 
<pavl. nol. carm. 10.275> In mala peruersi; blandum licet ira parentem 
<pavl. nol. carm. 10.276> Excitet, ut lapsum rectis instauret amicum 
<pavl. nol. carm. 10.277> Moribus et monitu reparet meliora seuero. 
<pavl. nol. carm. 10.278> At si forte itidem quod legi et quod sequor audis, 
<pavl. nol. carm. 10.279> Corda pio uouisse deo, uenerabile Christi 
<pavl. nol. carm. 10.280> Imperium docili pro credulitate sequentem 
<pavl. nol. carm. 10.281> Persuasumque dei monitis aeterna parari 
<pavl. nol. carm. 10.282> Praemia mortali damnis praesentibus empta, 
<pavl. nol. carm. 10.283> Non reor id sancto sic displicuisse parenti, 
<pavl. nol. carm. 10.284> Mentis ut errorem credat sic uiuere Christo, 
<pavl. nol. carm. 10.285> Vt Christus sanxit. iuuat hoc nec paenitet huius 
<pavl. nol. carm. 10.286> Erroris. stultus diuersa sequentibus esse 
<pavl. nol. carm. 10.287> Nil moror, aeterno mea dum sententia regi 
<pavl. nol. carm. 10.288> Sit sapiens. breue, quicquid homo est, est corporis aegri, 
<pavl. nol. carm. 10.289> Temporis occidui et sine Christo puluis et umbra; 
<pavl. nol. carm. 10.290> Quod probat aut damnat, tanti est quanti arbiter ipse. 
<pavl. nol. carm. 10.291> Ipse obit, atque illi suus est comitabilis error, 
<pavl. nol. carm. 10.292> Cumque suo moriens sententia iudice transit. 
<pavl. nol. carm. 10.293> At nisi, dum tempus praesens datur, anxia nobis 
<pavl. nol. carm. 10.294> Cura sit ad domini praeceptum uiuere Christi, 
<pavl. nol. carm. 10.295> Sera erit exutis homini querimonia membris, 
<pavl. nol. carm. 10.296> Dum leuia humanae metuit conuicia linguae, 
<pavl. nol. carm. 10.297> Non timuisse graues diuini iudicis iras, 
<pavl. nol. carm. 10.298> Quem patris aeterni solio dextraque sedentem, 
<pavl. nol. carm. 10.299> Omnibus impositum regem et labentibus annis 
<pavl. nol. carm. 10.300> Venturum, ut cunctas aequato examine gentes 
<pavl. nol. carm. 10.301> Iudicet et uariis referat sua praemia gestis, 
<pavl. nol. carm. 10.302> Credo equidem et metuens studio properante laboro, 
<pavl. nol. carm. 10.303> Si qua datur, ne morte prius quam crimine soluar. 
<pavl. nol. carm. 10.304> Huius in aduentum trepidis mihi credula fibris 
<pavl. nol. carm. 10.305> Corda tremunt gestitque anima id iam cauta futuri, 
<pavl. nol. carm. 10.306> Praemetuens ne uincta aegris pro corpore curis 
<pavl. nol. carm. 10.307> Ponderibusque grauis rerum, si forte recluso 
<pavl. nol. carm. 10.308> Increpitet tuba uasta polo, non possit in auras 
<pavl. nol. carm. 10.309> Regis ad occursum leuibus se tollere pinnis, 
<pavl. nol. carm. 10.310> Inter honora uolans sanctorum milia caelo, 
<pavl. nol. carm. 10.311> Qui per inane leues neque mundi compede uinctos 
<pavl. nol. carm. 10.312> Ardua in astra pedes facili molimine tollent 
<pavl. nol. carm. 10.313> Et teneris uecti per sidera nubibus ibunt, 
<pavl. nol. carm. 10.314> Caelestem ut medio uenerentur in aere regem 
<pavl. nol. carm. 10.315> Claraque adorato coniungant agmina Christo. 
<pavl. nol. carm. 10.316> Hic metus est, labor iste, dies ne me ultimus atris 
<pavl. nol. carm. 10.317> Sopitum tenebris sterili deprendat in actu, 
<pavl. nol. carm. 10.318> Tempora sub uacuis ducentem perdita curis. 
<pavl. nol. carm. 10.319> Nam quid agam, lentis si dum coniueo uotis, 
<pavl. nol. carm. 10.320> Christus ab aetheria mihi proditus arce coruscet 
<pavl. nol. carm. 10.321> Et subitis domini caelo uenientis aperto 
<pavl. nol. carm. 10.322> Praestrictus radiis obscurae tristia noctis 
<pavl. nol. carm. 10.323> Suffugia illato confusus lumine quaeram? 
<pavl. nol. carm. 10.324> Quod mihi ne pareret uel diffidentia ueri 
<pavl. nol. carm. 10.325> Vel praesentis amor uitae rerumque uoluptas 
<pavl. nol. carm. 10.326> Curarumque labor, placuit praeuertere casus 
<pavl. nol. carm. 10.327> Proposito et curas finire superstite uita 
<pavl. nol. carm. 10.328> Communique deo uentura in saecula fretum 
<pavl. nol. carm. 10.329> Expectare trucem securo pectore mortem. 
<pavl. nol. carm. 10.330> Si placet hoc, gratare tui spe diuite amici; 
<pavl. nol. carm. 10.331> Si contra est, Christo tantum me linque probari. 
<pavl. nol. carm. 11.1> Continuata meae durare silentia linguae
<pavl. nol. carm. 11.2> Te numquam tacito memoras placitamque latebris
<pavl. nol. carm. 11.3> Desidiam exprobras neglectaeque insuper addis
<pavl. nol. carm. 11.4> Crimen amicitiae formidatamque iugalem
<pavl. nol. carm. 11.5> Obicis et durum iacis in mea uiscera uersum.
<pavl. nol. carm. 11.6> Parce, precor, lacerare tuum nec amara paternis
<pavl. nol. carm. 11.7> Admiscere uelis ceu melli absinthia uerbis.
<pavl. nol. carm. 11.8> Cura mihi semper fuit et manet officiis te
<pavl. nol. carm. 11.9> Omnibus excolere, adfectu obseruare fideli.
<pavl. nol. carm. 11.10> Non umquam tenui saltem tua gratia naeuo
<pavl. nol. carm. 11.11> Commaculata mihi est; ipso te laedere uultu
<pavl. nol. carm. 11.12> Semper et incauta timui uiolare figura.
<pavl. nol. carm. 11.13> Cumque tua accessi uenerans, mea cautius ora
<pavl. nol. carm. 11.14> Composui et laeto formaui lumine frontem,
<pavl. nol. carm. 11.15> Ne qua uel a tacito contractam pectore nubem
<pavl. nol. carm. 11.16> Duceret in sanctum suspicio falsa parentem.
<pavl. nol. carm. 11.17> Hoc mea te domus exemplo coluitque colitque,
<pavl. nol. carm. 11.18> Inque tuum tantus nobis consensus amorem,
<pavl. nol. carm. 11.19> Quantus et in Christum conexa mente colendum.
<pavl. nol. carm. 11.20> Quis tua, quaeso, tuis obduxit pectora liuor?
<pavl. nol. carm. 11.21> Quo rumore pium facilis sibi fama per aures
<pavl. nol. carm. 11.22> Irrupit pepulitque animum contraque uetustam
<pavl. nol. carm. 11.23> Experta pietate fidem noua uulnera mouit,
<pavl. nol. carm. 11.24> Laederet ut natis placidum malesuada parentem?
<pavl. nol. carm. 11.25> Sed mihi non fictae mens conscia simplicitatis,
<pavl. nol. carm. 11.26> Nec patris inculti pietas rea respuit omne
<pavl. nol. carm. 11.27> Immeritum et falso perstringi crimine non fert,
<pavl. nol. carm. 11.28> Immunis uero; grauius uiolatur iniquo
<pavl. nol. carm. 11.29> Vulnere tam tenera offensae quam libera culpae.
<pavl. nol. carm. 11.30> Discussisse iugum quereris me, quo tibi doctis
<pavl. nol. carm. 11.31> Iunctus eram studiis. hoc nec gestasse quidem me
<pavl. nol. carm. 11.32> Assero; namque pares subeunt iuga, nemo ualentes
<pavl. nol. carm. 11.33> Copulat infirmis, neque sunt concordia frena,
<pavl. nol. carm. 11.34> Si sit compulsis mensura iugalibus impar.
<pavl. nol. carm. 11.35> Si uitulum tauro uel equum committis onagro,
<pavl. nol. carm. 11.36> Si confers fulicas cygnis et aedona picae,
<pavl. nol. carm. 11.37> Castaneis corylos, aequas uiburna cupressis,
<pavl. nol. carm. 11.38> Me compone tibi; uix Tullius et Maro tecum
<pavl. nol. carm. 11.39> Sustineant aequale iugum. si iungar amore,
<pavl. nol. carm. 11.40> Hoc tantum tibi me iactare audebo iugalem,
<pavl. nol. carm. 11.41> Quo modicum sociis magno contendit habenis
<pavl. nol. carm. 11.42> Dulcis amicitia aeterno mihi foedere tecum
<pavl. nol. carm. 11.43> Et paribus semper redamandi legibus aequa.
<pavl. nol. carm. 11.44> Hoc nostra ceruice iugum non scaeua resoluit
<pavl. nol. carm. 11.45> Fabula, non terris absentia longa diremit
<pavl. nol. carm. 11.46> Nec perimet. toto licet abstrahar orbe uel aeuo,
<pavl. nol. carm. 11.47> Numquam animo diuisus agam; prius ipsa recedet
<pavl. nol. carm. 11.48> Corpore uita meo quam uester pectore uultus.
<pavl. nol. carm. 11.49> Ego te per omne quod datum mortalibus
<pavl. nol. carm. 11.50> Et destinatum saeculum est,
<pavl. nol. carm. 11.51> Claudente donec continebor corpore,
<pavl. nol. carm. 11.52> Discernar orbe quolibet,
<pavl. nol. carm. 11.53> Nec ab orbe longe nec remotum lumine
<pavl. nol. carm. 11.54> Tenebo fibris insitum,
<pavl. nol. carm. 11.55> Videbo corde, mente complectar pia
<pavl. nol. carm. 11.56> Vbique praesentem mihi.
<pavl. nol. carm. 11.57> Et cum solutus corporali carcere
<pavl. nol. carm. 11.58> Terraque prouolauero,
<pavl. nol. carm. 11.59> Quo me locarit axe communis pater,
<pavl. nol. carm. 11.60> Illic quoque animo te geram.
<pavl. nol. carm. 11.61> Neque finis idem qui meo me corpore
<pavl. nol. carm. 11.62> Et amore laxabit tuo.
<pavl. nol. carm. 11.63> Mens quippe, lapsis quae superstes artubus
<pavl. nol. carm. 11.64> De stirpe durat caeliti,
<pavl. nol. carm. 11.65> Sensus necesse est simul et affectus suos
<pavl. nol. carm. 11.66> Retineat ut uitam suam;
<pavl. nol. carm. 11.67> Et ut mori sic obliuisci non capit,
<pavl. nol. carm. 11.68> Perenne uiuax et memor.
<pavl. nol. carm. 12.1> Inclite confessor, meritis et nomine Felix,
<pavl. nol. carm. 12.2> Mens pietate potens, summi mens accola caeli
<pavl. nol. carm. 12.3> Nec minus in totis experta potentia terris,
<pavl. nol. carm. 12.4> Qui dominum Christum non uincta uoce professus
<pavl. nol. carm. 12.5> Contemnendo truces meruisti euadere poenas,
<pavl. nol. carm. 12.6> Deuotamque animam tormenta per omnia Christo
<pavl. nol. carm. 12.7> Sponte tua iussus laxatis reddere membris
<pavl. nol. carm. 12.8> Liquisti uacuos rabidis lictoribus artus,
<pavl. nol. carm. 12.9> Vectus in aetherium sine sanguine martyr honorem,
<pavl. nol. carm. 12.10> O pater, o domine, indignis licet, adnue seruis,
<pavl. nol. carm. 12.11> Vt tandem, hanc fragili trahimus dum corpore uitam,
<pavl. nol. carm. 12.12> Sedibus optatis et qua requiescis in aula
<pavl. nol. carm. 12.13> Hunc liceat celebrare diem, pia reddere coram
<pavl. nol. carm. 12.14> Vota et gaudentes inter gaudere tumultus.
<pavl. nol. carm. 12.15> Sit iam, quaeso, satis merita impietate tulisse
<pavl. nol. carm. 12.16> Hanc poenam, tot iam quod te sine uisimus annis,
<pavl. nol. carm. 12.17> Sede tua procul heu! quamuis non mente remoti.
<pavl. nol. carm. 12.18> Iam desideriis immenso tempore fessis
<pavl. nol. carm. 12.19> Consule, iam uel sero memor miserere tuorum
<pavl. nol. carm. 12.20> Perque orbem, magni qui nos tanto aequore ponti
<pavl. nol. carm. 12.21> Disparat, obtritis quae nos inimica retardant
<pavl. nol. carm. 12.22> Pande uias faciles et, si properantibus ad te
<pavl. nol. carm. 12.23> Inuidus hostis obest, obiecta repagula pelle
<pavl. nol. carm. 12.24> Fortior aduersis et amicos prouehe cursus.
<pavl. nol. carm. 12.25> Seu placeat telluris iter, comes aggere tuto
<pavl. nol. carm. 12.26> Esto tuis; seu magna tui fiducia longo
<pavl. nol. carm. 12.27> Suadeat ire mari, da currere mollibus undis,
<pavl. nol. carm. 12.28> Vt famulis famulos a puppi suggere uentos,
<pavl. nol. carm. 12.29> Vt Campana simul Christo duce litora uecti
<pavl. nol. carm. 12.30> Ad tua mox alacri rapiamur culmina cursu
<pavl. nol. carm. 12.31> Inque tuo placidus nobis sit limine portus.
<pavl. nol. carm. 12.32> Illic dulce iugum, leue onus blandumque feremus
<pavl. nol. carm. 12.33> Seruitium sub te domino; etsi iustus iniquis
<pavl. nol. carm. 12.34> Non egeas seruis, tamen et patiere et amabis
<pavl. nol. carm. 12.35> Qualescumque tibi Christo donante dicatos
<pavl. nol. carm. 12.36> Et foribus seruire tuis, tua limina mane
<pavl. nol. carm. 12.37> Munditiis curare sines et nocte uicissim
<pavl. nol. carm. 12.38> Excubiis seruare piis et munere in isto
<pavl. nol. carm. 12.39> Claudere promeritam defesso corpore uitam.
<pavl. nol. carm. 13.1> Felix, hoc merito quod nomine, nomine et idem
<pavl. nol. carm. 13.2> Qui merito, redit alma dies, qua te sibi summas
<pavl. nol. carm. 13.3> Adsciuit patriam confessum Christus in aulam,
<pavl. nol. carm. 13.4> Tempus adest plenis grates tibi fundere uotis.
<pavl. nol. carm. 13.5> O pater, o domine, indignis licet optime seruis,
<pavl. nol. carm. 13.6> Tandem exoratum est inter tua limina nobis
<pavl. nol. carm. 13.7> Natalem celebrare tuum. tria tempore longo
<pavl. nol. carm. 13.8> Lustra cucurrerunt, ex quo sollemnibus istis
<pavl. nol. carm. 13.9> Coram uota tibi, coram mea corda dicaui.
<pavl. nol. carm. 13.10> Ex illo qui me terraque marique labores
<pavl. nol. carm. 13.11> Distulerint a sede tua procul orbe remoto,
<pavl. nol. carm. 13.12> Nouisti; nam te mihi semper ubique propinquum
<pavl. nol. carm. 13.13> Inter dura uiae uitaeque incerta uocaui.
<pavl. nol. carm. 13.14> Et maria intraui duce te, quia cura pericli
<pavl. nol. carm. 13.15> Cessit amore tui, nec te sine; nam tua sensi
<pavl. nol. carm. 13.16> Praesidia in domino superans maris aspera Christo;
<pavl. nol. carm. 13.17> Semper eo et terris te propter tutus et undis.
<pavl. nol. carm. 13.18> Hunc, precor, aeterna pietate et pace serenum
<pavl. nol. carm. 13.19> Posce tuis, cuius magno stas nomine, Felix.
<pavl. nol. carm. 13.20> Nunc iuuat effusas in gaudia soluere mentes,
<pavl. nol. carm. 13.21> Cara dies tandem quoniam hic praesentibus orta est,
<pavl. nol. carm. 13.22> Semper et externum nobis celebrata per orbem,
<pavl. nol. carm. 13.23> Quae te sacrauit terris et contulit astris.
<pavl. nol. carm. 13.24> Ecce uias uario plebs discolor agmine pingit,
<pavl. nol. carm. 13.25> Vrbes innumeras una miramur in urbe.
<pavl. nol. carm. 13.26> O felix Felice tuo tibi praesule Nola,
<pavl. nol. carm. 13.27> Inclita ciue sacro, caelesti firma patrono
<pavl. nol. carm. 13.28> Postque ipsam titulos Romam sortita secundos,
<pavl. nol. carm. 13.29> Quae prius imperio tantum et uictricibus armis,
<pavl. nol. carm. 13.30> Nunc et apostolicis terrarum est prima sepulchris!
<pavl. nol. carm. 13.31> Sis bonus o felixque tuis dominumque potentem
<pavl. nol. carm. 13.32> Exores, liceat placati munere Christi
<pavl. nol. carm. 13.33> Post pelagi fluctus mundi quoque fluctibus actis
<pavl. nol. carm. 13.34> In statione tua placido consistere portu.
<pavl. nol. carm. 13.35> Hoc bene subductam religaui litore classem,
<pavl. nol. carm. 13.36> In te compositae mihi fixa sit anchora uitae.
<pavl. nol. carm. 14.1> Venit festa dies caelo, celeberrima terris,
<pavl. nol. carm. 14.2> Natalem Felicis agens, qua corpore terris
<pavl. nol. carm. 14.3> Occidit et Christo superis est natus in astris,
<pavl. nol. carm. 14.4> Caelestem nanctus sine sanguine martyr honorem.
<pavl. nol. carm. 14.5> Nam confessor obit poenas non sponte lucratus
<pavl. nol. carm. 14.6> Acceptante deo fidam pro sanguine mentem,
<pavl. nol. carm. 14.7> Qui cordis taciti scrutator ferre paratos
<pavl. nol. carm. 14.8> Aequiperat passis, sat habens interna probasse
<pavl. nol. carm. 14.9> Supplicium carnis iusta pietate remittit;
<pavl. nol. carm. 14.10> Martyrium sine caede placet, si prompta ferendi
<pavl. nol. carm. 14.11> Mensque fidesque deo caleant; passura uoluntas
<pavl. nol. carm. 14.12> Sufficit, et summa est meriti testatio uoti.
<pavl. nol. carm. 14.13> Ergo dies, tanto quae munere condidit alto
<pavl. nol. carm. 14.14> Felicem caelo, sacris sollemnibus ista est,
<pavl. nol. carm. 14.15> Quae post solstitium, quo Christus corpore natus
<pavl. nol. carm. 14.16> Sole nouo gelidae mutauit tempora brumae
<pavl. nol. carm. 14.17> Atque salutiferum praestans mortalibus ortum
<pavl. nol. carm. 14.18> Procedente die secum decrescere noctes
<pavl. nol. carm. 14.19> Iussit, ab hoc quae lux oritur uicesima nobis,
<pavl. nol. carm. 14.20> Sidereum meriti signat Felicis honorem.
<pavl. nol. carm. 14.21> Denique nil impar his, qui fudere cruorem,
<pavl. nol. carm. 14.22> Testibus et titulo simul et uirtute recepti
<pavl. nol. carm. 14.23> Martyris ostendit meritum, cum iure potenti
<pavl. nol. carm. 14.24> Daemonas exercet deuinctaque corpora soluit.
<pavl. nol. carm. 14.25> Nam sibi Felicem caecis incumbere poenis
<pavl. nol. carm. 14.26> Pestiferi proceres tristi clamore fatentur
<pavl. nol. carm. 14.27> Occultasque cruces gemitu testantur aperto,
<pavl. nol. carm. 14.28> Velatumque oculis mortalibus, at manifestum
<pavl. nol. carm. 14.29> Auribus et multo praesentem numine produnt,
<pavl. nol. carm. 14.30> Cum captiua intra deprensi corpora Christum
<pavl. nol. carm. 14.31> In sancto fulgere suo clamantque probantque,
<pavl. nol. carm. 14.32> Membrorum incussu tremuli capitumque rotatu
<pavl. nol. carm. 14.33> Tormentisque suis. sed non sua corpora torquent,
<pavl. nol. carm. 14.34> Clamantes proprios aliena per ora dolores
<pavl. nol. carm. 14.35> Orantum ueniam; latet ultor, poena uidetur.
<pavl. nol. carm. 14.36> Tum si quos grauiore malo uiolentior hostis
<pavl. nol. carm. 14.37> Vinxerit, ista dies diuino numine soluit.
<pavl. nol. carm. 14.38> Cernere nunc passim est sacra purgata medella
<pavl. nol. carm. 14.39> Pectora liminibus sterni, iam mente refectos,
<pavl. nol. carm. 14.40> Gratantes iam uoce sua; concurrit hiantum
<pavl. nol. carm. 14.41> Turba tremens hominum, mixtae inter gaudia cunctis
<pavl. nol. carm. 14.42> Prosiliunt lacrimae, praesens deus omnibus illic
<pavl. nol. carm. 14.43> Creditur; immensi Felix est gloria Christi.
<pavl. nol. carm. 14.44> Alma dies magnis celebratur coetibus, omnes
<pavl. nol. carm. 14.45> Vota dicant sacris rata postibus; omnia gaudent
<pavl. nol. carm. 14.46> Terrarum et caeli, ridere uidetur apertis
<pavl. nol. carm. 14.47> Aethra polis, uernum spirare silentibus aurae
<pavl. nol. carm. 14.48> Flatibus et laetum plaga cingere lactea caelum.
<pavl. nol. carm. 14.49> Nec modus est populis coeuntibus agmine denso
<pavl. nol. carm. 14.50> Nec requies, properant in lucem a nocte diemque
<pavl. nol. carm. 14.51> Expectare piget, uotis auidis mora noctis
<pavl. nol. carm. 14.52> Rumpitur et noctem flammis funalia uincunt,
<pavl. nol. carm. 14.53> Stipatam multis unam iuuat urbibus urbem
<pavl. nol. carm. 14.54> Cernere totque uno compulsa examina uoto.
<pavl. nol. carm. 14.55> Lucani coeunt populi, coit Apula pubes
<pavl. nol. carm. 14.56> Et Calabri et cuncti quos adluit aestus uterque,
<pavl. nol. carm. 14.57> Qui laeua et dextra Latium circumsonat unda;
<pavl. nol. carm. 14.58> Et bis ter denas Campania laeta per urbes
<pavl. nol. carm. 14.59> Ceu propriis gaudet festis, quos moenibus amplis
<pavl. nol. carm. 14.60> Diues habet Capua et quos pulchra Neapolis aut quos
<pavl. nol. carm. 14.61> Gaurus alit, laeta exercent qui Massica quique
<pavl. nol. carm. 14.62> Vfentem Sarnumque bibunt, qui sicca Tanagri
<pavl. nol. carm. 14.63> Quique colunt rigui felicia culta Galaesi,
<pavl. nol. carm. 14.64> Quos Atina potens, quos mater Aricia mittit.
<pavl. nol. carm. 14.65> Ipsaque caelestum sacris procerum monumentis
<pavl. nol. carm. 14.66> Roma Petro Pauloque potens rarescere gaudet
<pavl. nol. carm. 14.67> Huius honore diei(==DI-E.I) portaeque ex ore Capenae
<pavl. nol. carm. 14.68> Milia profundens ad amicae moenia Nolae
<pavl. nol. carm. 14.69> Dimittit duodena decem per milia denso
<pavl. nol. carm. 14.70> Agmine; confertis longe latet Appia turbis.
<pavl. nol. carm. 14.71> Nec minus es(==E+S) alia populis regione profectis
<pavl. nol. carm. 14.72> Aspera montosae carpuntur strata Latinae,
<pavl. nol. carm. 14.73> Quos Praeneste altum, quos fertile pascit Aquinum,
<pavl. nol. carm. 14.74> Quosque suburbanis uetus Ardea mittit ab oris,
<pavl. nol. carm. 14.75> Quique urbem liquere Cales geminamque Teanum,
<pavl. nol. carm. 14.76> Quam grauis Auruncus uel quam colit Apulus asper;
<pavl. nol. carm. 14.77> Huc et oliuifera concurrit turba Venafro,
<pavl. nol. carm. 14.78> Oppida Samnites duri montana relinquunt.
<pavl. nol. carm. 14.79> Vicit iter durum pietas, amor omnia Christi
<pavl. nol. carm. 14.80> Vincit et alma fides animisque locisque rigentes
<pavl. nol. carm. 14.81> Suadet acerba pati, simul aspera ponere corda.
<pavl. nol. carm. 14.82> Vna dies cunctos uocat, una et Nola receptat,
<pavl. nol. carm. 14.83> Toto plena sui spatio spatiosaque cunctis,
<pavl. nol. carm. 14.84> Credas innumeris ut moenia dilatari
<pavl. nol. carm. 14.85> Hospitibus. sic, Nola, adsurgis imagine Romae,
<pavl. nol. carm. 14.86>[Tu quoque post urbem titulos sortita secundos;
<pavl. nol. carm. 14.87> Nam prius imperio tantum et uictricibus armis,
<pavl. nol. carm. 14.88> Nunc et apostolicis terrarum est prima sepulchris].
<pavl. nol. carm. 14.89> Tu quoque perpetuas duplici sub honore coronas,
<pavl. nol. carm. 14.90> Ante sacerdotis, post martyris omne per aeuum
<pavl. nol. carm. 14.91> Felicis complexa tui, gemino bene caelum
<pavl. nol. carm. 14.92> Contingis merito diuini mater amici.
<pavl. nol. carm. 14.93> Te prius alma pio celebrans altaria cultu
<pavl. nol. carm. 14.94> Presbyter instituit placido et moderamine rexit.
<pavl. nol. carm. 14.95> Nunc quoque perpetuo decorat te nomine Felix.
<pavl. nol. carm. 14.96> Namque tuo meritum in gremio sacratus honorem
<pavl. nol. carm. 14.97> Ducit odorifero pia conditus ossa sepulchro.
<pavl. nol. carm. 14.98> Aurea nunc niueis ornantur limina uelis,
<pavl. nol. carm. 14.99> Clara coronantur densis altaria lychnis,
<pavl. nol. carm. 14.100> Lumina ceratis adolentur odora papyris,
<pavl. nol. carm. 14.101> Nocte dieque micant. sic nox splendore diei
<pavl. nol. carm. 14.102> Fulget et ipsa dies caelesti illustris honore
<pavl. nol. carm. 14.103> Plus nitet innumeris lucem geminata lucernis.
<pavl. nol. carm. 14.104> Nos quoque felices, quibus istum cernere coram
<pavl. nol. carm. 14.105> Et celebrare diem datur et spectare patroni
<pavl. nol. carm. 14.106> Praemia praestantique suis tam grandia Christo
<pavl. nol. carm. 14.107> Gratari et laetos inter gaudere tumultus.
<pavl. nol. carm. 14.108> Ferte deo, pueri, laudem, pia soluite uota
<pavl. nol. carm. 14.109> Et pariter castis date carmina festa choreis,
<pavl. nol. carm. 14.110> Spargite flore solum, praetexite limina sertis.
<pavl. nol. carm. 14.111> Purpureum uer spiret hiems, sit floreus annus
<pavl. nol. carm. 14.112> Ante diem, sancto cedat natura diei.
<pavl. nol. carm. 14.113> Martyris ad tumulum debes, et terra, coronas.
<pavl. nol. carm. 14.114> Ast illum superi sacra gloria liminis ambit
<pavl. nol. carm. 14.115> Florentem gemina belli pacisque corona.
<pavl. nol. carm. 14.116> Hunc, precor, aeterna nobis cum pace serenum
<pavl. nol. carm. 14.117> Posce diem, hoc iterum liceat gaudere reuerso
<pavl. nol. carm. 14.118> Annuaque hic et uota tuis et carmina festis
<pavl. nol. carm. 14.119> Reddere placati tranquillo numine Christi.
<pavl. nol. carm. 14.120> Hic amor, hic labor est nobis; haec uota tuorum
<pavl. nol. carm. 14.121> Suscipe commendaque deo, ut cum sedula cura
<pavl. nol. carm. 14.122> Seruitium nostrum longo tibi penderit aeuo,
<pavl. nol. carm. 14.123> Tunc demum placitos pietate laboris alumnos
<pavl. nol. carm. 14.124> Absoluas mittente manu, positasque tuorum
<pavl. nol. carm. 14.125> Ante tuos uultus animas uectare paterno
<pavl. nol. carm. 14.126> Ne renuas gremio domini fulgentis ad ora,
<pavl. nol. carm. 14.127> Quem bonitate pium sed maiestate tremendum
<pavl. nol. carm. 14.128> Exora, ut precibus lenis meritisque redonet
<pavl. nol. carm. 14.129> Debita nostra tuis. cum tu quoque, magna piorum
<pavl. nol. carm. 14.130> Portio, regnantem, Felix, comitaberis agnum,
<pavl. nol. carm. 14.131> Posce ouium grege nos statui, ut sententia summi
<pavl. nol. carm. 14.132> Iudicis hoc quoque nos iterum tibi munere donet,
<pavl. nol. carm. 14.133> Ne male gratatis laeuos adiudicet haedis
<pavl. nol. carm. 14.134> Et potius dextre positos in parte piorum
<pavl. nol. carm. 14.135> Munifico pecori laudatisque aggreget agnis.
<pavl. nol. carm. 15.1> Annua uota mihi remeant, simul annua linguae 
<pavl. nol. carm. 15.2> Debita, natalis tuus, o clarissime Christo 
<pavl. nol. carm. 15.3> Felix, natali proprio mihi carior, in quo 
<pavl. nol. carm. 15.4> Quamlibet innumeris sint gaudia publica turbis, 
<pavl. nol. carm. 15.5> Est aliquid speciale tuis, quod nos tibi Christus 
<pavl. nol. carm. 15.6> Esse dedit, uiles caro largitus amico, 
<pavl. nol. carm. 15.7> Non quia tu dignus famulis tam uilibus esses, 
<pavl. nol. carm. 15.8> Aeternis dignante deo comes ire triumphis, 
<pavl. nol. carm. 15.9> Sed quia nos inopes aequi indiguosque salutis 
<pavl. nol. carm. 15.10> Sic uoluit(==VOLUIT) ditare pater bonus, ut male dites 
<pavl. nol. carm. 15.11> Criminibus uersa in melius uice diuitiarum 
<pavl. nol. carm. 15.12> Pro cunctis opibus cunctisque affectibus et pro 
<pavl. nol. carm. 15.13> Nobilibus titulis et honoribus omnia uanis 
<pavl. nol. carm. 15.14> Felicem caperemus opes patriamque domumque. 
<pavl. nol. carm. 15.15> Tu pater et patria et domus et substantia nobis, 
<pavl. nol. carm. 15.16> In gremium translata tuum cunabula nostra, 
<pavl. nol. carm. 15.17> Et tuus est nobis nido sinus, hoc bene foti 
<pavl. nol. carm. 15.18> Crescimus inque aliam mutantes corpora formam 
<pavl. nol. carm. 15.19> Terrena exuimur stirpe et subeuntibus alis 
<pavl. nol. carm. 15.20> Vertimur in uolucres diuini semine uerbi. 
<pavl. nol. carm. 15.21> Te releuante iugum Christi leue noscimus, in te 
<pavl. nol. carm. 15.22> Blandus et indignis et dulcis Christus amaris. 
<pavl. nol. carm. 15.23> Ista dies ergo et nobis sollemnis habenda, 
<pavl. nol. carm. 15.24> Quae tibi natalis, quia te mala nostra abolente 
<pavl. nol. carm. 15.25> Occidimus mundo, nascamur ut in bona Christo. 
<pavl. nol. carm. 15.26> Surge igitur, cithara, et totis intendere fibris, 
<pavl. nol. carm. 15.27> Excita uis animae; tacito mea uiscera cantu, 
<pavl. nol. carm. 15.28> Non tacita cordis testudine dentibus ictis 
<pavl. nol. carm. 15.29> Pulset amor, linguae plectro lyra personet oris. 
<pavl. nol. carm. 15.30> Non ego Castalidas, uatum phantasmata, Musas 
<pavl. nol. carm. 15.31> Nec surdum Aonia Phoebum de rupe ciebo; 
<pavl. nol. carm. 15.32> Carminis incentor Christus mihi, munere Christi 
<pavl. nol. carm. 15.33> Audeo peccator sanctum et caelestia fari. 
<pavl. nol. carm. 15.34> Nec tibi difficile, omnipotens, mea soluere doctis 
<pavl. nol. carm. 15.35> Ora modis, qui muta loqui, fluere arida, solui 
<pavl. nol. carm. 15.36> Dura iubes tu namque asinam reboare loquendo 
<pavl. nol. carm. 15.37> Perfectamque tibi lactantes condere laudem 
<pavl. nol. carm. 15.38> Fecisti et solidam soluisti in flumina rupem 
<pavl. nol. carm. 15.39> Et terram sine aqua subitis manare fluentis 
<pavl. nol. carm. 15.40> Iussisti, deserta rigans in spem populorum, 
<pavl. nol. carm. 15.41> In quorum arentes animas pia gratia fluxit, 
<pavl. nol. carm. 15.42> Quos Christus uiuo manans petra fonte refecit. 
<pavl. nol. carm. 15.43> Vnde ego, pars hominum minima, isto munere fretus 
<pavl. nol. carm. 15.44> Roris, Christe, tui uiuos precor aridus haustus. 
<pavl. nol. carm. 15.45> Da uerbum de fonte tuo, tua non queo fari 
<pavl. nol. carm. 15.46> Te sine; namque tui laus martyris et tua laus est, 
<pavl. nol. carm. 15.47> Qui facis omnipotens homines diuina ualere 
<pavl. nol. carm. 15.48> Fortiaque infirmis superas de carne triumphans, 
<pavl. nol. carm. 15.49> Aerios proceres uincens in corpore nostro. 
<pavl. nol. carm. 15.50> Quare ades, ut duce te repetens ab origine pergam 
<pavl. nol. carm. 15.51> Felicem narrare tuum, cui nobile ductum 
<pavl. nol. carm. 15.52> Ex Oriente genus; nec enim magis altera tellus 
<pavl. nol. carm. 15.53> Felicis patriam decuit quam quae patriarchas 
<pavl. nol. carm. 15.54> Quaeque pios tulerat, Christi sacra uasa, prophetas, 
<pavl. nol. carm. 15.55> Vnde et apostolicis fundens sua flumina linguis 
<pavl. nol. carm. 15.56> Totum euangelii sonus emanauit in orbem. 
<pavl. nol. carm. 15.57> Debitus inde deo Felix, genitore profecto 
<pavl. nol. carm. 15.58> Italiam necdum genitus, tamen in patre uenit, 
<pavl. nol. carm. 15.59> Ciuis ut affectu nostris oreretur in oris 
<pavl. nol. carm. 15.60> Nec cuiquam natum nisi nobis se meminisset. 
<pavl. nol. carm. 15.61> Sic pater Abraham domini praecepta secutus 
<pavl. nol. carm. 15.62> Mutauit patrias externo cespite terras 
<pavl. nol. carm. 15.63> Deposuitque sacrum Chananaeis semen in aruis; 
<pavl. nol. carm. 15.64> Vnde peregrinas abeunte propagine terras 
<pavl. nol. carm. 15.65> Mystica Felicem nobis transmisit origo, 
<pavl. nol. carm. 15.66> Quem perfecta fides illa radice profectum 
<pavl. nol. carm. 15.67> Prodidit, ut nobis esset pia uena fidei. 
<pavl. nol. carm. 15.68> Felix nunc etiam posita cum carne quiescit, 
<pavl. nol. carm. 15.69> Spiritus in Christo uiuens, operantibus altae 
<pavl. nol. carm. 15.70> Virtutis meritis Abrahae semine mutat 
<pavl. nol. carm. 15.71> Duritiam lapidum, quos suscitat in bona uitae. 
<pavl. nol. carm. 15.72> Hac igitur genitore Syro generatus in urbe 
<pavl. nol. carm. 15.73> Dilectam coluit patriae sub imagine Nolam 
<pavl. nol. carm. 15.74> Sede beans placita multoque relictus in auro 
<pavl. nol. carm. 15.75> Diues opum uiguit quamuis non unicus heres. 
<pavl. nol. carm. 15.76> Hermia cum fratre sui cognomine patris 
<pavl. nol. carm. 15.77> Terrenas diuisit opes, caelestia solus 
<pavl. nol. carm. 15.78> Obtinuit Felix; geminos sententia discors 
<pavl. nol. carm. 15.79> Diuisit fratres: Hermiam mundus abegit, 
<pavl. nol. carm. 15.80> Felicem Christus sibi sustulit; ille caduca 
<pavl. nol. carm. 15.81> Maluit, hic solida; praesentibus ille cohaesit, 
<pavl. nol. carm. 15.82> Iste solum caelo uertit, patrimonia regnis; 
<pavl. nol. carm. 15.83> Ille heres tantum proprii patris, iste coheres 
<pavl. nol. carm. 15.84> Christi. sed quis tam uariam miretur ab uno 
<pavl. nol. carm. 15.85> Sanguine progeniem, ueterum inter sancta parentum 
<pavl. nol. carm. 15.86> Pignora qui relegat, populorum stirpe duorum 
<pavl. nol. carm. 15.87> Fecundam pugnas uteri doluisse Rebeccam 
<pavl. nol. carm. 15.88> Conquestamque deo grauidi luctamina uentris? 
<pavl. nol. carm. 15.89> Cum iam tunc fremeret sanctae intra uiscera matris 
<pavl. nol. carm. 15.90> Quae nunc intra uterum mundi discordia saeuit, 
<pavl. nol. carm. 15.91> Hispida Iudaeis hirti sectantibus Esau(==ESA.U) 
<pavl. nol. carm. 15.92> Perfidiae, addictis populo seruire minori, 
<pavl. nol. carm. 15.93> At nobis leuem per lenia pacis Iacob(==IACOB), 
<pavl. nol. carm. 15.94> Qua uia lucis agit, meliore sequentibus ortu. 
<pavl. nol. carm. 15.95> Ergo pari dispar fratrum de sanguine sanguis 
<pavl. nol. carm. 15.96> Hermias uelut asper Edom terrena secutus 
<pavl. nol. carm. 15.97> Squaluit in uacua captiuus imagine mundi 
<pavl. nol. carm. 15.98> Duraque Idumaei praelegit iura parentis, 
<pavl. nol. carm. 15.99> In gladio uiuens proprio uanaeque laborem 
<pavl. nol. carm. 15.100> Militiae sterilem tolerans, qua Caesaris armis 
<pavl. nol. carm. 15.101> Succubuit, priuatus agens ad munia Christi. 
<pavl. nol. carm. 15.102> At meus aeterni satus arma capessere regis 
<pavl. nol. carm. 15.103> In patris Israel migrauit nomina Felix 
<pavl. nol. carm. 15.104> Seseque a puero pia mens caelestibus edens 
<pavl. nol. carm. 15.105> Instituit seruire deo; nec gratia pauper 
<pavl. nol. carm. 15.106> Adfuit, et quantum sitiebat corde capaci 
<pavl. nol. carm. 15.107> Lucis hians animus, tam largiter influa traxit 
<pavl. nol. carm. 15.108> Dona dei. primis lector seruiuit in annis. 
<pavl. nol. carm. 15.109> Inde gradum cepit, cui munus uoce fideli 
<pavl. nol. carm. 15.110> Adiurare malos et sacris pellere uerbis. 
<pavl. nol. carm. 15.111> Quod quia perspicua meriti uirtute gerebat, 
<pavl. nol. carm. 15.112> Iure sacerdotis ueneranda insignia nanctus, 
<pavl. nol. carm. 15.113> Mente loco digna meritum decorauit honorem. 
<pavl. nol. carm. 15.114> Sed ne sola sacrum caput infula comeret illi, 
<pavl. nol. carm. 15.115> Extitit et potior geminandae causa coronae, 
<pavl. nol. carm. 15.116> Dira profanorum rabies exorta furorum, 
<pavl. nol. carm. 15.117> Cum pia sacrilego quateretur eclesia bello 
<pavl. nol. carm. 15.118> Praecipueque illos populo deposceret omni 
<pavl. nol. carm. 15.119> Impietas, quorum pietas insignior esset. 
<pavl. nol. carm. 15.120> Tunc senior sanctis Nolanam legibus urbem 
<pavl. nol. carm. 15.121> Maximus et placido formabat episcopus ore, 
<pavl. nol. carm. 15.122> Presbytero Felice potens, quem mente paterna 
<pavl. nol. carm. 15.123> Complexus ueluti natum sedisque uouebat 
<pavl. nol. carm. 15.124> Heredem; subita sed tempestate fugatus 
<pavl. nol. carm. 15.125> Non cedente fide petiit deserta locorum. 
<pavl. nol. carm. 15.126> Tunc magis atque magis quaesito antistite Felix 
<pavl. nol. carm. 15.127> Claruit oppositus gladiis solusque fidei 
<pavl. nol. carm. 15.128> Inuidia effectus, nec spectabatur honore; 
<pavl. nol. carm. 15.129> Maior honore fides, quia tantum causa fidei. 
<pavl. nol. carm. 15.130> Tunc petitur, sua cum draco liuidus excitat arma, 
<pavl. nol. carm. 15.131> Proruere id cupiens quo surgimus et cadit ipse. 
<pavl. nol. carm. 15.132> Ergo truces poenas fugiente antistite solus 
<pavl. nol. carm. 15.133> Vel primus de plebe quasi de corpore uertex 
<pavl. nol. carm. 15.134> Competitur Felix. hunc omnes uincere certant 
<pavl. nol. carm. 15.135> Et quasi praecelsam obsessis in moenibus arcem 
<pavl. nol. carm. 15.136> Facta mole petunt, cuius munimine uicto 
<pavl. nol. carm. 15.137> Cetera iam facili cadat urbs prostrata ruina. 
<pavl. nol. carm. 15.138> O digna infidis dementia! creditur uno 
<pavl. nol. carm. 15.139> Extinguenda fides, totus quam credidit orbis. 
<pavl. nol. carm. 15.140> Heu, misera impietas, infernis caeca tenebris 
<pavl. nol. carm. 15.141> Quo ruis? in quem tela moues? an credis in uno 
<pavl. nol. carm. 15.142> Mortali constare deum? et, si corpora soluas, 
<pavl. nol. carm. 15.143> Vim simul et mentem diuinam posse aboleri? 
<pavl. nol. carm. 15.144> Quae mundi per membra meat, qua nasceris ipse 
<pavl. nol. carm. 15.145> Indignusque aleris, cuius de numine pendet 
<pavl. nol. carm. 15.146> Vincere uel uinci, cuius uirtute uel unus 
<pavl. nol. carm. 15.147> Fortior innumeris, pietate armatus inermi 
<pavl. nol. carm. 15.148> Armatos ferro, sed inermes pectora Christo 
<pavl. nol. carm. 15.149> Prosternit superante fide, quae conscia ueri 
<pavl. nol. carm. 15.150> Caelestis uitam praesenti morte futuram 
<pavl. nol. carm. 15.151> Comparat et uicto uictricem corpore mentem 
<pavl. nol. carm. 15.152> Laeta deo referens gaudentibus inuehit astris. 
<pavl. nol. carm. 15.153> Quid iuuat ergo pium tanta quod mole furoris 
<pavl. nol. carm. 15.154> Felicem, uesane, petis? manet intus operto 
<pavl. nol. carm. 15.155> Mens inuicta deo; nec iam tibi sola resistit 
<pavl. nol. carm. 15.156> Terreni natura hominis; deus ipse repugnat 
<pavl. nol. carm. 15.157> Quem petis, atque tuis, serpens antique, uenenis 
<pavl. nol. carm. 15.158> Ipse offert se per famulorum corpora Christus 
<pavl. nol. carm. 15.159> Teque tuis nectens laqueis in caede suorum 
<pavl. nol. carm. 15.160> Sternit, per mortis speciem de morte triumphans. 
<pavl. nol. carm. 15.161> Sed fera corda suus stimulis furialibus error 
<pavl. nol. carm. 15.162> Sanguinea flagrare siti sanctumque cruorem 
<pavl. nol. carm. 15.163> Vrgebat ueluti sceleris deposcere palmam. 
<pavl. nol. carm. 15.164> Ergo ubi sacrilegos excepit Nola furores 
<pavl. nol. carm. 15.165> Intentosque piis expauit ciuibus enses, 
<pavl. nol. carm. 15.166> Quaeritur excussa Felix uenerandus in urbe. 
<pavl. nol. carm. 15.167> Nec refugit celso iam spirans sidera flatu 
<pavl. nol. carm. 15.168> Et tacitis acuens stimulis in proelia mentem, 
<pavl. nol. carm. 15.169> Impauidus trepidum seruabat pastor ouile, 
<pavl. nol. carm. 15.170> Exemplo domini promptus dare pro grege uitam. 
<pavl. nol. carm. 15.171> Ergo alacer saeuos perstat quasi murus in hostes 
<pavl. nol. carm. 15.172> Et canis florente fide reuirescit in annis, 
<pavl. nol. carm. 15.173> Totus in astra animo, Christi memor, immemor aeui, 
<pavl. nol. carm. 15.174> Corde deum gestans et plenus pectora Christo. 
<pavl. nol. carm. 15.175> Nec iam se capit ipse, sacer maiorque uideri 
<pavl. nol. carm. 15.176> Sidereumque oculis et honorem fulgere uultu. 
<pavl. nol. carm. 15.177> Ilicet arripitur gaudens saeuisque furentum 
<pavl. nol. carm. 15.178> Protrahitur manibus, sed, qui mos hostis iniqui, 
<pavl. nol. carm. 15.179> Cui potior labor est animas quam corpora nostra 
<pavl. nol. carm. 15.180> Perdere, dilatum gladio terroribus ante 
<pavl. nol. carm. 15.181> Temptat et in mortem surgit gradibus poenarum. 
<pavl. nol. carm. 15.182> Primus supplicii de carcere texitur ordo. 
<pavl. nol. carm. 15.183> Ferrea iunguntur tenebrosis uincula claustris; 
<pavl. nol. carm. 15.184> Stat manibus colloque chalybs neruoque rigescunt 
<pavl. nol. carm. 15.185> Diducente pedes; sternuntur fragmina testae, 
<pavl. nol. carm. 15.186> Arceat ut somnum poenalis acumine lectus. 
<pavl. nol. carm. 15.187> Nec requie tamen est uacuus nec luminis expers 
<pavl. nol. carm. 15.188> Confessor, cui iam sociatus in omnia Christus 
<pavl. nol. carm. 15.189> Compatitur, uirides grauior cui poena coronas 
<pavl. nol. carm. 15.190> Multiplicat, spatiante polum qui mente peragrat. 
<pavl. nol. carm. 15.191> Seque ipsum, uincto quamuis in corpore, liber 
<pavl. nol. carm. 15.192> Spiritus anteuolat summi in penetralia Christi 
<pavl. nol. carm. 15.193> Praemeditante anima certis sua praemia uotis. 
<pavl. nol. carm. 15.194> Ergo beata sacris Felicem passio poenis 
<pavl. nol. carm. 15.195> Vrgebat grauibus uinclis et carcere caeco, 
<pavl. nol. carm. 15.196> Quantasque ex homine induerat caro subdita poenas, 
<pavl. nol. carm. 15.197> Tantas a Christo recipit patientia palmas. 
<pavl. nol. carm. 15.198> Maximus interea solis in montibus aeger, 
<pavl. nol. carm. 15.199> Contentus fugisse manus feraliaque ora 
<pavl. nol. carm. 15.200> Carnificum, diuersa at non leuiore ferebat 
<pavl. nol. carm. 15.201> Martyrium cruce, quam si ferro colla dedisset 
<pavl. nol. carm. 15.202> Membraque tormentis aut ignibus; acrior illum 
<pavl. nol. carm. 15.203> Cura sui gregis urit et afficit; uritur igne 
<pavl. nol. carm. 15.204> Frigoris et gelido caeli de rore rigescit, 
<pavl. nol. carm. 15.205> Panis inops tectique simul, noctemque diemque 
<pavl. nol. carm. 15.206> Peruigil, intenta iungit prece tempus utrumque, 
<pavl. nol. carm. 15.207> Dumosa prostratus humo compungitur artus 
<pavl. nol. carm. 15.208> Sentibus et mentem curis, intusque forisque 
<pavl. nol. carm. 15.209> Dimicat et ruris spinas in corpore perfert, 
<pavl. nol. carm. 15.210> Tristitiae patitur spinas in pectore maesto. 
<pavl. nol. carm. 15.211> Duris dura tegens cruciatu mentis acerbo 
<pavl. nol. carm. 15.212> Membrorum tormenta leuat, sensumque doloris 
<pavl. nol. carm. 15.213> Corporei excludit mentis dolor. attamen aegra 
<pavl. nol. carm. 15.214> Materies terrae, licet inconcussa maneret 
<pavl. nol. carm. 15.215> Vis animae spernente fide labentia carnis, 
<pavl. nol. carm. 15.216> Victa hieme atque fame duroque attrita cubili 
<pavl. nol. carm. 15.217> Deficiente suam linquebat corpore mentem, 
<pavl. nol. carm. 15.218> Altius et uacuis fessi senis hausta medullis 
<pavl. nol. carm. 15.219> Frigora pellebant glaciato sanguine uitam. 
<pavl. nol. carm. 15.220> Mota patris summi pietas antistite tanto 
<pavl. nol. carm. 15.221> Non tulit obscuro consumi funere corpus. 
<pavl. nol. carm. 15.222> Quamquam et ut Elian istum quoque pascere posset, 
<pavl. nol. carm. 15.223> Esciferas uolucres ieiuna per auia mittens, 
<pavl. nol. carm. 15.224> Posset et ut Mosen secreta operire sepulchro; 
<pavl. nol. carm. 15.225> Sed soli hoc dederat deus uni munus amico 
<pavl. nol. carm. 15.226> Arcana tellure tegi, quia iure decebat 
<pavl. nol. carm. 15.227> Tantus honos illud corpus, quod comminus ore 
<pavl. nol. carm. 15.228> Fulserat et sermone dei, ut mortalia functus 
<pavl. nol. carm. 15.229> Iura deo tantum frueretur teste sepulchri. 
<pavl. nol. carm. 15.230> Ergo sacerdotem confessoremque sereno 
<pavl. nol. carm. 15.231> Lumine respiciens tacitis tabescere siluis 
<pavl. nol. carm. 15.232> Non tulit ulterius mitis pater, et quia digno 
<pavl. nol. carm. 15.233> Condignum comitem meritis sociare parabat, 
<pavl. nol. carm. 15.234> Felicem numero de carceris eligit omni, 
<pavl. nol. carm. 15.235> Cuius id adponat meritis opus, ut senis almi 
<pavl. nol. carm. 15.236> Membra leuet reuocetque animam reuehatque refotum 
<pavl. nol. carm. 15.237> Attonitisque ouibus cari solacia reddat 
<pavl. nol. carm. 15.238> Pastoris. uenit ergo micans iam nocte silenti 
<pavl. nol. carm. 15.239> Angelus et tota uinctorum in plebe reorum 
<pavl. nol. carm. 15.240> Felicem solum, pietas cui sancta reatum 
<pavl. nol. carm. 15.241> Fecerat, alloquitur; fugit atri carceris horror. 
<pavl. nol. carm. 15.242> Voce simul sacri Felix et luce ministri 
<pavl. nol. carm. 15.243> Excussus tremit et uerbum trahit aure fideli. 
<pavl. nol. carm. 15.244> Ac primum, ueluti ludentis imagine somni 
<pavl. nol. carm. 15.245> Accipiat mandata dei, stupet anxius et se 
<pavl. nol. carm. 15.246> Causatur non posse sequi prohibente catena 
<pavl. nol. carm. 15.247> Insuper et claustro simul et custode teneri 
<pavl. nol. carm. 15.248> Carceris obsessi. sed uox diuina morantem 
<pavl. nol. carm. 15.249> Increpitans iubet excussis assurgere uinclis. 
<pavl. nol. carm. 15.250> Et subito ut molles manibus fluxere catenae, 
<pavl. nol. carm. 15.251> Sponte iugo ceruix ferrato exuta leuatur 
<pavl. nol. carm. 15.252> Prosiliuntque pedes laxato caudice nerui. 
<pavl. nol. carm. 15.253> Mira fides! saluis reserato carcere claustris 
<pavl. nol. carm. 15.254> Sopito custode fores interritus exit, 
<pavl. nol. carm. 15.255> Perque ipsos uia fit, per quos uia clauditur; ibat 
<pavl. nol. carm. 15.256> Angelus et tacitae per amica silentia noctis 
<pavl. nol. carm. 15.257> Lux et iter Felicis erat. nonne unus in omni 
<pavl. nol. carm. 15.258> Christus adest sancto? sicut uiget omnibus idem 
<pavl. nol. carm. 15.259> Spiritus in Christo genitis, sic ipsa piorum 
<pavl. nol. carm. 15.260> Gratia concordat. ueterem remeare recenti 
<pavl. nol. carm. 15.261> Historia uideo speciem, qua iussus abire 
<pavl. nol. carm. 15.262> Bisseno sublimis in agmine discipulorum 
<pavl. nol. carm. 15.263> Petrus sponte sua uinclis labentibus eque 
<pavl. nol. carm. 15.264> Carcere processit clauso, qua praeuius illum 
<pavl. nol. carm. 15.265> Angelus Herodi praedam furatus agebat. 
<pavl. nol. carm. 15.266> Meus educente deo geminata per atra 
<pavl. nol. carm. 15.267> Carceris et noctis reliquis obscura sed uni 
<pavl. nol. carm. 15.268> Inlustrata sibi Felix impune per ipsos 
<pavl. nol. carm. 15.269> Custodes constante premens uestigia passu 
<pavl. nol. carm. 15.270> Callibus ignotis directus iussa petebat. 
<pavl. nol. carm. 15.271> Et postquam emensus secretos auia saltus 
<pavl. nol. carm. 15.272> Rura locum fessi senis inuenit, aegra trahentem 
<pavl. nol. carm. 15.273> Iam tenui cernit maestus suspiria flatu. 
<pavl. nol. carm. 15.274> Et primo ut cari cognouit membra parentis, 
<pavl. nol. carm. 15.275> Fusus in amplexum dat uultibus oscula notis 
<pavl. nol. carm. 15.276> Et temptat gelidis reuocare fouendo calorem 
<pavl. nol. carm. 15.277> Artubus et crebris afflatibus oris anheli 
<pavl. nol. carm. 15.278> Reddere uiuentes tepefacto corpore sensus. 
<pavl. nol. carm. 15.279> Sed neque clamatu est neque pulsu mobile corpus 
<pavl. nol. carm. 15.280> Iam simile exanimo, modicus tamen ultima uitae 
<pavl. nol. carm. 15.281> Flatus et internae prodit trepidatio fibrae. 
<pavl. nol. carm. 15.282> Anxius intuitu tali pia pectora Felix, 
<pavl. nol. carm. 15.283> Distrahit exsangues artus et lurida cernens 
<pavl. nol. carm. 15.284> Ora fame nec habens quicquam, quo rebus egenis 
<pavl. nol. carm. 15.285> Ferret opem, non igne procul neque comminus esca, 
<pavl. nol. carm. 15.286> Vt dape tabentem recrearet et igne rigentem. 
<pavl. nol. carm. 15.287> Quaerenti et multa Christum prece conuenienti, 
<pavl. nol. carm. 15.288> Quanam ope quaue uia iussum complere ualeret 
<pavl. nol. carm. 15.289> Seruitium, subitam omnipotens de sentibus uuam 
<pavl. nol. carm. 15.290> Edidit et capiti iussit pendere propinquam, 
<pavl. nol. carm. 15.291> Vt facile attiguo posset decerpere ramo 
<pavl. nol. carm. 15.292> Natum sponte cibum. diuinitus ergo refectus 
<pavl. nol. carm. 15.293> Mente pia oblato laetatur munere Felix 
<pavl. nol. carm. 15.294> Demessumque manu morientis ad ora racemum 
<pavl. nol. carm. 15.295> Admouet, et quoniam strictis iam dentibus ille 
<pavl. nol. carm. 15.296> Et sentire negat dulces et sumere uictus, 
<pavl. nol. carm. 15.297> Exprimit umentes acinos sucumque liquentem 
<pavl. nol. carm. 15.298> Instillat, digito diducens arida labra, 
<pavl. nol. carm. 15.299> Donec et aspirante deo conatibus aegris 
<pavl. nol. carm. 15.300> Et luctante manu rigidos paulisper hiatus 
<pavl. nol. carm. 15.301> Laxauit tenuemque aditum dedit oris aperti, 
<pavl. nol. carm. 15.302> Quo rorem exiguum resoluta infunderet uua. 
<pavl. nol. carm. 15.303> Hinc animae sensus, calor ossibus atque oculis lux 
<pavl. nol. carm. 15.304> Vitaque tota redit, quaeque haeserat obsita siccis 
<pavl. nol. carm. 15.305> Faucibus exercet solitas iam lingua loquellas, 
<pavl. nol. carm. 15.306> Postquam uocis iter patefecit lubricus umor. 
<pavl. nol. carm. 15.307> Ergo reuiuiscens notissima comminus ora, 
<pavl. nol. carm. 15.308> Felicis uidet ora sui amplexusque uicissim 
<pavl. nol. carm. 15.309> Conqueritur tardum: nam te promiserat, inquit, 
<pavl. nol. carm. 15.310> Adfore iamdudum dominus mihi, pars mea Felix; 
<pavl. nol. carm. 15.311> Praecipuum, Felix, pignus mihi, quae rogo tantae 
<pavl. nol. carm. 15.312> Aut ubi te tenuere morae? si corpore cessi 
<pavl. nol. carm. 15.313> Ad tempus fragili, solido tamen esse fidelis 
<pavl. nol. carm. 15.314> Pectore duraui. docet et locus et status ipse, 
<pavl. nol. carm. 15.315> In quo me cernis uitae istius ima trahentem, 
<pavl. nol. carm. 15.316> Non mortis fugisse metu Christoque meam me 
<pavl. nol. carm. 15.317> Praeposuisse animam; fugi non lucis amore, 
<pavl. nol. carm. 15.318> Sed fragile hoc metuens infirmi corporis; atquin 
<pavl. nol. carm. 15.319> Tecta petens alia uixissem tutus in urbe, 
<pavl. nol. carm. 15.320> Si mihi uile fides et carum haec uita fuisset. 
<pavl. nol. carm. 15.321> Ignotos montes desertaque nuda petiui, 
<pavl. nol. carm. 15.322> In gremio domini dulcis mea colla reponens, 
<pavl. nol. carm. 15.323> Ipso ut deficerem teste aut ut pascerer ipso. 
<pavl. nol. carm. 15.324> Nec frustra, ecce uides, fuit haec fiducia nobis; 
<pavl. nol. carm. 15.325> Adfuit omnipotens et te mihi mittere legit, 
<pavl. nol. carm. 15.326> Per quem dona mihi sua redderet; utere, fili, 
<pavl. nol. carm. 15.327> Praeceptis pietatis opus mandantibus et me 
<pavl. nol. carm. 15.328> Suscipiens humeris commune ad ouile reporta. 
<pavl. nol. carm. 15.329> Impiger optato gauisus munere Felix 
<pavl. nol. carm. 15.330> Carum onus ut Christi pondus leue sumit et adfert 
<pavl. nol. carm. 15.331> Tam uolucer cursu, tamquam magis ipse feratur 
<pavl. nol. carm. 15.332> Nec ferat, et uere Christus fert ipse ferentem 
<pavl. nol. carm. 15.333> Et pedibus pietate citis deus addidit alas. 
<pavl. nol. carm. 15.334> Nocte eadem pariter tot munera percipit unus 
<pavl. nol. carm. 15.335> Et simul exequitur Felix; sua rumpere iussus 
<pavl. nol. carm. 15.336> Vincla sacerdotem reficit reuehitque refectum 
<pavl. nol. carm. 15.337> Deponitque sui tutum sub culmine tecti, 
<pavl. nol. carm. 15.338> Vnica quod seruabat anus; tam celsus et isto 
<pavl. nol. carm. 15.339> Maximus extabat merito confessor, ut illi 
<pavl. nol. carm. 15.340> Orba domus summa et census anus una maneret. 
<pavl. nol. carm. 15.341> Pulsatis foribus Felix hanc excitat; illa 
<pavl. nol. carm. 15.342> Ad primos stupefacta sonos, uix nota renoscit 
<pavl. nol. carm. 15.343> Alloquia et dominum tectis assumit apertis, 
<pavl. nol. carm. 15.344> Voce graduque tremens quatiente timore senectam. 
<pavl. nol. carm. 15.345> Cui Felix: cape depositum hoc quod conscia mecum 
<pavl. nol. carm. 15.346> Sidera noctis et angelicae sub principe Christo 
<pavl. nol. carm. 15.347> Me tradente manus tradunt tibi; sume fideli 
<pavl. nol. carm. 15.348> Hanc domini gemmam gremio, quam tempore summo 
<pavl. nol. carm. 15.349> Incolumem nobis domino sub iudice reddas, 
<pavl. nol. carm. 15.350> Quo nunc teste capis. subit istis Maximus orsis 
<pavl. nol. carm. 15.351> Felicemque suum reuocans: cape tu quoque, dixit, 
<pavl. nol. carm. 15.352> Muneris, o mi nate, uicem, quam me tibi iussit 
<pavl. nol. carm. 15.353> Reddere compositum, qui te mihi iussit adesse 
<pavl. nol. carm. 15.354> Deposito. tum deinde sacram Felicis amati 
<pavl. nol. carm. 15.355> Imponit capiti dextram, simul omnia Christi 
<pavl. nol. carm. 15.356> Dona petens, uelut ille patrum uenerabilis Isac 
<pavl. nol. carm. 15.357> Rore poli natum et terrae benedixit opimo; 
<pavl. nol. carm. 15.358> Felicem Christo sic Maximus ore paterno 
<pavl. nol. carm. 15.359> Ore et apostolico benedicens et locupletans, 
<pavl. nol. carm. 15.360> Immarcescibilis redimiuit honore coronae 
<pavl. nol. carm. 15.361> Perpetuisque opibus, quas et modo cernimus, auxit. 
<pavl. nol. carm. 16.1> Tempora temporibus subeunt, abit et uenit aetas; 
<pavl. nol. carm. 16.2> Cuncta dies trudendo diem fugit et rotat orbem; 
<pavl. nol. carm. 16.3> Omnia praetereunt, sanctorum gloria durat 
<pavl. nol. carm. 16.4> In Christo, qui cuncta nouat, dum permanet ipse. 
<pavl. nol. carm. 16.5> Tandem igitur, reuoluta dies, mihi nascere, toto 
<pavl. nol. carm. 16.6> Exoptata dies anno, quae dulcia festa 
<pavl. nol. carm. 16.7> Et mea uota nouas, quae me sollemnia poscis 
<pavl. nol. carm. 16.8> Munera natalem referens, quo milia gaudent 
<pavl. nol. carm. 16.9> Innumeri populi, quo me specialia tangunt 
<pavl. nol. carm. 16.10> Gaudia, quo famulae rata debeo munera linguae 
<pavl. nol. carm. 16.11> Felici libare meo, cui mente dicata 
<pavl. nol. carm. 16.12> In domino Christo sum deditus; hunc etiam oris 
<pavl. nol. carm. 16.13> Obsequio celebrare per annua carmina sanctum 
<pavl. nol. carm. 16.14> Fas mihi. dicam igitur merita et causas meritorum, 
<pavl. nol. carm. 16.15> E quibus obtinuit caelestum praemia laudum 
<pavl. nol. carm. 16.16> Aeternosque dies et magni nomen honoris. 
<pavl. nol. carm. 16.17> Iam prior hoc primos uobis liber edidit actus 
<pavl. nol. carm. 16.18> Martyris, unde domum uel qui genus et quibus altus 
<pavl. nol. carm. 16.19> In studiis, quo deinde gradu per sancta uocatus 
<pavl. nol. carm. 16.20> Munia maluerit Christo seruire perenni 
<pavl. nol. carm. 16.21> Quam patrias errare uias per deuia mundi; 
<pavl. nol. carm. 16.22> Nam pater emeritis sub Caesare uixerat armis. 
<pavl. nol. carm. 16.23> Diximus et taetro toleratas carcere poenas, 
<pavl. nol. carm. 16.24> Quas confessor obit, mortem quoque ferre paratus, 
<pavl. nol. carm. 16.25> Ni deus anticipans gladios soluisset iniquis 
<pavl. nol. carm. 16.26> Emissum uinclis aliosque uocasset ad actus, 
<pavl. nol. carm. 16.27> Vt prius ad sacram remearet episcopus aulam 
<pavl. nol. carm. 16.28> Maximus, in solis qui saltibus ultima uitae 
<pavl. nol. carm. 16.29> Aeger anhelabat grassante fugatus ab hoste, 
<pavl. nol. carm. 16.30> Quem iussus proprio subuexit corpore Felix 
<pavl. nol. carm. 16.31> Pauperis et tecti delatum in sede locauit; 
<pavl. nol. carm. 16.32> Pensatisque sibi sancto senis ore beati 
<pavl. nol. carm. 16.33> Officiis benedictus abit paucisque diebus 
<pavl. nol. carm. 16.34> Delituit proprii tacitus sub culmine tecti, 
<pavl. nol. carm. 16.35> Non tacita dominum caelestem mente fatigans, 
<pavl. nol. carm. 16.36> Quem prece directa penetrans super astra propinquo 
<pavl. nol. carm. 16.37> Pulsabat merito, pacem procedere poscens. 
<pavl. nol. carm. 16.38> Interea fluxere dies, pax uisa reuerti. 
<pavl. nol. carm. 16.39> Deseruit(==DESERUIT) latebram Felix tandemque sereno 
<pavl. nol. carm. 16.40> Confisus caelo laetis se reddere laetum 
<pavl. nol. carm. 16.41> Fratribus et placidae committere coeperat urbi. 
<pavl. nol. carm. 16.42> Gratabantur oues Christi pastore recepto. 
<pavl. nol. carm. 16.43> Ille gregem pauidum de tempestate recenti 
<pavl. nol. carm. 16.44> Mulcebat monitis caelestibus et duce uerbo 
<pavl. nol. carm. 16.45> Anxia corda regens firmabat amore fidei, 
<pavl. nol. carm. 16.46> Contemnenda docens et amara et dulcia mundo; 
<pavl. nol. carm. 16.47> Nec concedendum terroribus obuiaque ipsis 
<pavl. nol. carm. 16.48> Ignibus aut gladiis promptos inferre monebat 
<pavl. nol. carm. 16.49> Pectora; et ipse suis addebat pondera uerbis, 
<pavl. nol. carm. 16.50> Confessor passus quae perpetienda docebat, 
<pavl. nol. carm. 16.51> Omnibus eloquio simul exemploque magister. 
<pavl. nol. carm. 16.52> Non tulit haec malus ille diu; sed inhorruit atris 
<pavl. nol. carm. 16.53> Crinibus et rabidis inflauit colla uenenis 
<pavl. nol. carm. 16.54> Immisitque suum scelerata in pectora uirus, 
<pavl. nol. carm. 16.55> Vreret ut nigras Felicis gratia mentes. 
<pavl. nol. carm. 16.56> Inseruit(==INSERUIT) stimulos, et mentibus arsit iniquis 
<pavl. nol. carm. 16.57> Vipereae furor inuidiae; petit improba primum 
<pavl. nol. carm. 16.58> Ira domum; cunctis amor impius in scelus ardet. 
<pavl. nol. carm. 16.59> Felicem sitit impietas; sed ab aedibus absens 
<pavl. nol. carm. 16.60> Forte suis media steterat securus in urbe, 
<pavl. nol. carm. 16.61> Fraternis de more suo uallatus amicis 
<pavl. nol. carm. 16.62> Et pia uerba serens populi credentis in aures. 
<pavl. nol. carm. 16.63> Ecce et eum strictis quaerentes ensibus adsunt, 
<pavl. nol. carm. 16.64> Cum subito aut illis corda hostibus aut huic ora 
<pavl. nol. carm. 16.65> Vertuntur; notum non agnouere furentes 
<pavl. nol. carm. 16.66> Felicemque rogant. Felix ubi cernitur, et non 
<pavl. nol. carm. 16.67> Cernitur; ipse nec ipse uir est; cum sit prope, longe est. 
<pavl. nol. carm. 16.68> Ignotus notusque suis fit ciuibus idem, 
<pavl. nol. carm. 16.69> Discernente fide uultum credentibus ipse, 
<pavl. nol. carm. 16.70> Hostibus alter erat. persensit et ipse fauentis 
<pavl. nol. carm. 16.71> Consilium Christi ridensque rogantibus infit: 
<pavl. nol. carm. 16.72> Nescio Felicem quem quaeritis. ilicet illi 
<pavl. nol. carm. 16.73> Praetereunt ipsum; discedit at ille platea 
<pavl. nol. carm. 16.74> Illudente canes domino frustratus hiantes. 
<pavl. nol. carm. 16.75> Nec longum emensis spatium et scitantibus omnes, 
<pavl. nol. carm. 16.76> Qua Felix regione foret, quidam increpat et dat 
<pavl. nol. carm. 16.77> Indicium, ignarus causae credensque furore 
<pavl. nol. carm. 16.78> Dementes, qui non uidissent comminus ipsum, 
<pavl. nol. carm. 16.79> Ad quem contiguis fecissent uerba loquellis. 
<pavl. nol. carm. 16.80> Perculsi nouitate doli grauiusque furentes 
<pavl. nol. carm. 16.81> Mox redeunt perque ipsa uiri uestigia currunt. 
<pavl. nol. carm. 16.82> Iamque propinquabant, sed praecurrente tumultu 
<pavl. nol. carm. 16.83> Vrbis et attoniti clamoribus undique uulgi 
<pavl. nol. carm. 16.84> Admonitus Felix instantia uulnera flexu 
<pavl. nol. carm. 16.85> Declinat medioque procul se deuius aufert 
<pavl. nol. carm. 16.86> E spatio nanctusque locum, qui forte pauenti 
<pavl. nol. carm. 16.87> Panditur effugium, celebri seductus ab urbe 
<pavl. nol. carm. 16.88> Sic quoque non longinquus erat sectoribus atris, 
<pavl. nol. carm. 16.89> Qui prope conspicuo subductus ab ore sequentum 
<pavl. nol. carm. 16.90> Infestos utcumque timens uitauerat enses; 
<pavl. nol. carm. 16.91> Et capiendus erat, quia nullius obice claustri 
<pavl. nol. carm. 16.92> Ille repellendis locus obsistebat iniquis. 
<pavl. nol. carm. 16.93> Nam foribus nullis in publica rostra patebat 
<pavl. nol. carm. 16.94> Semiruti paries male fidus fragmine muri. 
<pavl. nol. carm. 16.95> Sed diuina manus sese sanctum inter et hostes 
<pavl. nol. carm. 16.96> Opposuit miroque locum munimine saepsit, 
<pavl. nol. carm. 16.97> Non strue saxorum, neque ferratis data ualuis(==VALVIS) 
<pavl. nol. carm. 16.98> Claustra, per humanas quibus atria claudimus artes
<pavl. nol. carm. 16.99> Rudere sed subito concreuit sordidus agger, 
<pavl. nol. carm. 16.100> Iussaque nutantes intendit aranea telas 
<pavl. nol. carm. 16.101> Et sinibus tremulis intutum struxit apertum 
<pavl. nol. carm. 16.102> Desertaeque dedit faciem sordere ruinae. 
<pavl. nol. carm. 16.103> Quae simul occurrit minitantibus, obstipuerunt 
<pavl. nol. carm. 16.104> Defixoque gradu sibimet dixere uicissim: 
<pavl. nol. carm. 16.105> Nonne furor temptare aditus aut credere quemquam 
<pavl. nol. carm. 16.106> Hac intrasse hominem, minimi qua signa dedissent 
<pavl. nol. carm. 16.107> Vermiculi? modicae rumpunt haec retia muscae, 
<pavl. nol. carm. 16.108> Nos penetrasse uirum per clausa putamus inepti 
<pavl. nol. carm. 16.109> Et tenerum tanto non ruptum corpore textum? 
<pavl. nol. carm. 16.110> Ille magis nostris manibus modo debitus index, 
<pavl. nol. carm. 16.111> Qui nos in deserta doloso callidus astu 
<pavl. nol. carm. 16.112> Induxit uersumque alio mentitus in isto 
<pavl. nol. carm. 16.113> Felicem latitare situ, quo nostra maligno 
<pavl. nol. carm. 16.114> Verteret arma dolo, capiti fugientis amicus. 
<pavl. nol. carm. 16.115> Ergo recedamus, nam stare diutius istic 
<pavl. nol. carm. 16.116> Risus erit uulgi demensque notabitur error 
<pavl. nol. carm. 16.117> Scrutatum hac hominis latebras contendere gressum, 
<pavl. nol. carm. 16.118> Qua uel mole putri uel araneolis obductis 
<pavl. nol. carm. 16.119> Monstrat inaccessos humus incalcata recessus. 
<pavl. nol. carm. 16.120> Nec mora, discedunt propere in diuersa frementes; 
<pavl. nol. carm. 16.121> Sed deus, ut scriptura canit, uesana minantes 
<pavl. nol. carm. 16.122> Irridebat eos caelesti Christus ab arce 
<pavl. nol. carm. 16.123> Felicemque suum sacris uelauerat alis. 
<pavl. nol. carm. 16.124> Qui domini tutus gremio candentia tela 
<pavl. nol. carm. 16.125> Discutiebat ouans galea scutoque fidei 
<pavl. nol. carm. 16.126> Et gladium uerbi confessor in ore gerebat. 
<pavl. nol. carm. 16.127> Armatus pietate manus et pectora plenus 
<pavl. nol. carm. 16.128> Casta deo insignis meriti thorace tegebat. 
<pavl. nol. carm. 16.129> O multis diuina modis sapientia diues, 
<pavl. nol. carm. 16.130> Semper ab infirmis confundens fortia mundi! 
<pavl. nol. carm. 16.131> Vix populos altis defendunt moenia muris, 
<pavl. nol. carm. 16.132> Et fretos ualido munimine saepius hostis 
<pavl. nol. carm. 16.133> Opprimit euersaeque opponunt mortibus urbes. 
<pavl. nol. carm. 16.134> Nunc et ab armatis protexit aranea sanctum 
<pavl. nol. carm. 16.135> Defensante deo; teneris stetit hostis abactus 
<pavl. nol. carm. 16.136> Cassibus; aerio cessit uis ferrea filo. 
<pavl. nol. carm. 16.137> Vana salus hominum, uirtus mea non mihi uirtus, 
<pavl. nol. carm. 16.138> Si caream uirtute dei. quo uasta gigantum 
<pavl. nol. carm. 16.139> Robora? quo Pharii reges? ubi magna Hierico? 
<pavl. nol. carm. 16.140> Omnibus exitii sua gloria, qua tumuerunt, 
<pavl. nol. carm. 16.141> Causa fuit, neque herois uirtutibus ista, 
<pavl. nol. carm. 16.142> Sed magis infirmis diuina potentia fregit. 
<pavl. nol. carm. 16.143> Ille gigans pueri funda pastoris obiuit 
<pavl. nol. carm. 16.144> Vt canis; illam urbem sonitus soluere tubarum; 
<pavl. nol. carm. 16.145> Litorea iacuit rex ille superbus harena, 
<pavl. nol. carm. 16.146> Diuitias regni pendens in funere nudo. 
<pavl. nol. carm. 16.147> Sic ubi Christus adest nobis, et aranea muro est; 
<pavl. nol. carm. 16.148> At cui Christus abest, et murus aranea fiet. 
<pavl. nol. carm. 16.149> Digressis igitur cum facta silentia turbis 
<pavl. nol. carm. 16.150> Secretoque fugae fidas nox alta tenebras 
<pavl. nol. carm. 16.151> Praebuit, egreditur Felix mutatque latebras, 
<pavl. nol. carm. 16.152> Illa canens domino: media si noctis in umbra 
<pavl. nol. carm. 16.153> Ingrediar, mala non metuam, quoniam tua mecum 
<pavl. nol. carm. 16.154> Dextra; per infernum non expers luminis ibo. 
<pavl. nol. carm. 16.155> Ergo dei ductu capit in regione remota 
<pavl. nol. carm. 16.156> Compluuium angusto breuia inter tecta cubili, 
<pavl. nol. carm. 16.157> Quo uetus arebat tecto cisterna profundo. 
<pavl. nol. carm. 16.158> Propter in attiguis habitabat femina tignis 
<pavl. nol. carm. 16.159> Sancta deo mulier, quae confessoris operti 
<pavl. nol. carm. 16.160> Nescia Felicem Christo quasi conscia pauit. 
<pavl. nol. carm. 16.161> Mira canam, ingenium domini pascentis alumnum 
<pavl. nol. carm. 16.162> Ignara pascente suum. nunc sedula panes, 
<pavl. nol. carm. 16.163> Nunc alias de more, sibi quas coxerat escas, 
<pavl. nol. carm. 16.164> Mentis in excessu diuino facta paratu 
<pavl. nol. carm. 16.165> Importabat eo, Felix ubi teste latebat 
<pavl. nol. carm. 16.166> Velatus domino; sed nec cum tenderet illo, 
<pavl. nol. carm. 16.167> Nouerat ingressum nec cum discesserat inde, 
<pavl. nol. carm. 16.168> Introitus erat illa sui memor; utque paratus 
<pavl. nol. carm. 16.169> Intulerat satagens, propriis licet illa cibando 
<pavl. nol. carm. 16.170> Seruiret manibus sancto, tamen inscia tanti 
<pavl. nol. carm. 16.171> Muneris hoc de corde suo nouisse nequibat, 
<pavl. nol. carm. 16.172> Quod non mente sua sed Christi numine agebat, 
<pavl. nol. carm. 16.173> Proque loco latebrae et structae super ora lacunae 
<pavl. nol. carm. 16.174> Appositos ingressa cibos linquebat, eosque 
<pavl. nol. carm. 16.175> Se posuisse domi credens, ita semper abibat, 
<pavl. nol. carm. 16.176> Ponendae memor et positae mox immemor escae. 
<pavl. nol. carm. 16.177> O mulier benedicta deo, uelut una uolucrum, 
<pavl. nol. carm. 16.178> Quae quondam mundo abductum pauere prophetam, 
<pavl. nol. carm. 16.179> Tu quoque secreto pauisti martyra tecto, 
<pavl. nol. carm. 16.180> Sicut auis domino parens, et nescia sancti 
<pavl. nol. carm. 16.181> Conscia seruitii, quid gesseris et cui(==CU_I) tandem 
<pavl. nol. carm. 16.182> Seruieris, illo gaudens sub tempore nosces, 
<pavl. nol. carm. 16.183> Cum deus ipse suo pro confessore coronam 
<pavl. nol. carm. 16.184> Iustitiae Christus reddet tibi; tunc tua Felix 
<pavl. nol. carm. 16.185> Ipse tibi referet sub iudice prandia Christo, 
<pavl. nol. carm. 16.186> Quae deus ad dulces sacrati martyris usus 
<pavl. nol. carm. 16.187> Transtulit, ut quondam coctas messoribus escas 
<pavl. nol. carm. 16.188> Angelica per inane manu pendente propheta 
<pavl. nol. carm. 16.189> Misit ieiuno rabida inter monstra prophetae; 
<pavl. nol. carm. 16.190> Non fera iam feritas, saeuos quia praeda leones 
<pavl. nol. carm. 16.191> Sanctaque frenabant auidos ieiunia rictus. 
<pavl. nol. carm. 16.192> Sex illum totos perhibent ex ordine menses 
<pavl. nol. carm. 16.193> Expertem coetus hominum uixisse sub illa 
<pavl. nol. carm. 16.194> Culminis obscuri simul angustique latebra, 
<pavl. nol. carm. 16.195> Nil opis humanae indiguum, solamine Christi 
<pavl. nol. carm. 16.196> Semper abundantem; qui tempore fertur in illo 
<pavl. nol. carm. 16.197> Saepe illum sermone suo dignatus adisse, 
<pavl. nol. carm. 16.198> Saepe sua pauisse manu caeloque dedisse 
<pavl. nol. carm. 16.199> Pocula non pluuialis aquae, quam nubila passim 
<pavl. nol. carm. 16.200> Omnibus effundunt, sed quem specialiter uni 
<pavl. nol. carm. 16.201> Gratia Felici defudit ab aethere rorem; 
<pavl. nol. carm. 16.202> Nam nimiis, ut fit, tunc torrida solibus aestas 
<pavl. nol. carm. 16.203> Et puteum quoque siccarat, qui parca latenti 
<pavl. nol. carm. 16.204> Pocula praebuerat. sed ne sitis ureret illum 
<pavl. nol. carm. 16.205> Carnea, qui Christum sitiendo ferebat et istam 
<pavl. nol. carm. 16.206> Corporis afflicti poenam, delata sereno 
<pavl. nol. carm. 16.207> Inque globum tenuem nubes collecta per artum 
<pavl. nol. carm. 16.208> Compluuii dulcem sitientis in ora liquorem 
<pavl. nol. carm. 16.209> Infudit quasi pressa manu, caeloque uocandum 
<pavl. nol. carm. 16.210> Velleris aetherii suco lactante refecit. 
<pavl. nol. carm. 16.211> Quid mirum, si nunc terrena labe solutum 
<pavl. nol. carm. 16.212> Christus alat, positum quem in corpore sanctus alebat 
<pavl. nol. carm. 16.213> Spiritus et cui panis erat uerbum deus ipse, 
<pavl. nol. carm. 16.214> Caelestum panis, quo uescitur angelus omnis? 
<pavl. nol. carm. 16.215> Tempus ut hoc abiit, pax reddita condidit enses, 
<pavl. nol. carm. 16.216> Felicemque deus monuit prodire latebra, 
<pavl. nol. carm. 16.217> Qui dudum placidas mundi clamoribus aures 
<pavl. nol. carm. 16.218> Struxerat, humanis ducens obliuia rebus. 
<pavl. nol. carm. 16.219> Vt nouus in lucem iam desperantibus exit 
<pavl. nol. carm. 16.220> Et patria tamquam rediuiuus in urbe uidetur 
<pavl. nol. carm. 16.221> Et multi dubitant agnoscere et ante rogantes, 
<pavl. nol. carm. 16.222> Verane, te, facies? aiunt, tune ille beatus, 
<pavl. nol. carm. 16.223> Redderis(==REDDERI) qui tanto nobis post tempore, Felix? 
<pavl. nol. carm. 16.224> Qua regione uenis? caelo datus an paradiso 
<pavl. nol. carm. 16.225> Redditus in terras habitacula nostra reuisis? 
<pavl. nol. carm. 16.226> Ille fidem firmat coram se corpore adesse, 
<pavl. nol. carm. 16.227> Seruatum uixisse deo; data gaudia cunctis, 
<pavl. nol. carm. 16.228> Laudibus et meritis populo celebratur ab omni. 
<pavl. nol. carm. 16.229> Functus erat longum perfunctus episcopus aeuum 
<pavl. nol. carm. 16.230> Maximus, et pecudes ductu pastoris egebant. 
<pavl. nol. carm. 16.231> Felicis nomen totum balabat ouile, 
<pavl. nol. carm. 16.232> Quem confessoris redimibat adorea Christo 
<pavl. nol. carm. 16.233> Quemque salutiferum spondebat lingua magistrum 
<pavl. nol. carm. 16.234> Vitaque doctrinae concors; sed ut hoc quoque palmam 
<pavl. nol. carm. 16.235> Iustitiae ferret, meritum sublime quieto 
<pavl. nol. carm. 16.236> Corde premens uelut indignus non audet honore 
<pavl. nol. carm. 16.237> Crescere testaturque seni mage debita Quinto, 
<pavl. nol. carm. 16.238> Quod prior ille gradum socii meruisset honoris 
<pavl. nol. carm. 16.239> Presbyter. haec septem distabat summa diebus. 
<pavl. nol. carm. 16.240> Ergo sub hoc etiam Felix antistite uixit 
<pavl. nol. carm. 16.241> Presbyter et creuit meritis, quia crescere sede 
<pavl. nol. carm. 16.242> Noluit; ipse illum tamquam minor omnia Quintus 
<pavl. nol. carm. 16.243> Obseruabat, et os linguam Felicis habebat. 
<pavl. nol. carm. 16.244> Ille gregem officiis, Felix sermone regebat. 
<pavl. nol. carm. 16.245> Multa aliis sanctum Christi uirtutibus auxit 
<pavl. nol. carm. 16.246> Gratia Felicem, nec pace minora subegit 
<pavl. nol. carm. 16.247> Proelia, quam ualidis confessor gesserat armis. 
<pavl. nol. carm. 16.248> Corpoream tristi sub tempestate salutem 
<pavl. nol. carm. 16.249> Spreuerat, idem et opum simul et contemptor honorum 
<pavl. nol. carm. 16.250> Secura sub pace fuit. non ille tenendi 
<pavl. nol. carm. 16.251> Securus meriti, sed cautior, ut bona uitae 
<pavl. nol. carm. 16.252> Parta tueretur, postquam discrimina mortis 
<pavl. nol. carm. 16.253> Vicerat, et scopulos inter tranquilla timebat. 
<pavl. nol. carm. 16.254> Diximus ut mortem calcarit et ambitionem; 
<pavl. nol. carm. 16.255> Nunc aliam confessoris cognoscite palmam. 
<pavl. nol. carm. 16.256> Vicit auaritiam; nam praedia multa domusque 
<pavl. nol. carm. 16.257> Diuitiis locuples patriis possederat heres. 
<pavl. nol. carm. 16.258> Confessor proscriptus erat, sed pace reducta 
<pavl. nol. carm. 16.259> Et sua, si uellet, deposcere iura licebat; 
<pavl. nol. carm. 16.260> Maluit ille tamen uerbum curare magistri: 
<pavl. nol. carm. 16.261> Cuncta licent, non cuncta iuuant. licito utile praefert 
<pavl. nol. carm. 16.262> Et quasi terrenae contagia ducere labis 
<pavl. nol. carm. 16.263> Horruit amissos in iura reposcere fundos. 
<pavl. nol. carm. 16.264> Multi obtundebant, prae cunctis nomine prisco 
<pavl. nol. carm. 16.265> Archelais, tam sancta fide quam nomine clara, 
<pavl. nol. carm. 16.266> Diues opum uidua et sanctum pietate fideli 
<pavl. nol. carm. 16.267> Felicem uenerans atque illi cara uicissim. 
<pavl. nol. carm. 16.268> Haec illum iuxta meritum uenerata colebat, 
<pavl. nol. carm. 16.269> Vtque ferunt, iunctum sibimet pro iure sodali 
<pavl. nol. carm. 16.270> Vsurpans animum, crebris pia corda querellis 
<pavl. nol. carm. 16.271> Saepe fatigabat, cur debita promptaque reddi 
<pavl. nol. carm. 16.272> Iura recusaret, quae dispensare recepta 
<pavl. nol. carm. 16.273> Mercedis magnae cum fenore posset egenis. 
<pavl. nol. carm. 16.274> Plurima de propriis quoque rebus munera saepe 
<pavl. nol. carm. 16.275> Obtulit. ille pio contentus ad omnia sensu 
<pavl. nol. carm. 16.276> Femineam placido ridebat pectore curam, 
<pavl. nol. carm. 16.277> Caelestum sibimet sat conscius ipse bonorum, 
<pavl. nol. carm. 16.278> Quae pro terrenis sibi compensata tenebat. 
<pavl. nol. carm. 16.279> Vnde potens caris instantibus haec referebat: 
<pavl. nol. carm. 16.280> Cogitis ut repetam terrena, perennia perdam? 
<pavl. nol. carm. 16.281> Praestat, opes saluo desint quam uita opulento; 
<pavl. nol. carm. 16.282> Diues egebo deo, nam Christum pauper habebo. 
<pavl. nol. carm. 16.283> Diuitiis inopem ditabit gratia Christi. 
<pavl. nol. carm. 16.284> Hunc retinens animum modici tria iugera ruris 
<pavl. nol. carm. 16.285> Nec proprio sub iure tenens conducta colonus 
<pavl. nol. carm. 16.286> Ipse manu coluit famulo sine pauperis horti 
<pavl. nol. carm. 16.287> Possessor; sed et has de cespite diues egeno 
<pavl. nol. carm. 16.288> In dominum confudit opes, cum paupere semper 
<pavl. nol. carm. 16.289> Collectum diuisit holus, cum paupere mensam. 
<pavl. nol. carm. 16.290> Vna dies illi curam consumpsit habendi, 
<pavl. nol. carm. 16.291> Vnica uestis eum, saepe et uix unica texit. 
<pavl. nol. carm. 16.292> Si geminas habuit, nudum meliore refouit. 
<pavl. nol. carm. 16.293> Saepe nouo miseros uertit uelamine pannos, 
<pavl. nol. carm. 16.294> Felicisque habitu pauper mutatus ab atro 
<pavl. nol. carm. 16.295> Enituit; contra mendici tegmine Felix 
<pavl. nol. carm. 16.296> Sorduit, exornans inculto corpore mentem. 
<pavl. nol. carm. 16.297> Hac uiuens pietate deo maturus et aeui 
<pavl. nol. carm. 16.298> Et meriti plenis clausit sua saecla diebus 
<pavl. nol. carm. 16.299> Mutauitque piae, non clausit saecula uitae. 
<pavl. nol. carm. 17.1> Iamne abis et nos properans relinquis,
<pavl. nol. carm. 17.2> Quos tamen sola regione linquis
<pavl. nol. carm. 17.3> Semper adnexa sine fine tecum
<pavl. nol. carm. 17.4> Mente futuros?
<pavl. nol. carm. 17.5> Iamne discedis reuocante longe
<pavl. nol. carm. 17.6> Quam colis terra? sed et hic resistis,
<pavl. nol. carm. 17.7> Sancte Niceta, quoniam et profectum
<pavl. nol. carm. 17.8> Corde tenemus.
<pavl. nol. carm. 17.9> I memor nostri remaneque uadens
<pavl. nol. carm. 17.10> Spiritu praesens, animis uicissim
<pavl. nol. carm. 17.11> Insitus nostris, trahe ferque tecum
<pavl. nol. carm. 17.12> Quos geris in te.
<pavl. nol. carm. 17.13> O nimis terra et populi beati,
<pavl. nol. carm. 17.14> Quos modo a nobis remeans adibis,
<pavl. nol. carm. 17.15> Quos tuo accedens pede uisitabit
<pavl. nol. carm. 17.16> Christus et ore.
<pavl. nol. carm. 17.17> Ibis Arctoos procul usque Dacos,
<pavl. nol. carm. 17.18> Ibis Epiro gemina uidendus,
<pavl. nol. carm. 17.19> Et per Aegeos penetrabis aestus
<pavl. nol. carm. 17.20> Thessalonicen.
<pavl. nol. carm. 17.21> Apulis sed nunc uia prima terris
<pavl. nol. carm. 17.22> Te uehet longo spatiosa plano,
<pavl. nol. carm. 17.23> Qua Canusino medicata flagrant
<pavl. nol. carm. 17.24> Vellera fuco.
<pavl. nol. carm. 17.25> Ast ubi paulum uia proferetur,
<pavl. nol. carm. 17.26> Det, precor, mites tibi Christus aestus
<pavl. nol. carm. 17.27> Et leuis spiret sine nube siccis
<pavl. nol. carm. 17.28> Aura Calabris.
<pavl. nol. carm. 17.29> Sicut antiqui manibus prophetae
<pavl. nol. carm. 17.30> Per sacramentum crucis unda misso
<pavl. nol. carm. 17.31> Dulcuit ligno posuitque tristes
<pavl. nol. carm. 17.32> Merra liquores,
<pavl. nol. carm. 17.33> Sic tibi caelum modo temperetur,
<pavl. nol. carm. 17.34> Et leui sudo tenuatus aer
<pavl. nol. carm. 17.35> Flatibus puris placide salubres
<pavl. nol. carm. 17.36> Spiret in auras,
<pavl. nol. carm. 17.37> Qui solet flatu grauis e palustri
<pavl. nol. carm. 17.38> Anguium tetros referens odores
<pavl. nol. carm. 17.39> Soluere in morbos tumefacta crasso
<pavl. nol. carm. 17.40> Corpora uento,
<pavl. nol. carm. 17.41> Quem potens rerum dominus fugari
<pavl. nol. carm. 17.42> Siue mutari iubeat suoque
<pavl. nol. carm. 17.43> Nunc sacerdoti bona sanitatis
<pavl. nol. carm. 17.44> Flabra ministret.
<pavl. nol. carm. 17.45> Sicut Aegypto pereunte quondam
<pavl. nol. carm. 17.46> Noctis et densae tenebris operta,
<pavl. nol. carm. 17.47> Qua dei uiui sacra gens agebat,
<pavl. nol. carm. 17.48> Lux erat orbi,
<pavl. nol. carm. 17.49> Quae modo in toto species probatur
<pavl. nol. carm. 17.50> Orbe, cum sanctae pia pars fidei
<pavl. nol. carm. 17.51> Fulgeat Christo, reliquos tenebris
<pavl. nol. carm. 17.52> Obruat error:
<pavl. nol. carm. 17.53> Sic meo, qua se feret actus ora,
<pavl. nol. carm. 17.54> Cuncta Nicetae dominus secundet,
<pavl. nol. carm. 17.55> Donec optato patriam uehatur
<pavl. nol. carm. 17.56> Laetus ad urbem.
<pavl. nol. carm. 17.57> Perge, Niceta, bene qua recurris
<pavl. nol. carm. 17.58> Prosperos Christo comitante cursus,
<pavl. nol. carm. 17.59> Quem tui dudum populi fatigant
<pavl. nol. carm. 17.60> Nocte dieque
<pavl. nol. carm. 17.61> Te reposcentes, ut ager leuandis
<pavl. nol. carm. 17.62> Cum satis imbrem sitit utque molles
<pavl. nol. carm. 17.63> Cum suas matres uituli represso
<pavl. nol. carm. 17.64> Lacte requirunt.
<pavl. nol. carm. 17.65> Vnde nos iustis precibus tuorum,
<pavl. nol. carm. 17.66> Qui suum recte repetunt parentem,
<pavl. nol. carm. 17.67> Cogimur uicto, licet irrepleti,
<pavl. nol. carm. 17.68> Cedere uoto.
<pavl. nol. carm. 17.69> Et quia spes iam rapitur tenendi,
<pavl. nol. carm. 17.70> Vrget affectus placitis fauere;
<pavl. nol. carm. 17.71> Iam uias illas licet oderimus
<pavl. nol. carm. 17.72> Quae rapiunt te,
<pavl. nol. carm. 17.73> Odimus quamuis, sed easdem amamus.
<pavl. nol. carm. 17.74> Odimus quod te retrahunt, amamus
<pavl. nol. carm. 17.75> Quod tuum nobis procul adtulerunt
<pavl. nol. carm. 17.76> Cernere uultum.
<pavl. nol. carm. 17.77> Quas peradstricti superante amore
<pavl. nol. carm. 17.78> Nunc tibi sterni faciles precamur
<pavl. nol. carm. 17.79> Praeuio terris pelagoque summi
<pavl. nol. carm. 17.80> Nomine Christi.
<pavl. nol. carm. 17.81> Qui tibi factis iter omne campis
<pavl. nol. carm. 17.82> Arduos montes reprimat cauasque
<pavl. nol. carm. 17.83> Impleat ualles, salebras adaequet,
<pavl. nol. carm. 17.84> Iungat hiatus.
<pavl. nol. carm. 17.85> Te per Hydruntum Lupiasque uectum
<pavl. nol. carm. 17.86> Innubae fratrum simul et sororum
<pavl. nol. carm. 17.87> Ambient uno dominum canentes
<pavl. nol. carm. 17.88> Ore cateruae.
<pavl. nol. carm. 17.89> Quis mihi pennas daret ut columbae,
<pavl. nol. carm. 17.90> Vt choris illis citus interessem,
<pavl. nol. carm. 17.91> Qui deum Christum duce te canentes
<pavl. nol. carm. 17.92> Sidera pulsant?
<pavl. nol. carm. 17.93> Sed licet pigro teneamur aegri
<pavl. nol. carm. 17.94> Corporis nexu, tamen euolamus
<pavl. nol. carm. 17.95> Mentibus post te dominoque tecum
<pavl. nol. carm. 17.96> Dicimus hymnos.
<pavl. nol. carm. 17.97> Nam tuis intus simul implicati
<pavl. nol. carm. 17.98> Sensibus, uel cum canis ac precaris,
<pavl. nol. carm. 17.99> Cum tua de te prece cumque uoce
<pavl. nol. carm. 17.100> Promimur et nos.
<pavl. nol. carm. 17.101> Inde iam terris subeunte ponto
<pavl. nol. carm. 17.102> Stratus Hadriae sinus obsequetur,
<pavl. nol. carm. 17.103> Vnda procumbet zephyroque leni
<pavl. nol. carm. 17.104> Vela tumescent.
<pavl. nol. carm. 17.105> Ibis inlabens pelago iacenti
<pavl. nol. carm. 17.106> Et rate armata titulo salutis
<pavl. nol. carm. 17.107> Victor antemna crucis ibis, undis
<pavl. nol. carm. 17.108> Tutus et austris.
<pavl. nol. carm. 17.109> Nauitae laeti solitum celeuma
<pavl. nol. carm. 17.110> Concinent uersis modulis in hymnos
<pavl. nol. carm. 17.111> Et piis ducent comites in aequor
<pavl. nol. carm. 17.112> Vocibus auras.
<pavl. nol. carm. 17.113> Praecinet cunctis tuba ceu resultans
<pavl. nol. carm. 17.114> Lingua Nicetae modulata Christum,
<pavl. nol. carm. 17.115> Psallet aeternus citharista toto
<pavl. nol. carm. 17.116> Aequore Dauid.
<pavl. nol. carm. 17.117> Audient Amen tremefacta cete
<pavl. nol. carm. 17.118> Et sacerdotem domino canentem
<pavl. nol. carm. 17.119> Laeta lasciuo procul admeabunt
<pavl. nol. carm. 17.120> Monstra natatu.
<pavl. nol. carm. 17.121> Vndique adludent patulo uirentes
<pavl. nol. carm. 17.122> Ore delphines; sine uoce quamquam
<pavl. nol. carm. 17.123> Aemula humanis tamen eloquentur
<pavl. nol. carm. 17.124> Gaudia linguis.
<pavl. nol. carm. 17.125> Nam deo quid non sapit atque uiuit,
<pavl. nol. carm. 17.126> Cuius et uerbo sata cuncta rerum?
<pavl. nol. carm. 17.127> Hinc dei laudem maris ima noscunt
<pavl. nol. carm. 17.128> Mutaque clamant.
<pavl. nol. carm. 17.129> Testis est nobis ueteris prophetae
<pavl. nol. carm. 17.130> Belua ad nutum domini profundo
<pavl. nol. carm. 17.131> Excita, ut mersum caperet deinque
<pavl. nol. carm. 17.132> Redderet haustum.
<pavl. nol. carm. 17.133> Sed modo ad nostrum ferus ipse uatem
<pavl. nol. carm. 17.134> Auribus tantum pia deuorabit
<pavl. nol. carm. 17.135> Cantica; inpastam saturabit aluum
<pavl. nol. carm. 17.136> Carmine pastus.
<pavl. nol. carm. 17.137> Qua libet pergas iter, et per undas
<pavl. nol. carm. 17.138> Perque tellurem licet et per hostes,
<pavl. nol. carm. 17.139> Ibis armatus galea salutis,
<pavl. nol. carm. 17.140> Vertice Christo.
<pavl. nol. carm. 17.141> Aduolet missus Raphael; ut olim
<pavl. nol. carm. 17.142> Tobiae Medis, ita prosequendo
<pavl. nol. carm. 17.143> Ipse Nicetae comes usque Dacos
<pavl. nol. carm. 17.144> Angelus adsit.
<pavl. nol. carm. 17.145> Ducat hunc aeque famulum suum dux
<pavl. nol. carm. 17.146> Ille, qui quondam profugum superbi
<pavl. nol. carm. 17.147> Fratris a uultu deus in salutem
<pavl. nol. carm. 17.148> Duxit Iacob.
<pavl. nol. carm. 17.149> Namque Niceta fugitiuus aeque est;
<pavl. nol. carm. 17.150> Quod semel fecit patriarcha, semper
<pavl. nol. carm. 17.151> Hic facit, mundo fugiens ad alti
<pavl. nol. carm. 17.152> Moenia caeli;
<pavl. nol. carm. 17.153> Et gradus illos, quibus ille uidit
<pavl. nol. carm. 17.154> Angelos uersa uice commeantes,
<pavl. nol. carm. 17.155> Iste contendit superante nubes
<pavl. nol. carm. 17.156> Scandere uita,
<pavl. nol. carm. 17.157> Per crucis scalas properans in astra,
<pavl. nol. carm. 17.158> Qua deus nitens ad humum coruscis
<pavl. nol. carm. 17.159> E thronis spectat uarios labores
<pavl. nol. carm. 17.160> Bellaque mentis.
<pavl. nol. carm. 17.161> Tuque, Niceta, bene nominatus
<pavl. nol. carm. 17.162> Corporis uictor, uelut ille dictus
<pavl. nol. carm. 17.163> Israel, summum quia uidit alto
<pavl. nol. carm. 17.164> Corde satorem,
<pavl. nol. carm. 17.165> Vnde Nicetes meus adprobatur
<pavl. nol. carm. 17.166> Israelites sine fraude uerus,
<pavl. nol. carm. 17.167> Qui deum cernit solidae fidei
<pavl. nol. carm. 17.168> Lumine Christum.
<pavl. nol. carm. 17.169> Hic deus noster, uia nostra semper,
<pavl. nol. carm. 17.170> Sit comes nobis, sit et antecessor,
<pavl. nol. carm. 17.171> Semitis lumen pedibusque nostris
<pavl. nol. carm. 17.172> Sermo lucerna,
<pavl. nol. carm. 17.173> Qua per obscuri uada caeca saecli
<pavl. nol. carm. 17.174> Luminis ueri face dirigamur,
<pavl. nol. carm. 17.175> Donec optatos liceat salutis
<pavl. nol. carm. 17.176> Tangere portus,
<pavl. nol. carm. 17.177> Quos modo undosum petimus per aequor,
<pavl. nol. carm. 17.178> Dum uagae mentis fluitamus aestu,
<pavl. nol. carm. 17.179> Terreo tamquam fragili carina
<pavl. nol. carm. 17.180> Corpore uecti.
<pavl. nol. carm. 17.181> Sed gubernaclo crucis hanc regente
<pavl. nol. carm. 17.182> Nunc ratem in nobis pia uela cordis
<pavl. nol. carm. 17.183> Pandimus Christo referente laetos
<pavl. nol. carm. 17.184> Flamine dextro.
<pavl. nol. carm. 17.185> Ergo dux idem modo prosequatur
<pavl. nol. carm. 17.186> Te uia, qua nunc properas reuertens
<pavl. nol. carm. 17.187> Ire, Niceta, patrioque reddat
<pavl. nol. carm. 17.188> Limine tutum.
<pavl. nol. carm. 17.189> Sed freto emenso superest uiarum
<pavl. nol. carm. 17.190> Rursus in terra labor, ut ueharis
<pavl. nol. carm. 17.191> Vsque felices quibus es sacerdos
<pavl. nol. carm. 17.192> Praestitus oras.
<pavl. nol. carm. 17.193> Tu Philippeos Macetum per agros,
<pavl. nol. carm. 17.194> Per Tomitanam gradieris urbem,
<pavl. nol. carm. 17.195> Ibis et Scupos patriae propinquos
<pavl. nol. carm. 17.196> Dardanus hospes.
<pavl. nol. carm. 17.197> O quibus iam tunc resonabit illa
<pavl. nol. carm. 17.198> Gaudiis tellus, ubi tu rigentes
<pavl. nol. carm. 17.199> Edoces Christo fera colla miti
<pavl. nol. carm. 17.200> Subdere gentes!
<pavl. nol. carm. 17.201> Quaque Riphaeis Boreas in oris
<pavl. nol. carm. 17.202> Adligat densis fluuios pruinis,
<pavl. nol. carm. 17.203> Hic gelu mentes rigidas superno
<pavl. nol. carm. 17.204> Igne resoluis.
<pavl. nol. carm. 17.205> Nam simul terris animisque duri
<pavl. nol. carm. 17.206> Et sua Bessi niue duriores
<pavl. nol. carm. 17.207> Nunc oues facti duce te gregantur
<pavl. nol. carm. 17.208> Pacis in aulam.
<pavl. nol. carm. 17.209> Quasque ceruices dare seruituti
<pavl. nol. carm. 17.210> Semper a bello indomiti negarunt,
<pavl. nol. carm. 17.211> Nunc iugo ueri domini subactas
<pavl. nol. carm. 17.212> Sternere gaudent.
<pavl. nol. carm. 17.213> Nunc magis diues pretio laboris
<pavl. nol. carm. 17.214> Bessus exultat; quod humi manuque
<pavl. nol. carm. 17.215> Ante quaerebat, modo mente caelo
<pavl. nol. carm. 17.216> Conligit aurum.
<pavl. nol. carm. 17.217> O uices rerum! bene uersa forma!
<pavl. nol. carm. 17.218> Inuii montes prius et cruenti
<pavl. nol. carm. 17.219> Nunc tegunt uersos monachis latrones
<pavl. nol. carm. 17.220> Pacis alumnos.
<pavl. nol. carm. 17.221> Sanguinis quondam, modo terra uitae est,
<pavl. nol. carm. 17.222> Vertitur caelo pia uis latronum,
<pavl. nol. carm. 17.223> Et fauet Christus supera occupanti
<pavl. nol. carm. 17.224> Regna rapinae.
<pavl. nol. carm. 17.225> Mos ubi quondam fuerat ferarum,
<pavl. nol. carm. 17.226> Nunc ibi ritus uiget angelorum,
<pavl. nol. carm. 17.227> Et latet iustus quibus ipse latro
<pavl. nol. carm. 17.228> Vixit in antris.
<pavl. nol. carm. 17.229> Praeda fit sanctis uetus ille praedo,
<pavl. nol. carm. 17.230> Et gemit uersis homicida damnis,
<pavl. nol. carm. 17.231> Iure nudatus spoliante Christo
<pavl. nol. carm. 17.232> Criminis armis.
<pavl. nol. carm. 17.233> Interit casu satanae uicissim
<pavl. nol. carm. 17.234> Inuidus Cain, rediuiuus Abel
<pavl. nol. carm. 17.235> Pascit effusi pretio redemptos
<pavl. nol. carm. 17.236> Sanguinis agnos.
<pavl. nol. carm. 17.237> Euge, Niceta, bone serue Christi,
<pavl. nol. carm. 17.238> Qui tibi donat lapides in astra
<pavl. nol. carm. 17.239> Vertere et uiuis sacra templa saxis
<pavl. nol. carm. 17.240> Aedificare.
<pavl. nol. carm. 17.241> Auios saltus, iuga uasta lustras,
<pavl. nol. carm. 17.242> Dum uiam quaeris, sterilemque siluam
<pavl. nol. carm. 17.243> Mentis incultae superans in agros
<pavl. nol. carm. 17.244> Vertis opimos.
<pavl. nol. carm. 17.245> Te patrem dicit plaga tota Borrae,
<pavl. nol. carm. 17.246> Ad tuos fatus Scytha mitigatur
<pavl. nol. carm. 17.247> Et sui discors fera te magistro
<pavl. nol. carm. 17.248> Pectora ponit.
<pavl. nol. carm. 17.249> Et Getae currunt et uterque Dacus,
<pavl. nol. carm. 17.250> Qui colit terrae medio uel ille
<pavl. nol. carm. 17.251> Diuitis multo boue pilleatus
<pavl. nol. carm. 17.252> Accola ripae.
<pavl. nol. carm. 17.253> De lupis hoc est uitulos creare
<pavl. nol. carm. 17.254> Et boui iunctum palea leonem
<pavl. nol. carm. 17.255> Pascere et tutis caua uiperarum
<pavl. nol. carm. 17.256> Pandere paruis.
<pavl. nol. carm. 17.257> Namque mansueto pecori coire
<pavl. nol. carm. 17.258> Bestias pulsa feritate suades,
<pavl. nol. carm. 17.259> Qui feras mentes hominum polito
<pavl. nol. carm. 17.260> Inbuis ore.
<pavl. nol. carm. 17.261> Orbis in muta regione per te
<pavl. nol. carm. 17.262> Barbari discunt resonare Christum
<pavl. nol. carm. 17.263> Corde Romano placidamque casti
<pavl. nol. carm. 17.264> Viuere pacem.
<pavl. nol. carm. 17.265> Sic tuo mitis lupus est ouili,
<pavl. nol. carm. 17.266> Pascitur concors uitulus leoni,
<pavl. nol. carm. 17.267> Paruus extracto trucibus cauernis
<pavl. nol. carm. 17.268> Aspide ludit.
<pavl. nol. carm. 17.269> Callidos auri legulos in aurum
<pavl. nol. carm. 17.270> Vertis inque ipsis imitaris ipsos,
<pavl. nol. carm. 17.271> E quibus uiuum fodiente uerbo
<pavl. nol. carm. 17.272> Eruis aurum:
<pavl. nol. carm. 17.273> Has opes condens domino perenni,
<pavl. nol. carm. 17.274> His sacrum lucris cumulans talentum,
<pavl. nol. carm. 17.275> Audies: intra domini perennis
<pavl. nol. carm. 17.276> Gaudia laetus.
<pavl. nol. carm. 17.277> His, precor, cum te domus alma sancto
<pavl. nol. carm. 17.278> Ceperit fratrum numerosa coetu
<pavl. nol. carm. 17.279> In choris, et nos pietate cari
<pavl. nol. carm. 17.280> Pectoris adde.
<pavl. nol. carm. 17.281> Nam deo grates, quod amore tanto
<pavl. nol. carm. 17.282> Nos tibi adstrinxit per operta uincla,
<pavl. nol. carm. 17.283> Vis ut internam ualeat catenam
<pavl. nol. carm. 17.284> Rumpere nulla.
<pavl. nol. carm. 17.285> Vnde conplexi sine fine carum
<pavl. nol. carm. 17.286> Pectus haeremus laqueo fideli,
<pavl. nol. carm. 17.287> Quaque contendas comites erimus
<pavl. nol. carm. 17.288> Mente sequaci.
<pavl. nol. carm. 17.289> Caritas Christi bene fusa caelo
<pavl. nol. carm. 17.290> Cordibus nostris ita nectit intus,
<pavl. nol. carm. 17.291> Vt nec abiuncto procul auferamur
<pavl. nol. carm. 17.292> Orbe remoti.
<pavl. nol. carm. 17.293> Nulla nos aetas tibi, nulla labes
<pavl. nol. carm. 17.294> Orbis aut alter neque mors reuellet;
<pavl. nol. carm. 17.295> Corporis uita moriente uita
<pavl. nol. carm. 17.296> Viuet amoris.
<pavl. nol. carm. 17.297> Dum graues istos habitamus artus,
<pavl. nol. carm. 17.298> Mente te semper memori colemus;
<pavl. nol. carm. 17.299> Tu, petes, simus simul in perenni
<pavl. nol. carm. 17.300> Tempore tecum.
<pavl. nol. carm. 17.301> Namque te celsum meritis in altum
<pavl. nol. carm. 17.302> Culmen inponet pretiosa uirtus
<pavl. nol. carm. 17.303> Inque uiuentum super urbe magnis
<pavl. nol. carm. 17.304> Turribus addet.
<pavl. nol. carm. 17.305> Nos locis quantum meritis dirempti
<pavl. nol. carm. 17.306> Eminus celsis humiles patronis
<pavl. nol. carm. 17.307> Te procul sacris socium cateruis
<pavl. nol. carm. 17.308> Suspiciemus.
<pavl. nol. carm. 17.309> Quis die nobis dabit hoc in illa,
<pavl. nol. carm. 17.310> Vt tui stemus lateris sub umbra
<pavl. nol. carm. 17.311> Et tuae nobis requietis aura
<pavl. nol. carm. 17.312> Temperet ignem?
<pavl. nol. carm. 17.313> Tunc, precor, nostri nimium memento
<pavl. nol. carm. 17.314> Et patris sancti gremio recumbens
<pavl. nol. carm. 17.315> Roscido nobis digito furentem
<pavl. nol. carm. 17.316> Discute flammam.
<pavl. nol. carm. 17.317> Nunc abi felix, tamen et recedens
<pavl. nol. carm. 17.318> Semper huc ad nos animo recurre;
<pavl. nol. carm. 17.319> Esto nobiscum, licet ad paternam
<pavl. nol. carm. 17.320> Veneris urbem.
<pavl. nol. carm. 17.321> Non enim unius populi magistrum,
<pavl. nol. carm. 17.322> Sed nec unius dedit esse ciuem
<pavl. nol. carm. 17.323> Te deus terrae; patria ecce nostra
<pavl. nol. carm. 17.324> Te sibi sumit.
<pavl. nol. carm. 17.325> Nunc tuos aequa pietate utrisque
<pavl. nol. carm. 17.326> Diuide affectus et amore nobis,
<pavl. nol. carm. 17.327> Ciuibus uultu, gemina morare
<pavl. nol. carm. 17.328> Ciuis in ora.
<pavl. nol. carm. 17.329> Forsan et maior patria haec habenda,
<pavl. nol. carm. 17.330> Non manufactis ubi contineris
<pavl. nol. carm. 17.331> Pectorum tectis hominesque uiuam
<pavl. nol. carm. 17.332> Incolis urbem.
<pavl. nol. carm. 17.333> Sicut antistes, ita dignus almi
<pavl. nol. carm. 17.334> Hospes es Christi, quia Christianis
<pavl. nol. carm. 17.335> Mentibus consors habitas erile
<pavl. nol. carm. 17.336> Accola templum.
<pavl. nol. carm. 17.337> Iam uale nobis et in omne nostri
<pavl. nol. carm. 17.338> Diligens aeuum bonus usque finem
<pavl. nol. carm. 17.339> Duc bonum cursum positamque iustis
<pavl. nol. carm. 17.340> Sume coronam.
<pavl. nol. carm. 18.1> Lex mihi iure pio posita hunc celebrare quotannis
<pavl. nol. carm. 18.2> Eloquio famulante diem, sollemne reposcit
<pavl. nol. carm. 18.3> Munus ab ore meo, Felicem dicere uersu,
<pavl. nol. carm. 18.4> Laetitiamque meam modulari carmine uoto
<pavl. nol. carm. 18.5> Et magnum cari meritum cantare patroni,
<pavl. nol. carm. 18.6> Quod per iter durum, qua fert uia peruia paucis,
<pavl. nol. carm. 18.7> Alta per arta petens superas penetrauit ad arces.
<pavl. nol. carm. 18.8> Concordate meis, precor, et complaudite, fratres,
<pavl. nol. carm. 18.9> Carminibus castoque animos effundite luxu.
<pavl. nol. carm. 18.10> Gaudia sancta decent et carmina casta fideles;
<pavl. nol. carm. 18.11> Nam cui fas hominum, cui Christus amorque timorque est,
<pavl. nol. carm. 18.12> Non gaudere hodie et uacuum procedere uoti,
<pavl. nol. carm. 18.13> Qua quis possit ope ingenii linguaeque reique,
<pavl. nol. carm. 18.14> Caelicolas Christo quando adgaudere ministros
<pavl. nol. carm. 18.15> Ipsa etiam festo produnt elementa colores
<pavl. nol. carm. 18.16> Cernite laetitiam mundi in splendore diei
<pavl. nol. carm. 18.17> Elucere sacris insignibus; omnia laetus
<pavl. nol. carm. 18.18> Candor habet, siccus cineris a nubibus imber
<pavl. nol. carm. 18.19> Ponitur et niueo tellus uelatur amictu,
<pavl. nol. carm. 18.20> Quae niue tecta, solum niue siluas culmina colles
<pavl. nol. carm. 18.21> Compta senis sancti canos testatur honores;
<pavl. nol. carm. 18.22> Angelicaque docent et luce et pace potiri
<pavl. nol. carm. 18.23> Felicem placida clarum in regione piorum,
<pavl. nol. carm. 18.24> Lactea qua tacito labuntur uellera caelo.
<pavl. nol. carm. 18.25> Christe deus Felicis, ades, da nunc mihi uerbum,
<pavl. nol. carm. 18.26> Sermo deus, da perspicuam, sapientia, mentem.
<pavl. nol. carm. 18.27> Non opis humanae facundia dicere laudes
<pavl. nol. carm. 18.28> Posse tuas; tua namque tui sunt gloria sancti.
<pavl. nol. carm. 18.29> Cedo, alii pretiosa ferant donaria meque
<pavl. nol. carm. 18.30> Officii sumptu superent, qui pulchra tegendis
<pavl. nol. carm. 18.31> Vela ferant foribus, seu puro splendida lino
<pavl. nol. carm. 18.32> Siue coloratis textum fucata figuris.
<pavl. nol. carm. 18.33> Hi leues titulos lento poliant argento
<pavl. nol. carm. 18.34> Sanctaque praefixis obducant limina lamnis.
<pavl. nol. carm. 18.35> Ast alii pictis accendant lumina ceris
<pavl. nol. carm. 18.36> Multiforesque cauis lychnos laquearibus aptent,
<pavl. nol. carm. 18.37> Vt uibrent tremulas funalia pendula flammas.
<pavl. nol. carm. 18.38> Martyris hi tumulum studeant perfundere nardo,
<pavl. nol. carm. 18.39> Vt medicata pio referant unguenta sepulchro.
<pavl. nol. carm. 18.40> Cedo equidem et uacuo multis potioribus auro,
<pavl. nol. carm. 18.41> Quis grauis aere sinus releuatur egente repleto,
<pavl. nol. carm. 18.42> Qui locuplete manu promptaria ditia laxant
<pavl. nol. carm. 18.43> Et uariis animam sponsantes dotibus astant,
<pavl. nol. carm. 18.44> Mente pares, ope diuersi; nec segnius illi
<pavl. nol. carm. 18.45> Fercula opima cibis, ceras aulaea lucernas,
<pavl. nol. carm. 18.46> Larga quidem sed muta dicant: ego munere linguae,
<pavl. nol. carm. 18.47> Nullus opum, famulor de me mea debita soluens
<pavl. nol. carm. 18.48> Meque ipsum pro me, uilis licet hostia, pendo.
<pavl. nol. carm. 18.49> Nec metuam sperni, quoniam non uilia Christo
<pavl. nol. carm. 18.50> Pauperis obsequii libamina, qui duo laetus
<pavl. nol. carm. 18.51> Aera, piae censum uiduae, laudata recepit.
<pavl. nol. carm. 18.52> Tunc quoque multa deo locupletes dona ferebant,
<pavl. nol. carm. 18.53> Implentes magnis aeraria sancta talentis;
<pavl. nol. carm. 18.54> Sed Christus spectator erat, qui corda ferentum
<pavl. nol. carm. 18.55> Inspiciens uiduae palmam dedit; illa diurni
<pavl. nol. carm. 18.56> Rem uictus, geminos, quod ei substantia, nummos
<pavl. nol. carm. 18.57> Miserat in sacram nil anxia corporis arcam.
<pavl. nol. carm. 18.58> Propterea ex ipso uenturi iudicis ore
<pavl. nol. carm. 18.59> Ante diem meruit facti praecerpere laudem
<pavl. nol. carm. 18.60> Praeferrique illis, quorum stipe uicerat aurum,
<pavl. nol. carm. 18.61> Munere pauper anus, sed prodiga corde fideli.
<pavl. nol. carm. 18.62> Ergo, boni fratres, quibus hic dignatio et istic
<pavl. nol. carm. 18.63> Concessa est, placidis aduertite mentibus aures,
<pavl. nol. carm. 18.64> Nec qui, sed de quo loquar, exaudite libenter.
<pavl. nol. carm. 18.65> Despicienda quidem, tamen et miranda profabor,
<pavl. nol. carm. 18.66> Despicienda meo ingenio, miranda beati
<pavl. nol. carm. 18.67> Felicis merito, quod dicere non sine Christi
<pavl. nol. carm. 18.68> Laude licet, quia quicquid in hoc miramur ab illo est
<pavl. nol. carm. 18.69> Vnde piis uirtus et per quem uita sepultis.
<pavl. nol. carm. 18.70> Praeteritis cecini patriam genus acta libellis
<pavl. nol. carm. 18.71> Et tota sanctum repetens ab origine dixi
<pavl. nol. carm. 18.72> Felicem, donec perfectae tempora uitae
<pavl. nol. carm. 18.73> Clauderet et posito desertis corpore terris
<pavl. nol. carm. 18.74> Tenderet aeterni merita ad consortia regni.
<pavl. nol. carm. 18.75> Sed quia non idem tumuli qui membra piorum
<pavl. nol. carm. 18.76> Et merita occultant, animarum uita superstes
<pavl. nol. carm. 18.77> Corporibus functis quaesitos corpore fructus
<pavl. nol. carm. 18.78> Et post corporeos obitus non mortua sentit
<pavl. nol. carm. 18.79> Laeta bonos, cruciata malos, quos rursus in ipsum
<pavl. nol. carm. 18.80> Tempore uenturo corpus reuocata remixto
<pavl. nol. carm. 18.81> Corpore communi metet indiscreta receptu.
<pavl. nol. carm. 18.82> Longa igitur mihi materies; quantumque erit aeui,
<pavl. nol. carm. 18.83> Tantum erit et uerbi super hoc, cui dicere gesta
<pavl. nol. carm. 18.84> Felicis pateat, si copia tanta sit oris,"
<pavl. nol. carm. 18.85> Quanta operum meritique manet. nam tempore ab illo,
<pavl. nol. carm. 18.86> Quo primum ista dies Felicem fine beato
<pavl. nol. carm. 18.87> Condidit et carnem terris, animam dedit astris,
<pavl. nol. carm. 18.88> Ex illo prope cuncta dies operante uidetur
<pavl. nol. carm. 18.89> Confessore dei, probat et sine corpore uiuum
<pavl. nol. carm. 18.90> Christus, ut ostendat maiorem in morte piorum
<pavl. nol. carm. 18.91> Virtutem quam uim in uita superesse malorum.
<pavl. nol. carm. 18.92> Ecce uides tumulum sacra martyris ossa tegentem
<pavl. nol. carm. 18.93> Et tacitum obtento seruari marmore corpus;
<pavl. nol. carm. 18.94> Nemo oculis hominum qua corpore cernimus extat,
<pavl. nol. carm. 18.95> Membra latent positi, placida caro morte quiescit,
<pavl. nol. carm. 18.96> In spem non uacuam rediuiuae condita uitae.
<pavl. nol. carm. 18.97> Vnde igitur tantus circumstat limina terror?
<pavl. nol. carm. 18.98> Quis tantos agit huc populos? quaenam manus urget
<pavl. nol. carm. 18.99> Daemonas inuitosque rapit frustraque rebelli
<pavl. nol. carm. 18.100> Voce reclamantes compellit adusque sepulchrum
<pavl. nol. carm. 18.101> Martyris et sancto quasi fixos limite sistit?
<pavl. nol. carm. 18.102> Respicio hanc aliquando diem, quam maesta relicto
<pavl. nol. carm. 18.103> Orbe fuit, quam laeta polo, cum Christus amicam
<pavl. nol. carm. 18.104> Assumens animam casto deus hausit ab ore.
<pavl. nol. carm. 18.105> Addidit ornatum caelis nec pignore terras
<pavl. nol. carm. 18.106> Orbauit; superi Felicis mente fruuntur,
<pavl. nol. carm. 18.107> Corpore nos; animaeque potentis spiritus illic
<pavl. nol. carm. 18.108> Viuit et hic meritum. sed totum funeris almi
<pavl. nol. carm. 18.109> Praesentare iuuat quem Nola impendit honorem.
<pavl. nol. carm. 18.110> Namque sacerdotem sacris annisque parentem
<pavl. nol. carm. 18.111> Perdiderat, sed eum caelis habitura patronum
<pavl. nol. carm. 18.112> Vrbs deuota pium; spe solabatur amorem.
<pavl. nol. carm. 18.113> Totis ergo quibus stipatur conflua turbis
<pavl. nol. carm. 18.114> Currit in obsequium populos effusa fideles.
<pavl. nol. carm. 18.115> Tunc dolor et pietas coeunt in pectora cunctis;
<pavl. nol. carm. 18.116> Admixta pietate fides gaudetque doletque.
<pavl. nol. carm. 18.117> Et licet accitum Christo super aethera tolli
<pavl. nol. carm. 18.118> Felicem credat, tanto tamen ipsa relinqui
<pavl. nol. carm. 18.119> Praeceptore dolet; quodque unum in funere sancto
<pavl. nol. carm. 18.120> Inter et exequias restat solamen amoris,
<pavl. nol. carm. 18.121> Postquam depositum tumulandi in sede feretrum,
<pavl. nol. carm. 18.122> Certatim populus pietatis circumfusus
<pavl. nol. carm. 18.123> Vndique denseto coetu sita membra coronat,
<pavl. nol. carm. 18.124> Religiosa pie pugna exercetur amantum.
<pavl. nol. carm. 18.125> Quisque alium praestans propior consistere certat
<pavl. nol. carm. 18.126> Reliquiis corpusque manu contingere gaudet.
<pavl. nol. carm. 18.127> Nec satis est uidisse semel, iuuat usque morari
<pavl. nol. carm. 18.128> Luminaque expositis et qua datur oscula membris
<pavl. nol. carm. 18.129> Figere; dat meritam Christo plebs consona laudem
<pavl. nol. carm. 18.130> Moliturque sacrum solii Felicis honorem.
<pavl. nol. carm. 18.131> Qua muris regio et tectis longinqua uacabat,
<pavl. nol. carm. 18.132> Fusus ibi laeto ridebat caespite campus
<pavl. nol. carm. 18.133> Vberius florente loco, quasi praescia iam tunc
<pavl. nol. carm. 18.134> Semper honorandi mundo uenerante sepulchri
<pavl. nol. carm. 18.135> Gaudebat sacro benedici corpore seque
<pavl. nol. carm. 18.136> Veris amoena habitu, quo dignior esset humando
<pavl. nol. carm. 18.137> Martyre, graminibus tellus sternebat odoris.
<pavl. nol. carm. 18.138> Ast illum placido scandentem celsa uolatu
<pavl. nol. carm. 18.139> Et casto assumptum de corpore laeta piorum
<pavl. nol. carm. 18.140> Turba per aetherias susceperat obuia nubes;
<pavl. nol. carm. 18.141> Angelicique chori, septemplicis agmina caeli,
<pavl. nol. carm. 18.142> Totis, qua caelum patet, occurrentia portis
<pavl. nol. carm. 18.143> Regis in aspectum summique parentis ad ora
<pavl. nol. carm. 18.144> Sidereo uolucrem laeti uexere triumpho.
<pavl. nol. carm. 18.145> Tum niuea sacrum caput ornauere corona
<pavl. nol. carm. 18.146> Sed tamen et roseam pater addidit(==ADDIDI-T) iudice Christo
<pavl. nol. carm. 18.147> Purpureoque habitu niueos duplicauit amictus,
<pavl. nol. carm. 18.148> Quod meritis utrumque decus. nam lucida sumpsit
<pavl. nol. carm. 18.149> Serta quasi placido translatus in aethera leto,
<pavl. nol. carm. 18.150> Sed meruit pariter quasi caesi martyris ostrum
<pavl. nol. carm. 18.151> Qui confessor obit. tenet ergo et praemia passi,
<pavl. nol. carm. 18.152> Quod prompta uirtute fuit, nec pacis honore
<pavl. nol. carm. 18.153> Ornatuque caret, quia non congressus obiuit.
<pavl. nol. carm. 18.154> Facta igitur rata iusta, pium texere sepulchro
<pavl. nol. carm. 18.155> Funus; at in sanctis diuinitus insita membris
<pavl. nol. carm. 18.156> Gratia non potuit cum carne morique tegique,
<pavl. nol. carm. 18.157> Ilico sed positis ex ossibus emicuit lux,
<pavl. nol. carm. 18.158> Quae medicis opibus meriti dare signa potentis
<pavl. nol. carm. 18.159> Hactenus ex illo non umquam tempore parcit.
<pavl. nol. carm. 18.160> Et toto quo mundus erit fulgebit in aeuo
<pavl. nol. carm. 18.161> Lux eadem, sancti cineris per saecula custos.
<pavl. nol. carm. 18.162> Martyris haec functi uitam probat, et bona Christi
<pavl. nol. carm. 18.163> Ad tumulum Felicis agens diffundit in omnes
<pavl. nol. carm. 18.164> Felicis late terras mirabile nomen,
<pavl. nol. carm. 18.165> Dignatam et tanto prae cunctis urbibus unam
<pavl. nol. carm. 18.166> Hospite nobilitat Nolam, quam gratia Christi
<pavl. nol. carm. 18.167> Felicis meritis ita dilatauit, ut aucta
<pavl. nol. carm. 18.168> Ciuibus ecce nouis et moenibus hic etiam urbs sit,
<pavl. nol. carm. 18.169> Pauper ubi primum tumulus, quem tempore saeuo,
<pavl. nol. carm. 18.170> Religio quo crimen erat minitante profano,
<pavl. nol. carm. 18.171> Struxerat anguste gladios trepida inter et ignes
<pavl. nol. carm. 18.172> Plebs domini? ut seris antiqua minoribus aetas
<pavl. nol. carm. 18.173> Tradidit. ingentem paruo sub culmine lucem
<pavl. nol. carm. 18.174> Clauserat et tanti tantum sacer angelus olim
<pavl. nol. carm. 18.175> Depositi possessor erat, qui lucis opertae
<pavl. nol. carm. 18.176> Conscius ut quidam fons aedibus extitit amplis
<pavl. nol. carm. 18.177> Et manet in mediis quasi gemma intersita tectis,
<pavl. nol. carm. 18.178> Basilicas per quinque sacri spatiosa sepulchri
<pavl. nol. carm. 18.179> Atria diffundens, quarum fastigia longe
<pavl. nol. carm. 18.180> Aspectata instar magnae dant uisibus urbis.
<pavl. nol. carm. 18.181> Quae tamen, ampla licet, uincuntur culmina turbis,
<pavl. nol. carm. 18.182> Quod crescente fide superundat gratia Christi,
<pavl. nol. carm. 18.183> Quae populis medico Felicem munere praestat
<pavl. nol. carm. 18.184> Viuere. qui perstans etiam post corporis aeuum
<pavl. nol. carm. 18.185> Praesidet ipse suis sacer ossibus; ossaque sancti
<pavl. nol. carm. 18.186> Corporis e tumulo, non obsita puluere mortis,
<pavl. nol. carm. 18.187> Arcano aeternae sed praedita semine uitae,
<pavl. nol. carm. 18.188> Viuificum spirant animae uictricis odorem,
<pavl. nol. carm. 18.189> Quo medicina potens datur exorantibus aegris.
<pavl. nol. carm. 18.190> Quanta resurgentes uirtus et gloria cinget
<pavl. nol. carm. 18.191> Coniectare licet, cum gratia tanta sepultos
<pavl. nol. carm. 18.192> Ambiat, et quanto rediuiua decore micabunt
<pavl. nol. carm. 18.193> Corpora, in obscuris cum sit lux tanta fauillis!
<pavl. nol. carm. 18.194> Quid nobis minimis horum praestare coronae
<pavl. nol. carm. 18.195> Sufficient, quorum et cineres dant commoda uiuis?
<pavl. nol. carm. 18.196> Cernere saepe iuuat uariis spectacula formis
<pavl. nol. carm. 18.197> Mira salutantum et sibi quaeque accommoda uotis
<pavl. nol. carm. 18.198> Poscentum; uideas etiam de rure colonos
<pavl. nol. carm. 18.199> Non solum gremio sua pignora ferre paterno,
<pavl. nol. carm. 18.200> Sed pecora aegra manu saepe introducere secum
<pavl. nol. carm. 18.201> Et sancto quasi conspicuo mandare licenter,
<pavl. nol. carm. 18.202> Moxque datam sua confisos ad uota medellam
<pavl. nol. carm. 18.203> Experto gaudere deo et iam credere sana
<pavl. nol. carm. 18.204> Et uere plerumque breui sanata sub ipso
<pavl. nol. carm. 18.205> Limine laeta suis iumenta reducere tectis.
<pavl. nol. carm. 18.206> Sed quia prolixum et uacuum percurrere cuncta,
<pavl. nol. carm. 18.207> Quanta gerit Felix miracula numine Christi,
<pavl. nol. carm. 18.208> Vnum de multis opus admirabile promam
<pavl. nol. carm. 18.209> Innumeris paribus, sed ab uno pende relicta,
<pavl. nol. carm. 18.210> Quae uirtus eadem gessit distantia causis.
<pavl. nol. carm. 18.211> Pandite corda, precor, breuis est iniuria uobis,
<pavl. nol. carm. 18.212> Dum paucis magnum exiguisque, opus eloquor orsis.
<pavl. nol. carm. 18.213> Et memores uiduae primo sermone relatae,
<pavl. nol. carm. 18.214> Quam deus e pretio mentis, non munere cernens,
<pavl. nol. carm. 18.215> Antetulit multum mittentibus, omnia dantem,
<pavl. nol. carm. 18.216> Me quoque ferte leui dicentem magna relatu.
<pavl. nol. carm. 18.217> Et mea namque illis sunt aemula uerba minutis,
<pavl. nol. carm. 18.218> Quis pretium pietas et uilibus aurea fecit.
<pavl. nol. carm. 18.219> Quidam homo re tenuis, plebeius origine, cultu
<pavl. nol. carm. 18.220> Rusticus, e geminis angustam bubus alebat
<pavl. nol. carm. 18.221> Pauperiem mercede iugi, nunc subdere plaustris
<pavl. nol. carm. 18.222> Suetus eos oneri pacta regione uehendo,
<pavl. nol. carm. 18.223> Nunc operae pretium sub aratra aliena locatis
<pavl. nol. carm. 18.224> Paupertatis habens reditum; spes anxia resque
<pavl. nol. carm. 18.225> Tota inopi par illud erat. non carior illi
<pavl. nol. carm. 18.226> Progenies aut ipse sibi; sed pignora et ipsos
<pavl. nol. carm. 18.227> Ducebat; neque cura minor saturare iuuencos
<pavl. nol. carm. 18.228> Quam dulces natos educere, parcior immo
<pavl. nol. carm. 18.229> Natis quam pecori caro; non gramine uili
<pavl. nol. carm. 18.230> Illos aut sterili palea, sed tegmine aprico
<pavl. nol. carm. 18.231> Algidus et de farre sibi natisque negato
<pavl. nol. carm. 18.232> Esuriens pascebat, egens sibi, diues in illis,
<pavl. nol. carm. 18.233> Quorum fecundus labor exsaturabat egentem.
<pavl. nol. carm. 18.234> Hos igitur, tam cara suae solamina uitae,
<pavl. nol. carm. 18.235> Nocte miser quadam somno grauiore sepultus,
<pavl. nol. carm. 18.236> Amisit taciti furto praedonis abactos;
<pavl. nol. carm. 18.237> Exurgensque die reduci de more iugandos
<pavl. nol. carm. 18.238> Infelix primo in uacuis praesepibus intus
<pavl. nol. carm. 18.239> Moxque foris frustra notis quaesiuit in agris;
<pavl. nol. carm. 18.240> Ilico sed fessus cassis erroribus ultro
<pavl. nol. carm. 18.241> Atque citro, postquam nullis uestigia signis
<pavl. nol. carm. 18.242> Certa uidet, spebus frustrata indage peremptis,
<pavl. nol. carm. 18.243> Humanam desperat opem et pietate repletus
<pavl. nol. carm. 18.244> Aspirante deo depressam in pectore fracto
<pavl. nol. carm. 18.245> Erigit in caelum mentem; et mox corde refecto
<pavl. nol. carm. 18.246> Praesumente fide spem uoti compotis haurit
<pavl. nol. carm. 18.247> Sanctaque Felicis rapido petit atria cursu
<pavl. nol. carm. 18.248> Ingressusque sacram magnis cum fletibus aulam
<pavl. nol. carm. 18.249> Sternitur ante fores et postibus oscula figit
<pavl. nol. carm. 18.250> Et lacrimis rigat omne solum, pro limine sancto
<pavl. nol. carm. 18.251> Fusus humi, et raptos nocturna fraude iuuencos
<pavl. nol. carm. 18.252> A Felice pio uelut a custode reposcit
<pavl. nol. carm. 18.253> Increpitans miscetque precantia uerba querellis:
<pavl. nol. carm. 18.254> Sancte deo Felix, inopum substantia, semper
<pavl. nol. carm. 18.255> Pro miseris felix et semper diues egenis,
<pavl. nol. carm. 18.256> Te requiem fessis deus afflictisque leuamen,
<pavl. nol. carm. 18.257> Te posuit maestis ad saucia corda medellam;
<pavl. nol. carm. 18.258> Propterea tamquam gremio confisa paterno
<pavl. nol. carm. 18.259> In te paupertas caput acclinata recumbit.
<pavl. nol. carm. 18.260> Felix sancte meos semper miserate labores,
<pavl. nol. carm. 18.261> Nunc oblite mei, cur me rogo uel cute nudum
<pavl. nol. carm. 18.262> Deseris? amisi caros, tua dona, iuuencos,
<pavl. nol. carm. 18.263> Saepe tibi supplex quos commendare solebam,
<pavl. nol. carm. 18.264> Quos tua perpetuo seruabat cura fauore
<pavl. nol. carm. 18.265> Pascebatque mihi. tua nam custodia saluos
<pavl. nol. carm. 18.266> Dextraque sufficiens illos praestabat opimos,
<pavl. nol. carm. 18.267> Quos misero mihi nox haec abstulit. heu quid agam nunc?
<pavl. nol. carm. 18.268> Quo deceptus eam? quem criminer? an tibi de te
<pavl. nol. carm. 18.269> Conquerar immemoremque mei accusabo patronum,
<pavl. nol. carm. 18.270> Qui mihi sopito tam densum irrepere somnum,
<pavl. nol. carm. 18.271> Ne mea sentirem perfringere claustra latrones,
<pavl. nol. carm. 18.272> Passus es et nullo fregisti dura pauore
<pavl. nol. carm. 18.273> Pectora nec lucem tenebris furtoque dedisti?
<pavl. nol. carm. 18.274> Aut ullis profugos curasti prodere signis?
<pavl. nol. carm. 18.275> Qua modo discurram? quo deferar? omnia caecis
<pavl. nol. carm. 18.276> Structa mihi latebris; nunc et mea tecta uidentur
<pavl. nol. carm. 18.277> Clausa mihi, abductis ubi desolatus alumnis
<pavl. nol. carm. 18.278> Nil habeo, quod habere uelim, quod dulce uidenti,
<pavl. nol. carm. 18.279> Dulce laboranti non irrita gratia praestet,
<pavl. nol. carm. 18.280> Oblectans inopem sensu fructuque peculi.
<pavl. nol. carm. 18.281> Hos ubi nunc quaeram miserandus ego? aut ubi quando
<pavl. nol. carm. 18.282> Inueniam tales aut unde parabo, repertos
<pavl. nol. carm. 18.283> Qui solos habui contentae rusticus illos
<pavl. nol. carm. 18.284> Paupertatis opes? ipsos igitur mihi redde,
<pavl. nol. carm. 18.285> Nolo alios. nec eos ulla regione requiram,
<pavl. nol. carm. 18.286> Hic mihi debentur; haec illos limina reddent,
<pavl. nol. carm. 18.287> In quibus ipsum te supplex astringo tibique
<pavl. nol. carm. 18.288> Haereo. cur quaeram aut ubi quos ignoro latrones?
<pavl. nol. carm. 18.289> Debitor hic meus est; ipsum pro fure tenebo
<pavl. nol. carm. 18.290> Custodem. tu, sancte, reus mihi, conscius illis.
<pavl. nol. carm. 18.291> Te teneo; tu scis ubi sint, qui lumine Christi
<pavl. nol. carm. 18.292> Cuncta et operta uides longeque absentia cernis
<pavl. nol. carm. 18.293> Et capis includente deo, quo cuncta tenentur.
<pavl. nol. carm. 18.294> Atque ideo occulti fures quacumque latebra
<pavl. nol. carm. 18.295> Non tibi celantur nec de te euadere possunt,
<pavl. nol. carm. 18.296> Quos licet et manus una tenet. deus unus ubique,
<pavl. nol. carm. 18.297> Christi blanda piis, sed iniquis dextera uindex.
<pavl. nol. carm. 18.298> Redde igitur mihi, redde boues et corripe furem.
<pavl. nol. carm. 18.299> Sed non quaero reos; abeant, non nescio mores,
<pavl. nol. carm. 18.300> Sancte, tuos; nescis male facta rependere, malis
<pavl. nol. carm. 18.301> Emendare malos uenia quam perdere poena.
<pavl. nol. carm. 18.302> Conueniat nobis igitur: sic diuide mecum
<pavl. nol. carm. 18.303> Quae tua, quae mea sunt; indemnis stet mea per te
<pavl. nol. carm. 18.304> Vtilitas iuxtaque tuas clementia partes
<pavl. nol. carm. 18.305> Vindicet aequatoque tuum libramine constet
<pavl. nol. carm. 18.306> Iudicium; tibi solue reos, mihi redde iuuencos.
<pavl. nol. carm. 18.307> Ecce tenes pactum, famuli iam nulla morandi
<pavl. nol. carm. 18.308> Causa tibi; accelera tantis me soluere curis.
<pavl. nol. carm. 18.309> Nam mihi certa manet sententia cedere nusquam,
<pavl. nol. carm. 18.310> Donec subuenias, nec ab isto poste refigi;
<pavl. nol. carm. 18.311> Ni properas, isto deponam in limine uitam,
<pavl. nol. carm. 18.312> Nec iam repperies cui reddas sero reductos.
<pavl. nol. carm. 18.313> Talia uoce quidem querula sed mente fideli
<pavl. nol. carm. 18.314> Plorantem totoque die sine fine precantem
<pavl. nol. carm. 18.315> Audiuit laetus non blando supplice martyr
<pavl. nol. carm. 18.316> Et sua cum domino ludens conuicia risit;
<pavl. nol. carm. 18.317> Poscentisque fide, non libertate dolentis
<pavl. nol. carm. 18.318> Motus opem properat; paucis mora ducitur horis.
<pavl. nol. carm. 18.319> Interea labente die iam uespere ducto
<pavl. nol. carm. 18.320> Nec precibus dabat ille modum nec fletibus; una
<pavl. nol. carm. 18.321> Vox erat affixi foribus: non eruar istinc;
<pavl. nol. carm. 18.322> Hic moriar, uitae nisi causam protinus istic
<pavl. nol. carm. 18.323> Accipiam. tandem tamen, ut iam plurima tutum
<pavl. nol. carm. 18.324> Nox secretum adytis fieri cogebat, et ille
<pavl. nol. carm. 18.325> Temporis oblitus, damni memor, ostia prono
<pavl. nol. carm. 18.326> Ore premens, toto prohibebat corpore claustra.
<pavl. nol. carm. 18.327> Sed multis frustra pulsantum uocibus aures
<pavl. nol. carm. 18.328> Aggreditur uiolenta manus tandemque reuellit
<pavl. nol. carm. 18.329> Turba reluctantem et sancta procul exigit aula.
<pavl. nol. carm. 18.330> Pulsus ab aedituis flet amarius et sua lugens
<pavl. nol. carm. 18.331> Tecta petit, resonant plangore silentia noctis
<pavl. nol. carm. 18.332> Questibus et magnis late loca sola resultant,
<pavl. nol. carm. 18.333> Donec et inuitus peruenit. et atra silentis
<pavl. nol. carm. 18.334> Ingrediens tuguri penetralia rursus ab ipso
<pavl. nol. carm. 18.335> Culminis introitu taciti, ut praesepia uidit
<pavl. nol. carm. 18.336> Nuda boum et nullos dare tintinnabula pulsus,
<pavl. nol. carm. 18.337> Excussa ut ceruice boum crepitare solebant
<pavl. nol. carm. 18.338> Mollius aut lentis caua linguis aera ferire,
<pavl. nol. carm. 18.339> Armentum reduces dum gutture ruminat escas:
<pavl. nol. carm. 18.340> His grauius tamquam rescisso uulnere planctum
<pavl. nol. carm. 18.341> Integrat, et quamquam neget aegro cura quietem,
<pavl. nol. carm. 18.342> Et uigili tamen haec dat solamenta dolori,
<pavl. nol. carm. 18.343> Vt bubus stabulata suis loca corpore fuso
<pavl. nol. carm. 18.344> Pressa superiaceat; nec duro fracta cubili
<pavl. nol. carm. 18.345> Membra dolent, iuuat ipsa iniuria; nec situs horret
<pavl. nol. carm. 18.346> Sordentis stabuli, quia notum reddit odorem
<pavl. nol. carm. 18.347> Dilecti pecoris, nec fetor fetet amanti.
<pavl. nol. carm. 18.348> Si qua illi extremo tulerant uestigia gressu
<pavl. nol. carm. 18.349> Aspicit et palpante manu calcata retractans
<pavl. nol. carm. 18.350> Ingemit et refricat totis iam frigida membris
<pavl. nol. carm. 18.351> Signa pedum; mentemque suam, licet eminus absit
<pavl. nol. carm. 18.352> Corpore, sacratam Felicis mittit ad aulam,
<pavl. nol. carm. 18.353> Felicem fletu, Felicem nomine clamans,
<pavl. nol. carm. 18.354> Nec desperat opem nec parcit fundere uota.
<pavl. nol. carm. 18.355> Nox medium iam uecta polum perfuderat orbem
<pavl. nol. carm. 18.356> Pace soporifera, reticebant omnia terris;
<pavl. nol. carm. 18.357> Solum illum sua peruigilem spes curaque habebat.
<pavl. nol. carm. 18.358> Ecce repente suis strepitum pro postibus audit
<pavl. nol. carm. 18.359> Et pulsas resonare fores, quo territus amens
<pavl. nol. carm. 18.360> Exclamat, rursum sibi fures adfore credens:
<pavl. nol. carm. 18.361> Quid uacua incassum crudeles ostia uultis
<pavl. nol. carm. 18.362> Frangere? iam nullus mihi bos; quid quaeritis ultra?
<pavl. nol. carm. 18.363> Praeuenere alii, mea tantum uita superstes,
<pavl. nol. carm. 18.364> Quae sociis uestris ut praedae cassa remansit.
<pavl. nol. carm. 18.365> Dixerat haec metuens; sed nullo fine manebat
<pavl. nol. carm. 18.366> Liminibus sonitus. quo crebrescente nec ulla
<pavl. nol. carm. 18.367> Respondente sibi pulsantum uoce propinquat
<pavl. nol. carm. 18.368> Suspensus cunctante gradu et dat postibus aurem
<pavl. nol. carm. 18.369> Sollicitam et rimis aciem per hiantia claustra,
<pavl. nol. carm. 18.370> Qua tenebris albus caeli color interlucet,
<pavl. nol. carm. 18.371> Inserit exploratque diu, nec adhuc sibi credit
<pavl. nol. carm. 18.372> Quid uideat; nec enim sublustri lumine noctis
<pavl. nol. carm. 18.373> Pura fides oculis, dubio tamen ipsa per umbras
<pavl. nol. carm. 18.374> Corpora pulsantum trepidos auferre pauores
<pavl. nol. carm. 18.375> Spemque boni coepere nouis promittere formis.
<pavl. nol. carm. 18.376> Non homines pulsare uidet; sed quod uidet esse
<pavl. nol. carm. 18.377> Verum, non audet sibi credere. magna profabor,
<pavl. nol. carm. 18.378> Quamquam parua deo miracula, cui sapit omne
<pavl. nol. carm. 18.379> Rerum animal sensu, quo iusserit ipse creator
<pavl. nol. carm. 18.380> Omnigenum pecus. ecce gerens duce numine mentem
<pavl. nol. carm. 18.381> Par insigne boum non nota per auia nocte
<pavl. nol. carm. 18.382> Venerat ad notas nullis rectoribus aedes,
<pavl. nol. carm. 18.383> Sponte quasi, non sponte tamen, quia numinis actu
<pavl. nol. carm. 18.384> Ereptos potiore manu praedonibus illos
<pavl. nol. carm. 18.385> Egerat occultis Felix moderatus habenis.
<pavl. nol. carm. 18.386> Et postquam attigerant assueti culmea tecti
<pavl. nol. carm. 18.387> Culmina gaudentes reditu expertasque timentes
<pavl. nol. carm. 18.388> Sat memori terrore manus, quasi pone timerent
<pavl. nol. carm. 18.389> Instantem sibi raptorem, quatere ostia iunctis
<pavl. nol. carm. 18.390> Frontibus et tamquam manibus sic cornibus uti,
<pavl. nol. carm. 18.391> Vt dominum excirent sonitu. sed territus ille
<pavl. nol. carm. 18.392> Rursus ut hostili circum sua claustra tumultu
<pavl. nol. carm. 18.393> Tuta etiam timuit; rursus sapientia bruto
<pavl. nol. carm. 18.394> Aspirat pecori causam sentire morantis
<pavl. nol. carm. 18.395> Atque intellectum domini reserare timentis.
<pavl. nol. carm. 18.396> Edere mugitum, de quo formidine pulsa
<pavl. nol. carm. 18.397> Panderet exclusis aditum securus alumnis.
<pavl. nol. carm. 18.398> Ille inopina uidens diuini insignia doni
<pavl. nol. carm. 18.399> Haeret adhuc, trepidumque etiam sua gaudia turbant.
<pavl. nol. carm. 18.400> Credere non audet, metuit non credere; cernit
<pavl. nol. carm. 18.401> Comminus et caligare(==CA-LI-GA+RE) putat; dum respicit ad se,
<pavl. nol. carm. 18.402> Diffidit tantum sese potuisse mereri;
<pavl. nol. carm. 18.403> Sed contra reputans a quo sperauerit, audet
<pavl. nol. carm. 18.404> Credere, cognoscens Felicis gesta patroni.
<pavl. nol. carm. 18.405> Iamque rubescebant rumpente crepuscula mane
<pavl. nol. carm. 18.406> Noctis et extremae fuga rarescentibus astris
<pavl. nol. carm. 18.407> Luce subobscura uel sublucentibus umbris
<pavl. nol. carm. 18.408> Coeperat ambiguos rerum reserare colores.
<pavl. nol. carm. 18.409> Tunc demum nota specie sibi bubus apertis,
<pavl. nol. carm. 18.410> Vt primum coepere oculis clarescere setae,
<pavl. nol. carm. 18.411> Certior exultat remouens et pessula claustris
<pavl. nol. carm. 18.412> Ostia laxato stridentia cardine soluit.
<pavl. nol. carm. 18.413> Dum facit hoc, iuncti simul irrupere iuuenci
<pavl. nol. carm. 18.414> Et reserantis adhuc molimina praeuenerunt.
<pavl. nol. carm. 18.415> Dimoto faciles cesserunt obice postes,
<pavl. nol. carm. 18.416> Oblatumque sibi mox ipso in limine regem
<pavl. nol. carm. 18.417> Cognoscunt hilares laetum lambuntque uicissim
<pavl. nol. carm. 18.418> Mulcentem labrisque manus palpantis inudant
<pavl. nol. carm. 18.419> Atque habitum totum spumosa per oscula foedant,
<pavl. nol. carm. 18.420> Dum complectentis domini iuga cara benignum
<pavl. nol. carm. 18.421> Molliter obnixi blanda uice pectus adulant.
<pavl. nol. carm. 18.422> Illum dilecti pecoris nec cornua laedunt
<pavl. nol. carm. 18.423> Et collata quasi molles ad pectora frontes
<pavl. nol. carm. 18.424> Admouet, et manibus non aspera lingua uidetur,
<pavl. nol. carm. 18.425> Quae lambens etiam siluestria pabula radit.
<pavl. nol. carm. 18.426> Sed tamen haec inter non uano corde fidelis
<pavl. nol. carm. 18.427> Rusticus officii meminit, neque curat anhelos
<pavl. nol. carm. 18.428> Ante boues stabulis inducere postque laborem
<pavl. nol. carm. 18.429> Atque famem recreare cibo, quam ducere secum
<pavl. nol. carm. 18.430> Illuc, unde suos meruit. uenit ergo reductos
<pavl. nol. carm. 18.431> Ducens nec tacitis celat sua gaudia uotis
<pavl. nol. carm. 18.432> Et referens densas trahit ad sua uerba cateruas
<pavl. nol. carm. 18.433> Ingrediturque sacras cunctis mirantibus aedes.
<pavl. nol. carm. 18.434> Quos miser hesterno amissos deflerat, eosdem
<pavl. nol. carm. 18.435> Praesentes hodie ducit sanctique triumphum
<pavl. nol. carm. 18.436> Martyris ostentat populis; ducuntur et ipsi
<pavl. nol. carm. 18.437> Per medios coetus, modo furum praeda, iuuenci,
<pavl. nol. carm. 18.438> Et modo Felicis spolium; dat euntibus ingens
<pavl. nol. carm. 18.439> Turba locum et muto celebratur gloria Christi
<pavl. nol. carm. 18.440> In pecore. ille autem, qui tanti muneris alto
<pavl. nol. carm. 18.441> Causa fuit domino mediis in milibus extans
<pavl. nol. carm. 18.442> Flensque iterum sed laetitia modo debita sancto
<pavl. nol. carm. 18.443> Vota refert, non aere graui nec munere surdo,
<pavl. nol. carm. 18.444> Munere sed uiuo linguae mentisque profusus,
<pavl. nol. carm. 18.445> Voce pia largum testatur pauper amorem
<pavl. nol. carm. 18.446> Debitor et Christo satis isto pignore soluit,
<pavl. nol. carm. 18.447> Immaculata suae cui sufficit hostia laudis:
<pavl. nol. carm. 18.448> Captiuos en, sancte, tuos tibi plebe sub omni
<pavl. nol. carm. 18.449> Viator(==VJATOR) ago et uictos iterum tibi mando tuendos;
<pavl. nol. carm. 18.450> Conserua reduces dignatus reddere raptos.
<pavl. nol. carm. 18.451> Sed tamen in me nunc ipsum, bone, respice, martyr;
<pavl. nol. carm. 18.452> Namque uides quod agas tibi adhuc superesse, sed in me,
<pavl. nol. carm. 18.453> Qui prope caecatis oculis tua comminus asto
<pavl. nol. carm. 18.454> Limina; nam multo mersi mea lumina fletu,
<pavl. nol. carm. 18.455> Non solum damno sed et inter gaudia plorans.
<pavl. nol. carm. 18.456> Dempsisti causam lacrimarum, tolle modo orta
<pavl. nol. carm. 18.457> Vulnera de lacrimis; miseratus, sancte, meorum
<pavl. nol. carm. 18.458> Damna boum, miserare itidem modo damna oculorum.
<pavl. nol. carm. 18.459> Donasti reduces pecudes mihi, rursus et illis
<pavl. nol. carm. 18.460> Redde meos oculos. nam quid iuuat esse reductos,
<pavl. nol. carm. 18.461> Si languente acie praesens praesentibus absim?
<pavl. nol. carm. 18.462> Talia praesentes populi risere querentem.
<pavl. nol. carm. 18.463> Sed procul admotae secreti martyris aures
<pavl. nol. carm. 18.464> Suscepere pias ab inepto supplice uoces,
<pavl. nol. carm. 18.465> Moxque refecta sacram senserunt lumina dextram.
<pavl. nol. carm. 18.466> Inde domum gaudens oculis bubusque receptis
<pavl. nol. carm. 18.467> Collaudante deum populo remeabat, et illum
<pavl. nol. carm. 18.468> Laeta sequebatur gemini uictoria uoti.
<pavl. nol. carm. 19.1> Sidera si caelo possunt, si gramina terris 
<pavl. nol. carm. 19.2> Defore, mella fauis, aqua fontibus, uberibus lac, 
<pavl. nol. carm. 19.3> Sic poterunt linguis laudes cessare piorum, 
<pavl. nol. carm. 19.4> In quibus et uitae uirtus et gloria mortis 
<pavl. nol. carm. 19.5> Ipse deus, pro quo uitam uoluere(==VOLUERE) pacisci 
<pavl. nol. carm. 19.6> Et moriendo piam sancire fidem populorum 
<pavl. nol. carm. 19.7> Mercarique sacrum pretioso sanguine regnum, 
<pavl. nol. carm. 19.8> Sanguine quo totum spargentes martyres orbem 
<pavl. nol. carm. 19.9> Gentibus innumeris semen caeleste fuerunt. 
<pavl. nol. carm. 19.10> Horum de numero procerum confessor in ista 
<pavl. nol. carm. 19.11> Vrbe datus Felix longe lateque per orbem 
<pavl. nol. carm. 19.12> Nominis emicuit titulo. sed Nola sepulti 
<pavl. nol. carm. 19.13> Facta domus tamquam proprio sibi sidere plaudit. 
<pavl. nol. carm. 19.14> Omnis enim quacumque iacet mandatus in ora 
<pavl. nol. carm. 19.15> Martyr stella loci simul et medicina colentum est. 
<pavl. nol. carm. 19.16> Namque tenebrosum ueteri caligine mundum 
<pavl. nol. carm. 19.17> Languentesque animas miseratus in orbe creator 
<pavl. nol. carm. 19.18> Sic sacra disposuit terris monumenta piorum, 
<pavl. nol. carm. 19.19> Sparsit ut astrorum nocturno lumina caelo. 
<pavl. nol. carm. 19.20> Et licet una fides, par gratia et aemula uirtus 
<pavl. nol. carm. 19.21> Martyribus cunctis maneat, tamen omnibus isdem 
<pavl. nol. carm. 19.22> Dissimiles operum formas extare uidemus. 
<pavl. nol. carm. 19.23> Atque alibi tacitis meritum sublime sepulchris 
<pavl. nol. carm. 19.24> Excolimus memores, alibi clamantia signa, 
<pavl. nol. carm. 19.25> Conspicuas miramur opes. ubi, credo, mali plus 
<pavl. nol. carm. 19.26> Durior impietas retinet, maiorem ibi morbus 
<pavl. nol. carm. 19.27> Poscit opem grauior, uel adhuc ubi caecior altam 
<pavl. nol. carm. 19.28> Perfidiae noctem trahit error et aegra laborat 
<pavl. nol. carm. 19.29> In populo titubante fides, ibi lumina prorsus 
<pavl. nol. carm. 19.30> Accendi maiora decet mundique tenebras 
<pavl. nol. carm. 19.31> Illustrante deo perimi mentesque retusis 
<pavl. nol. carm. 19.32> Attonitas oculis trepidasque intendere ad ipsos 
<pavl. nol. carm. 19.33> Diuini ueri radios, caligine taetra 
<pavl. nol. carm. 19.34> Soluere collyrioque medentis inungere Christi. 
<pavl. nol. carm. 19.35> Quod per apostolicas curandis sensibus artes 
<pavl. nol. carm. 19.36> Cote pia teritur, quia lene iugum et leue Christi 
<pavl. nol. carm. 19.37> Est onus ad Christum puro iam lumine uersis 
<pavl. nol. carm. 19.38> Atque euangelico suffusis pectora suco, 
<pavl. nol. carm. 19.39> Quo bene purgantur nebulae, quibus interiorem 
<pavl. nol. carm. 19.40> Obducunt aciem mundi fallentis amores, 
<pavl. nol. carm. 19.41> Qui magnum per inane uagos sine remige sensus 
<pavl. nol. carm. 19.42> Circumagunt hebetantque graui caligine captos 
<pavl. nol. carm. 19.43> Mollibus illecebris, ut frangant robora uitae 
<pavl. nol. carm. 19.44> Sectenturque cauas per gaudia lubrica pompas. 
<pavl. nol. carm. 19.45> Hos igitur nobis cupiens auertere morbos 
<pavl. nol. carm. 19.46> Omnimedens dominus, sanctos mortalibus aegris 
<pavl. nol. carm. 19.47> Per uarias gentes medicos pietate salubri 
<pavl. nol. carm. 19.48> Edidit; utque suam diuina potentia curam 
<pavl. nol. carm. 19.49> Clarius exereret, potioribus intulit illos 
<pavl. nol. carm. 19.50> Vrbibus, et quosdam licet oppida parua retentent 
<pavl. nol. carm. 19.51> Martyras, at proceres deus ipsos moenibus amplis 
<pavl. nol. carm. 19.52> Intulit et paucas functos diuisit in oras, 
<pavl. nol. carm. 19.53> Quos tamen ante obitum toto dedit orbe magistros. 
<pavl. nol. carm. 19.54> Inde Petrum et Paulum Romana fixit in urbe, 
<pavl. nol. carm. 19.55> Principibus quoniam medicis caput orbis egebat 
<pavl. nol. carm. 19.56> Multis insanum uitiis caecumque tenebris. 
<pavl. nol. carm. 19.57> Sed potiore deo nostram reparare salutem 
<pavl. nol. carm. 19.58> Quam Satana captos etiam nunc fraude tenere 
<pavl. nol. carm. 19.59> Rarescunt tenebrae mundi, et iam paene per omnes 
<pavl. nol. carm. 19.60> Praeualuit pietas et mortem uita subegit. 
<pavl. nol. carm. 19.61> Crebrescente fide uictus dilabitur error, 
<pavl. nol. carm. 19.62> Et prope iam nullis sceleri mortique relictis 
<pavl. nol. carm. 19.63> Tota pio Christi censetur nomine Roma, 
<pavl. nol. carm. 19.64> Irridens figmenta Numae uel fata Sibyllae. 
<pavl. nol. carm. 19.65> Cumque sacris pia turba refert pastoribus Amen 
<pavl. nol. carm. 19.66> Per numerosa dei regnantis ouilia laetum. 
<pavl. nol. carm. 19.67> Laudibus aeterni domini ferit aethera clamor 
<pavl. nol. carm. 19.68> Sanctus et incusso Capitolia culmine nutant. 
<pavl. nol. carm. 19.69> In uacuis simulacra tremunt squalentia templis 
<pavl. nol. carm. 19.70> Vocibus icta piis impulsaque nomine Christi. 
<pavl. nol. carm. 19.71> Diffugiunt trepidi desertas daemones aedes. 
<pavl. nol. carm. 19.72> Liuidus incassum serpens fremit ore cruento 
<pavl. nol. carm. 19.73> Lugens humanam ieiuna fauce salutem 
<pavl. nol. carm. 19.74> Seque simul pecudum iam sanguine defraudatum; 
<pavl. nol. carm. 19.75> Praedo gemens frustra siccas circumuolat aras. 
<pavl. nol. carm. 19.76> Sic deus et reliquis tribuens pia munera terris 
<pavl. nol. carm. 19.77> Sparsit ubique loci magnas sua membra per urbes. 
<pavl. nol. carm. 19.78> Sic dedit Andream Patris Ephesoque Iohannem, 
<pavl. nol. carm. 19.79> Vt simul Europam atque Asiam curaret in illis 
<pavl. nol. carm. 19.80> Discuteretque graues per lumina tanta tenebras. 
<pavl. nol. carm. 19.81> Parthia Matthaeum complectitur, India Thomam, 
<pavl. nol. carm. 19.82> Lebbaeum Libyes, Phryges accepere Philippum, 
<pavl. nol. carm. 19.83> Creta Titum sumpsit, medicum Boeotia Lucam. 
<pavl. nol. carm. 19.84> Marcus, Alexandria, tibi datus, ut boue pulso 
<pavl. nol. carm. 19.85> Cum Ioue nec pecudes Aegyptus in Apide demens 
<pavl. nol. carm. 19.86> In Ioue nec ciuem coleret male Creta sepultum, 
<pavl. nol. carm. 19.87> Nec Phryges exsectis agerent Cybeleia Gallis 
<pavl. nol. carm. 19.88> Impuram foedo solantes uulnere matrem, 
<pavl. nol. carm. 19.89> Et tandem castis fronderet montibus Ida 
<pavl. nol. carm. 19.90> Intactas referens securo uertice pinus, 
<pavl. nol. carm. 19.91> Vana nec ulterius mutos iam Graecia Delphos 
<pavl. nol. carm. 19.92> Consuleret spernensque suum calcaret Olympum 
<pavl. nol. carm. 19.93> Altius in Sion gradiens, ubi collis alumni 
<pavl. nol. carm. 19.94> Lene iugum celso fastigat uertice Christus. 
<pavl. nol. carm. 19.95> Fugit et ex Epheso trudente Diana Iohanne 
<pavl. nol. carm. 19.96> Germanum comitata suum, quem nomine Christi 
<pavl. nol. carm. 19.97> Imperitans Paulus pulso Pythone fugauit. 
<pavl. nol. carm. 19.98> Fugit et Aegypto Satanas, ubi mille figuras, 
<pavl. nol. carm. 19.99> Nomina mille sibi uariis accommoda monstris 
<pavl. nol. carm. 19.100> Sumpserat, ut Serapi sanctum formaret Ioseph(==IOSEPH), 
<pavl. nol. carm. 19.101> Nomine ferali abscondens uenerabile nomen, 
<pavl. nol. carm. 19.102> Cum tamen ipsa fidem simulacri forma doceret, 
<pavl. nol. carm. 19.103> Qua modius capiti superest, quia frugibus olim 
<pavl. nol. carm. 19.104> Ante famem domino sic inspirante coactis 
<pavl. nol. carm. 19.105> Innumeras gentes Aegypti ex ubere pauit 
<pavl. nol. carm. 19.106> Et steriles annos annis saturauit opimis. 
<pavl. nol. carm. 19.107> Sed ne ultra sanctus coleretur honore profano, 
<pavl. nol. carm. 19.108> Mens arcana dei deuotae pectora plebis 
<pavl. nol. carm. 19.109> Immissis acuit stimulis cultumque nefandi 
<pavl. nol. carm. 19.110> Daemonis euerso fractoque Serapide clausit. 
<pavl. nol. carm. 19.111> Non Pelusiacis uaga saltibus Isis Osirim 
<pavl. nol. carm. 19.112> Quaerit haruspicibus caluis, qui pectore tunso 
<pavl. nol. carm. 19.113> Deplorant aliena suo lamenta dolore, 
<pavl. nol. carm. 19.114> Moxque itidem insani sopito gaudia planctu 
<pavl. nol. carm. 19.115> Vana gerunt eadem mentiti fraude repertum, 
<pavl. nol. carm. 19.116> Qua non amissum sibi quaesiuere uagantes. 
<pavl. nol. carm. 19.117> Heu quo stultitiae merguntur gurgite mentes 
<pavl. nol. carm. 19.118> Luce dei uacuae! nam quid, rogo, caecius illis, 
<pavl. nol. carm. 19.119> Qui non amissum quaerunt nusquamque manentem 
<pavl. nol. carm. 19.120> Inueniunt, planguntque alii quod non dolet ipsis? 
<pavl. nol. carm. 19.121> Elige quid facias, miser error. quid colis aut quid 
<pavl. nol. carm. 19.122> Plangis? non coeunt quae iungis; luctus honorem 
<pavl. nol. carm. 19.123> Non sequitur, lamenta colis lugendaque credis 
<pavl. nol. carm. 19.124> Quae diuina putas. si di sunt, nec miseri sunt; 
<pavl. nol. carm. 19.125> Aut si sunt miseri, di non sunt atque homines sunt 
<pavl. nol. carm. 19.126> Et miseri. miserare igitur mortalia passos 
<pavl. nol. carm. 19.127> Aut laetos uenerare deos; nam caecus aperte est 
<pavl. nol. carm. 19.128> Hic furor aut miseros colere aut lugere beatos. 
<pavl. nol. carm. 19.129> Ergo dea est Isis? mulier dea? si dea, corpus 
<pavl. nol. carm. 19.130> Non habet, et sexus sine corpore uel sine sexu 
<pavl. nol. carm. 19.131> Partus abest. unde ergo illi quem quaerit Osirim? 
<pavl. nol. carm. 19.132> Atque ubi quaerat eum nescit dea? sed dea numquam 
<pavl. nol. carm. 19.133> Esse potest mater nec femina. nam deus unus, 
<pavl. nol. carm. 19.134> Virtus trina, deus pater unus et unus in ipso 
<pavl. nol. carm. 19.135> Filius, ex ipso simul unus cum patre uerbi 
<pavl. nol. carm. 19.136> Spiritus; haec tria sunt deus unus nomina semper. 
<pavl. nol. carm. 19.137> Sola dei natura deus, quod filius et quod 
<pavl. nol. carm. 19.138> Spiritus et pater est; sed filius ex patre natus, 
<pavl. nol. carm. 19.139> Spiritus ex patre procedens. nihil hic habet ulla 
<pavl. nol. carm. 19.140> Commune aut simile in rebus natura creatis. 
<pavl. nol. carm. 19.141> At Carthago potens Cypriano martyre floret, 
<pavl. nol. carm. 19.142> Cuius et ore simul profusi(==PRO+FU+SI) et sanguine fontes 
<pavl. nol. carm. 19.143> Fecundauerunt Libyae sitientis harenas. 
<pavl. nol. carm. 19.144> Nec procul inde Vticam collatis candida massa 
<pavl. nol. carm. 19.145> Martyribus magno uenerandae caedis aceruo 
<pavl. nol. carm. 19.146> Extulit; unus enim benedicti caespitis agger 
<pavl. nol. carm. 19.147> Corpora multa tegens alte caput extulit aruis 
<pavl. nol. carm. 19.148> Et meritis altos testatur monte sepulchri. 
<pavl. nol. carm. 19.149> Inde deo dudum iam fertilis Africa Christo 
<pavl. nol. carm. 19.150> Multiplicat largas tanto de semine fruges 
<pavl. nol. carm. 19.151> Et parit egregios uerboque fideque magistros. 
<pavl. nol. carm. 19.152> Nec minor occiduis effulsit gratia terris. 
<pavl. nol. carm. 19.153> Ambrosius Latio, Vincentius extat Hiberis. 
<pavl. nol. carm. 19.154> Gallia Martinum, Delphinum Aquitania sumpsit. 
<pavl. nol. carm. 19.155> Multaque praeterea per easdem largiter oras 
<pavl. nol. carm. 19.156> Semina sanctorum positis diffusa sepulchris 
<pavl. nol. carm. 19.157> Illustrant totum superis uirtutibus orbem 
<pavl. nol. carm. 19.158> Et toto antiquum detrudunt orbe draconem, 
<pavl. nol. carm. 19.159> Qui genus humanum per nomina mille deorum, 
<pavl. nol. carm. 19.160> Quae tamen ex obitis mortalibus et sibi sumpsit 
<pavl. nol. carm. 19.161> Ipse suisque dedit coluber, quatit arte nocendi, 
<pavl. nol. carm. 19.162> Princeps in uacuo taetrum gerit aere regnum 
<pavl. nol. carm. 19.163> Daemonibusque caput nobis inimicus oberrat. 
<pavl. nol. carm. 19.164> Sic itaque et nostra haec Christi miserantis amore 
<pavl. nol. carm. 19.165> Felicis meruit muniri Nola sepulchro 
<pavl. nol. carm. 19.166> Purgarique simul, quia caecis mixta ruinis 
<pavl. nol. carm. 19.167> Orbis et ipsa etiam moriens in nocte iacebat 
<pavl. nol. carm. 19.168> Saxicolis polluta diu cultoribus, in qua 
<pavl. nol. carm. 19.169> Prostibulum Veneris simul et dementia Bacchi 
<pavl. nol. carm. 19.170> Numina erant miseris, foedoque nefaria ritu 
<pavl. nol. carm. 19.171> Sacra celebrabat sociata libido furori. 
<pavl. nol. carm. 19.172> Et quis erat uitae locus hic, ubi nec pudor usquam 
<pavl. nol. carm. 19.173> Nec metus ullus erat? quis enim peccare timeret 
<pavl. nol. carm. 19.174> Hic, ubi sanguineus furor atque incesta libido 
<pavl. nol. carm. 19.175> Religionis erant? et erat pro numine crimen 
<pavl. nol. carm. 19.176> His, qui crediderant esse ullum in crimine numen, 
<pavl. nol. carm. 19.177> Atque erat in toto quasi sanctior agmine cultor, 
<pavl. nol. carm. 19.178> Qui Veneris sacris pollutius incaluisset, 
<pavl. nol. carm. 19.179> Plenus ut ille deo reliquisque beatior esset, 
<pavl. nol. carm. 19.180> Qui magis infuso sibi daemone saeuius in se 
<pavl. nol. carm. 19.181> Desipiens propriisque litans furialia sacra 
<pavl. nol. carm. 19.182> Vulneribus sanam meruisset perdere mentem. 
<pavl. nol. carm. 19.183> O caecis mens digna animis et numina digna! 
<pavl. nol. carm. 19.184> Auersis seruire deo Venus et nemus illis 
<pavl. nol. carm. 19.185> Sint deus; ebrietas demens, amor impius illos 
<pavl. nol. carm. 19.186> Sanctificent; abscisa colant miserumque pudorem 
<pavl. nol. carm. 19.187> Erroris foedi matris mysteria dicant. 
<pavl. nol. carm. 19.188> Digna fides illis, quibus almo in lumine ueri 
<pavl. nol. carm. 19.189> Legibus et castis et magno nomine Christi 
<pavl. nol. carm. 19.190> Nulla fides et nullus amor, ideoque nec ullum 
<pavl. nol. carm. 19.191> Indignae pretium uitae est in sanguine Christi. 
<pavl. nol. carm. 19.192> Sit deus his uenter uel cetera gaudia carnis, 
<pavl. nol. carm. 19.193> Quis deus ipse deus non est, quibus in cruce Christi 
<pavl. nol. carm. 19.194> Gloria nulla subest, quia non dignatur adire 
<pavl. nol. carm. 19.195> Degeneres animos uirtus crucis. inde beatus 
<pavl. nol. carm. 19.196> Felix, ut reliqui diuerso martyres orbe 
<pavl. nol. carm. 19.197> Nolanis medicus fuit, estque perennis ope ista, 
<pavl. nol. carm. 19.198> Nec modo Nolanis sed et omnibus, a quibus idem 
<pavl. nol. carm. 19.199> Imploratus erit, dabit isto iure salutem, 
<pavl. nol. carm. 19.200> Si crucis alma fides in pectore supplicis adsit. 
<pavl. nol. carm. 19.201> Ista fides genus humanum curatque piatque; 
<pavl. nol. carm. 19.202> Haec ubi defuerit medicina, morabitur illic 
<pavl. nol. carm. 19.203> Omne mali regnum, nec in illo desinet umquam 
<pavl. nol. carm. 19.204> Cypris adulteriis, furiis regnare Lyaeus, 
<pavl. nol. carm. 19.205> In quo defuerit Christi pudor et crucis ardor. 
<pavl. nol. carm. 19.206> Ignis enim diuinus inest, ubi uis crucis intus 
<pavl. nol. carm. 19.207> Ardescente fide cruciat male conscia corda 
<pavl. nol. carm. 19.208> Viuificatque animam uitiis in carne peremptis. 
<pavl. nol. carm. 19.209> Hostibus his obtrita diu corruptaque tantis 
<pavl. nol. carm. 19.210> Pestibus ingentem poscebat Nola medellam, 
<pavl. nol. carm. 19.211> Atque ideo pensante deo discrimen opemque 
<pavl. nol. carm. 19.212> Felicem accepit medicum, qui uinceret omnem 
<pavl. nol. carm. 19.213> Quamlibet antiquam miserorum in cordibus atris 
<pavl. nol. carm. 19.214> Perniciem et meriti uirtute potentior altis 
<pavl. nol. carm. 19.215> Vulneribus ductum super ulcera putria callum 
<pavl. nol. carm. 19.216> Scinderet, ut saniem suffusa labe coactam 
<pavl. nol. carm. 19.217> Exprimeret sinibus ruptis ac deinde lacunam 
<pavl. nol. carm. 19.218> Vulneris expleret plana cute ducta cicatrix. 
<pavl. nol. carm. 19.219> Ergo ubi Nolanis Felix ut stella tenebris 
<pavl. nol. carm. 19.220> Fulsit ab ore dei ueniens uerbumque medendi 
<pavl. nol. carm. 19.221> Ore gerens, tamquam uenturo sole serenus 
<pavl. nol. carm. 19.222> In matutino laetum iubar exserit ortu 
<pavl. nol. carm. 19.223> Phosphorus occiduisque nouus praefulget in astris 
<pavl. nol. carm. 19.224> Nuntius instantis cessura nocte diei: 
<pavl. nol. carm. 19.225> Sic iam euangelio totum radiante per orbem 
<pavl. nol. carm. 19.226> Et propiante deo cunctis mox iudice terris 
<pavl. nol. carm. 19.227> Aduentus uexilla sui praetendit ubique 
<pavl. nol. carm. 19.228> Perque suos Christus sua signa coruscat amicos. 
<pavl. nol. carm. 19.229> Ex quibus hac uoluit(==VOLUIT) sibi praelucere sub ora 
<pavl. nol. carm. 19.230> Felicem, ut nostras isto decerperet umbras 
<pavl. nol. carm. 19.231> Sidere et antiquos ista quoque pelleret urbe 
<pavl. nol. carm. 19.232> Daemonas, ut pulsis hominum de corde colonis 
<pavl. nol. carm. 19.233> Talibus intraret puras deus incola mentes, 
<pavl. nol. carm. 19.234> Et uice mutata nobis pietate solutis 
<pavl. nol. carm. 19.235> Nostra prius nostros premerent modo uincla leones 
<pavl. nol. carm. 19.236> Frustra in oues Christi uincta feritate frementes. 
<pavl. nol. carm. 19.237> Et manet haec nobis etiam nunc gratia, quae nos 
<pavl. nol. carm. 19.238> Peccatis prece sanctorum exorante resoluit 
<pavl. nol. carm. 19.239> Atque isdem sanctis ultoribus alligat illos 
<pavl. nol. carm. 19.240> Discruciatque hostes, qui nos uincire solebant. 
<pavl. nol. carm. 19.241> Hi modo ut illato deprensi lumine fures 
<pavl. nol. carm. 19.242> Atque in uincla dati, nunc ignea flagra piorum, 
<pavl. nol. carm. 19.243> Vt meruere, ferunt, aut iam infernis male trusi 
<pavl. nol. carm. 19.244> Carceribus trepidant, uicinum instare fatentes 
<pavl. nol. carm. 19.245> Iudicium domini solis sibi triste suisque 
<pavl. nol. carm. 19.246> Omnibus, in Satanae partem quos scaeua uoluntas 
<pavl. nol. carm. 19.247> Verterit et Satanae sociauerit aemula uita, 
<pavl. nol. carm. 19.248> Istic nequitiae socios homines, ibi poenae. 
<pavl. nol. carm. 19.249> Ecce dies accepta deo, modo uera salutis 
<pavl. nol. carm. 19.250> Lux micat, omnia iam nobis bene uersa uidemus; 
<pavl. nol. carm. 19.251> Diffugere doli, cecidit Bel, interit error, 
<pavl. nol. carm. 19.252> Quique colebantur totis quasi numina templis 
<pavl. nol. carm. 19.253> Daemones, hi per templa dei torquentur inermes, 
<pavl. nol. carm. 19.254> Et qui diuinos audebant sumere honores, 
<pavl. nol. carm. 19.255> Hi modo ab humana plectuntur lege subacti. 
<pavl. nol. carm. 19.256> Namque isti, quos nunc celebri Felicis in aula 
<pavl. nol. carm. 19.257> Torqueri clamare rapi per capta uidemus 
<pavl. nol. carm. 19.258> Corpora, corporibus uincti retinentur in ipsis, 
<pavl. nol. carm. 19.259> In quae se trusere ipsi, poenamque uolentes 
<pavl. nol. carm. 19.260> Humanam inuenere suam. nunc ergo reorum 
<pavl. nol. carm. 19.261> Personae exululant poenis, qui numine falso 
<pavl. nol. carm. 19.262> Di fuerant, et qui mentito numine uiuos 
<pavl. nol. carm. 19.263> Ante dei cultum sibi nil caeleste uidentes 
<pavl. nol. carm. 19.264> Dediderant homines, hi nunc, ubi lumine Christi 
<pavl. nol. carm. 19.265> Vera fides patuit, non possunt ferre sepultos. 
<pavl. nol. carm. 19.266> Sed magis ut pateat quia nunc hi, qui cruciantur 
<pavl. nol. carm. 19.267> Daemones ante fores aut ante sepulchra piorum, 
<pavl. nol. carm. 19.268> Idem sint illi, quibus olim serua litabat 
<pavl. nol. carm. 19.269> Gens hominum et sacros demens libabat honores, 
<pavl. nol. carm. 19.270> Ipsa docet uocum species; nam saepius illa 
<pavl. nol. carm. 19.271> Voce gemunt, solitum ut noscas clamore furorem. 
<pavl. nol. carm. 19.272> Sic plerumque uelut resoluto laxius ore 
<pavl. nol. carm. 19.273> Dente fremunt, spumant labris horrentque capillis, 
<pavl. nol. carm. 19.274> Vtque manu prensante comam excutiuntur in altum 
<pavl. nol. carm. 19.275> Et pede pendentes stant crinibus; interea illic 
<pavl. nol. carm. 19.276> Sacrorum memores ueterum, quibus exta solebant 
<pavl. nol. carm. 19.277> Lambere caesarum pecudum aut libamine pasci 
<pavl. nol. carm. 19.278> Lasciuosque choros hederatis ducere pompis, 
<pavl. nol. carm. 19.279> Nunc etiam sua testantes sacra illa fuisse, 
<pavl. nol. carm. 19.280> In quibus insanos dabat ebria turba tumultus, 
<pavl. nol. carm. 19.281> Euhoe, Bacchi sonum, fractis imitantur anheli 
<pavl. nol. carm. 19.282> Vocibus et lento iactant sua colla rotatu. 
<pavl. nol. carm. 19.283> Sed quia non poterat mortalis et unius aetas 
<pavl. nol. carm. 19.284> Sufficere, ut longo contagia tempore tracta 
<pavl. nol. carm. 19.285> Dilueret paucis quos corpore uiueret annis 
<pavl. nol. carm. 19.286> Confessor Felix et presbyter, ore magister, 
<pavl. nol. carm. 19.287> Elogio martyr, merito officioque sacerdos, 
<pavl. nol. carm. 19.288> Omnipotens dominus finitum corporis aeuum 
<pavl. nol. carm. 19.289> Felici potiore uia persistere fecit, 
<pavl. nol. carm. 19.290> Continuans medicos operosi martyris actus, 
<pavl. nol. carm. 19.291> Virtutes ut eas idem celebraret humatus, 
<pavl. nol. carm. 19.292> Quas in carne manens Christi uirtute gerebat, 
<pavl. nol. carm. 19.293> Atque ita susceptae nec mortuus aforet urbi 
<pavl. nol. carm. 19.294> Corpore, cum tantum positi sanator adesset 
<pavl. nol. carm. 19.295> Spiritus et desideriis latitaret amantum 
<pavl. nol. carm. 19.296> Ad tempus cari facies subtracta patroni, 
<pavl. nol. carm. 19.297> Prompta sed aegrorum semper medicina saluti 
<pavl. nol. carm. 19.298> Adforet. inde perennis honos et gloria sanctum 
<pavl. nol. carm. 19.299> Felicem meritis sine fine uirentibus ambit; 
<pavl. nol. carm. 19.300> Et licet a ueteri tumulis absconditus aeuo, 
<pavl. nol. carm. 19.301> Qua mortalis erat, lateat telluris operto, 
<pavl. nol. carm. 19.302> Viua tamen uegetante deo membrisque superstes 
<pavl. nol. carm. 19.303> Gratia diuinum spirantia martyris ossa 
<pavl. nol. carm. 19.304> Clarificat populis merito uiuente sepulti, 
<pavl. nol. carm. 19.305> Et magni solium breue confessoris adorat 
<pavl. nol. carm. 19.306> Iugiter e uariis conferta frequentia terris. 
<pavl. nol. carm. 19.307> Sed deus ut cunctorum hominum sator, omnibus istam 
<pavl. nol. carm. 19.308> De sanctis indulsit opem procedere terris, 
<pavl. nol. carm. 19.309> Vt iam de tumulis agerent pia dona beati 
<pavl. nol. carm. 19.310> Martyres et uiuos possent curare sepulti. 
<pavl. nol. carm. 19.311> Nec satis hoc donum domino fuit, ut sua tantum 
<pavl. nol. carm. 19.312> Nomine siue opibus loca martyres illustrarent; 
<pavl. nol. carm. 19.313> Ex isdem tumulis etiam monumenta piorum 
<pavl. nol. carm. 19.314> Multiplicans multis tribuit miserator eosdem 
<pavl. nol. carm. 19.315> Gentibus. et referam uarias ab origine causas, 
<pavl. nol. carm. 19.316> Ex quibus haec orta est uariis benedictio terris. 
<pavl. nol. carm. 19.317> Nam quia non totum pariter diffusa per orbem 
<pavl. nol. carm. 19.318> Prima fides ierat, multis regionibus orbis 
<pavl. nol. carm. 19.319> Martyres afuerant, et ob hoc, puto, munere magno 
<pavl. nol. carm. 19.320> Id placitum Christo nunc inspirante potentes, 
<pavl. nol. carm. 19.321> Vt Constantino primum sub Caesare factum est, 
<pavl. nol. carm. 19.322> Nunc famulis retegente suis, ut sede priori 
<pavl. nol. carm. 19.323> Martyras accitos transferrent in noua terrae 
<pavl. nol. carm. 19.324> Hospitia; ut sancto non olim antistite factum 
<pavl. nol. carm. 19.325> Nouimus Ambrosio, qui fultus munere tali, 
<pavl. nol. carm. 19.326> Postquam ignoratos prius et tunc indice Christo 
<pavl. nol. carm. 19.327> Detectos sibimet mutata transtulit aula, 
<pavl. nol. carm. 19.328> Reginam prompta confudit luce furentem. 
<pavl. nol. carm. 19.329> Nam Constantinus proprii cum conderet urbem 
<pavl. nol. carm. 19.330> Nominis et primus Romano in nomine regum 
<pavl. nol. carm. 19.331> Christicolam gereret, diuinum mente recepit 
<pavl. nol. carm. 19.332> Consilium, ut quoniam Romanae moenibus urbis 
<pavl. nol. carm. 19.333> Aemula magnificis strueret tunc moenia coeptis, 
<pavl. nol. carm. 19.334> His quoque Romuleam sequeretur dotibus urbem, 
<pavl. nol. carm. 19.335> Vt sua apostolicis muniret moenia laetus 
<pavl. nol. carm. 19.336> Corporibus. tunc Andream deuexit Achiuis 
<pavl. nol. carm. 19.337> Timotheumque Asia; geminis ita turribus extat 
<pavl. nol. carm. 19.338> Constantinopolis, magnae caput aemula Romae, 
<pavl. nol. carm. 19.339> Verius hoc similis Romanis culmine muris, 
<pavl. nol. carm. 19.340> Quod Petrum Paulumque pari deus ambitione 
<pavl. nol. carm. 19.341> Compensauit ei, meruit quae sumere Pauli 
<pavl. nol. carm. 19.342> Discipulum cum fratre Petri. iam quanta per istam 
<pavl. nol. carm. 19.343> Sanctorum per longa uiam diuortia terrae 
<pavl. nol. carm. 19.344> Creuerit utilitas ad nostrae munia uitae, 
<pavl. nol. carm. 19.345> Ipsa docent hodieque loca, in quibus illa beati 
<pavl. nol. carm. 19.346> Raeda capax oneris posita statione resedit 
<pavl. nol. carm. 19.347> Omnibus in spatiis, quacumque aut mansio sanctis 
<pavl. nol. carm. 19.348> Corporibus requiesque fuit uectantibus illos 
<pavl. nol. carm. 19.349> Sacratos cineres, miris clamantia signis. 
<pavl. nol. carm. 19.350> Nam diuina manus medica uirtute per omnes 
<pavl. nol. carm. 19.351> Est illic operosa uias, qua corpora sancta 
<pavl. nol. carm. 19.352> Impressere sacro uestigia uiua meatu. 
<pavl. nol. carm. 19.353> Inde igitur suadente fide data copia fidis 
<pavl. nol. carm. 19.354> Tunc comitum studiis, quaedam ut sibi pignora uellent 
<pavl. nol. carm. 19.355> Ossibus e sanctis merito decerpere fructu, 
<pavl. nol. carm. 19.356> Vt quasi mercedem officii pretiumque laboris 
<pavl. nol. carm. 19.357> Praesidia ad priuata domum sibi quisque referrent. 
<pavl. nol. carm. 19.358> Ex illo sacri cineres quasi semina uitae 
<pavl. nol. carm. 19.359> Diuersis sunt sparsa locis, quaque osse minuto 
<pavl. nol. carm. 19.360> De modica sacri stipe corporis exiguus ros 
<pavl. nol. carm. 19.361> Decidit in gentes, illic pia gratia fontes 
<pavl. nol. carm. 19.362> Et fluuios uitae generauit gutta fauillae. 
<pavl. nol. carm. 19.363> Inde in nos etiam stillauit copia Christi 
<pavl. nol. carm. 19.364> Diues et in minimis; nam hoc quoque sumpsimus istic, 
<pavl. nol. carm. 19.365> Carnis apostolicae sacra pignora puluere paruo, 
<pavl. nol. carm. 19.366> Quae sanctus nostri dominusque paterque cubilis 
<pavl. nol. carm. 19.367> Et custos animae nostrae et tutela salutis 
<pavl. nol. carm. 19.368> Felix uicina sibi comminus aede recepit, 
<pavl. nol. carm. 19.369> Quae reliquis eius aetate recentior aulis 
<pavl. nol. carm. 19.370> Exiguos cineres et magnos seruat honores 
<pavl. nol. carm. 19.371> Seruaturque magis custodibus ipsa patronis; 
<pavl. nol. carm. 19.372> Absit enim, ut seruari umquam uideantur egere 
<pavl. nol. carm. 19.373> Qui seruare solent tamen et curare suorum 
<pavl. nol. carm. 19.374> Commoda alumnorum patrio dignantur amore 
<pavl. nol. carm. 19.375> Atque dicatorum sibi tutamenta locorum 
<pavl. nol. carm. 19.376> Diligere; hoc sanctis studium pietatis inesse 
<pavl. nol. carm. 19.377> Spiritibus miranda fide documenta dederunt. 
<pavl. nol. carm. 19.378> Vnde recens etiam paucis opus eloquar orsis; 
<pavl. nol. carm. 19.379> Dignum etenim sancti Felicis munera in ipso 
<pavl. nol. carm. 19.380> Natali eiusdem gratantibus edere uerbis. 
<pavl. nol. carm. 19.381> Non peregrina locis neque tempore prisca profabor; 
<pavl. nol. carm. 19.382> Finibus in nostris et in ista sede patratum 
<pavl. nol. carm. 19.383> Nuper opus referam, quod forte renoscere uobis 
<pavl. nol. carm. 19.384> Promptum erit, in medio quoniam res lumine gesta est. 
<pavl. nol. carm. 19.385> Credo ex hoc numero uestrum prope nullus in isto 
<pavl. nol. carm. 19.386> Sit nouus auditu, quia per longinqua remotis 
<pavl. nol. carm. 19.387> Fama uolans ierit. certe adfueritis in ista 
<pavl. nol. carm. 19.388> Vrbe aliqui per idem tempus, quo contigit, ut fur 
<pavl. nol. carm. 19.389> Illicitis animo stimulis agitatus auaras 
<pavl. nol. carm. 19.390> Mitteret in sacra dona manus et ab omnibus unam 
<pavl. nol. carm. 19.391> Improbus et demens uenerandae insignibus aulae 
<pavl. nol. carm. 19.392> Eligeret praedae speciem crucis, inscius illam 
<pavl. nol. carm. 19.393> Indicio sibi, non spolio fore, quam uelut hamum 
<pavl. nol. carm. 19.394> Piscis edax hausit capta capiendus ab esca. 
<pavl. nol. carm. 19.395> Quis, rogo, latronem tam grandi spiritus auso 
<pavl. nol. carm. 19.396> Impulit armauit caecauit praecipitauit, 
<pavl. nol. carm. 19.397> Vt nec ad excubias uigilum nec ad ipsa, quod est plus, 
<pavl. nol. carm. 19.398> Quae cineres reuerenda tegunt altaria sacros 
<pavl. nol. carm. 19.399> Pulueris et sancti uirtutem halantia fragrant, 
<pavl. nol. carm. 19.400> Corde repercusso fugeret neque numine tantum, 
<pavl. nol. carm. 19.401> Sed specie simul et pretio praestantia ferret? 
<pavl. nol. carm. 19.402> Multa etenim suberant alia, ut nouistis, in ipso 
<pavl. nol. carm. 19.403> Ornamenta loco quae sumeret, ut crucis auro 
<pavl. nol. carm. 19.404> Parceret; intus enim latitabant mystica uasa 
<pavl. nol. carm. 19.405> Sumendis mandata sacris. sed praeter et aulae 
<pavl. nol. carm. 19.406> Ipsius in spatio uariis insignia formis 
<pavl. nol. carm. 19.407> Munera erant de more sita haec, quae cernitis illic 
<pavl. nol. carm. 19.408> Omni prompta die uel circumfixa per omnes 
<pavl. nol. carm. 19.409> Ordine dimenso quasi candelabra columnas, 
<pavl. nol. carm. 19.410> Depictas exstante gerunt quae cuspide ceras, 
<pavl. nol. carm. 19.411> Lumina ut inclusis reddantur odora papyris. 
<pavl. nol. carm. 19.412> At medio in spatio fixi laquearibus altis 
<pavl. nol. carm. 19.413> Pendebant per aena caui retinacula lychni, 
<pavl. nol. carm. 19.414> Qui specie arborea lentis quasi uitea uirgis 
<pavl. nol. carm. 19.415> Bracchia iactantes summoque cacumine rami 
<pavl. nol. carm. 19.416> Vitreolos gestant tamquam sua poma caliclos 
<pavl. nol. carm. 19.417> Et quasi uernantes accenso lumine florent 
<pavl. nol. carm. 19.418> Densaque multicomis imitantur sidera flammis 
<pavl. nol. carm. 19.419> Distinguntque graues numerosa luce tenebras 
<pavl. nol. carm. 19.420> Et tenerum igniculis florentibus aethera pingunt, 
<pavl. nol. carm. 19.421> Dumque tremunt liquidos crines crebrumque coruscant, 
<pavl. nol. carm. 19.422> Assiduis facibus sparsa caligine noctis 
<pavl. nol. carm. 19.423> Ambiguam faciem miscent lucem inter et umbras 
<pavl. nol. carm. 19.424> Et dubium trepidis conspectibus aera turbant. 
<pavl. nol. carm. 19.425> Ergo iste haec licet in patulo sibi prompta uideret 
<pavl. nol. carm. 19.426> Tutius et furanda sibi, quoniam minus esset 
<pavl. nol. carm. 19.427> Criminis et pretii suspensam altaris ab ora 
<pavl. nol. carm. 19.428> Longius argentoque leuem amandare lucernam, 
<pavl. nol. carm. 19.429> Sed miser ambitiosus et ipsa in fraude superbus 
<pavl. nol. carm. 19.430> Tamquam uile nefas argentea sumere furto 
<pavl. nol. carm. 19.431> Spreuit et audacem porrexit in aurea dextram, 
<pavl. nol. carm. 19.432> Quae simul e uariis scite distincta lapillis 
<pavl. nol. carm. 19.433> Viderat, et magnis inflarat pectora notis, 
<pavl. nol. carm. 19.434> Vt pariter gemmis gauderet diues et auro. 
<pavl. nol. carm. 19.435> Sed tantum sceleris magni cumulatus iniquo 
<pavl. nol. carm. 19.436> Pondere peccato mansit grauis et leuis aere; 
<pavl. nol. carm. 19.437> Sacrilegum sua poena manet, sua praeda latronem 
<pavl. nol. carm. 19.438> Deseruit(==DESERUIT). spolio furti, non crimine nudus 
<pavl. nol. carm. 19.439> Viuit inops fructu, sed uulnere fraudis abundans. 
<pavl. nol. carm. 19.440> Quamquam illum non hoc magno sine numine Christi 
<pavl. nol. carm. 19.441> Consilioque putem permissum crimen adisse, 
<pavl. nol. carm. 19.442> Vt, quia uel quicquam de sacris tollere rebus 
<pavl. nol. carm. 19.443> Mente recepisset, sineretur ad illa uenire, 
<pavl. nol. carm. 19.444> In quibus admissi impietas insignior esset. 
<pavl. nol. carm. 19.445> Ante dies paucos idem confugerat illuc 
<pavl. nol. carm. 19.446> Militiam simulans fugere et susceptus amice 
<pavl. nol. carm. 19.447> Hospes ab aedituis sacram curantibus aulam. 
<pavl. nol. carm. 19.448> Toto paene latens ubi mense cubilia somnos 
<pavl. nol. carm. 19.449> Tempora custodum simul explorauerat et cum 
<pavl. nol. carm. 19.450> Cepisset placitas meditati criminis horas, 
<pavl. nol. carm. 19.451> Nocte nefas tacita arripuit nulloque labore 
<pavl. nol. carm. 19.452> Nec strepitu foribus clausis inclusus ut unus 
<pavl. nol. carm. 19.453> Seruantum, quibus hospes erat, primos ubi somnos 
<pavl. nol. carm. 19.454> Non uigiles uigiles coepere silentibus umbris 
<pavl. nol. carm. 19.455> Carpere et oppressis obliuia ducere curis, 
<pavl. nol. carm. 19.456> Ille locum sumens sceleri, qua nouerat usu 
<pavl. nol. carm. 19.457> Appositam lychnis per noctem ex more parandis 
<pavl. nol. carm. 19.458> Machinulam gradibus scalas praebere paratis 
<pavl. nol. carm. 19.459> Et male securo sibi iam custode relictam, 
<pavl. nol. carm. 19.460> Qua crucis instar erat, quod et est modo, perpete uirga 
<pavl. nol. carm. 19.461> Directum geminos transuerso limite gestans 
<pavl. nol. carm. 19.462> Cantharulos, unum de calce catenula pendens 
<pavl. nol. carm. 19.463> Sustinet. in tribus his scyphulis inserta relucent 
<pavl. nol. carm. 19.464> Lumina, cum fert festa dies; tunc uero sine usu 
<pavl. nol. carm. 19.465> Luminis ad speciem tantum suspensa manebat. 
<pavl. nol. carm. 19.466> Sed paulo crucis ante decus de limite eodem 
<pavl. nol. carm. 19.467> Continuum scyphus est argenteus aptus ad usum. 
<pavl. nol. carm. 19.468> Hunc importuno sibi lumine praedo micantem 
<pavl. nol. carm. 19.469> Protinus extinguit; namque id quoque nouerat idem 
<pavl. nol. carm. 19.470> Saepe solere mori, cum stuppa perarida longam 
<pavl. nol. carm. 19.471> Conderet in noctem consumpto lumen oliuo, 
<pavl. nol. carm. 19.472> Nec miraturum uigilem, si forte tenebras 
<pavl. nol. carm. 19.473> Cerneret obducto subducere culmina lychno, 
<pavl. nol. carm. 19.474> More putaturus noctem, non crimine factam. 
<pavl. nol. carm. 19.475> Non igitur quasi fur, quod erat latro, sed quasi custos 
<pavl. nol. carm. 19.476> Aufert illicitam securus praedo rapinam, 
<pavl. nol. carm. 19.477> Nec fugit impauidusque manet. tegit una latentem 
<pavl. nol. carm. 19.478> Cellula de multis, quae per latera undique magnis 
<pavl. nol. carm. 19.479> Appositae tectis praebent secreta sepultis 
<pavl. nol. carm. 19.480> Hospitia. harum una fur abditur; atque ubi mane 
<pavl. nol. carm. 19.481> Claustra patere uidet, reserata prosilit aula 
<pavl. nol. carm. 19.482> Et latebram linquens portat scelus; ire parabat 
<pavl. nol. carm. 19.483> Romuleam, ut post iam captus narrabat, ad urbem, 
<pavl. nol. carm. 19.484> Illic infandae acturus commercia fraudis. 
<pavl. nol. carm. 19.485> Interea ignaris nostris nox illa diesque 
<pavl. nol. carm. 19.486> Totus obit; sero solitum iam uespere munus 
<pavl. nol. carm. 19.487> Curantes posuere gradus; ut scandere coepit 
<pavl. nol. carm. 19.488> Facturus lychnum, nihil inuenit; orba manebat 
<pavl. nol. carm. 19.489> Virga crucis solitae pulchro spoliata monili. 
<pavl. nol. carm. 19.490> Pallescunt miseri neque damnum criminis audent 
<pavl. nol. carm. 19.491> Prodere, noscentes etiam sibi iure reatum 
<pavl. nol. carm. 19.492> Competere. abscedunt trepidi fugiuntque latronem 
<pavl. nol. carm. 19.493> Sectantes profugum. nusquam uestigia lapsi 
<pavl. nol. carm. 19.494> Vlla legunt. omnes adeunt diuersa uiarum 
<pavl. nol. carm. 19.495> Scrutanturque sitos diuerso litore portus. 
<pavl. nol. carm. 19.496> Effluxere dies frustra quaerentibus octo 
<pavl. nol. carm. 19.497> Siue decem et cunctis uacua iam indage reuersis; 
<pavl. nol. carm. 19.498> Vnus quaerentum puer irritus ipse laboris 
<pavl. nol. carm. 19.499> In cassum fusi longa regione redibat, 
<pavl. nol. carm. 19.500> Et prope iam Nolam ueniens subsistit in ipso 
<pavl. nol. carm. 19.501> Aggere et ingenti gemitu fletuque profuso 
<pavl. nol. carm. 19.502> Felicem clamans praesumit corde fideli 
<pavl. nol. carm. 19.503> Non remeare domum nisi cum cruce; moxque peractum 
<pavl. nol. carm. 19.504> Promptus iter relegit. fit et ilicet obuius illi 
<pavl. nol. carm. 19.505> Quidam homo, qui furem non furem sed quasi ciuem 
<pavl. nol. carm. 19.506> Norat. eum noster primus rogat unde uiator 
<pavl. nol. carm. 19.507> Adforet; ille refert. rursus de fure rogatur, 
<pavl. nol. carm. 19.508> Si uidisset eum; respondit at ille propinquis 
<pavl. nol. carm. 19.509> Inde locis agere, et regio illa indicta prope ipsos, 
<pavl. nol. carm. 19.510> Dum loquerentur, erat monti coniuncta Veseuo, 
<pavl. nol. carm. 19.511> Quintus ab urbe lapis Nola. sed uesperis ortus 
<pavl. nol. carm. 19.512> Consilium differt. placet ut lux crastina rursus 
<pavl. nol. carm. 19.513> Iungat utrumque sibi. fit mane, reuertitur index; 
<pavl. nol. carm. 19.514> Perducit nostros, capitur fur, praeda refertur. 
<pavl. nol. carm. 19.515> Forte sacrata dies illuxerat illa beati 
<pavl. nol. carm. 19.516> Natalem Prisci referens, quem et Nola celebrat 
<pavl. nol. carm. 19.517> Quamuis ille alia Nucerinus episcopus urbe 
<pavl. nol. carm. 19.518> Sederit. ecce ipsam sancti Felicis in aulam, 
<pavl. nol. carm. 19.519> Quam tunc sollemni populus stipauit honore, 
<pavl. nol. carm. 19.520> Post sacra iam soluente pios antistite coetus 
<pavl. nol. carm. 19.521> Tempore prouiso diuinitus egredientis 
<pavl. nol. carm. 19.522> Plebis in occursum subito introducitur ille 
<pavl. nol. carm. 19.523> Furaces post terga manus nodata reuinctus. 
<pavl. nol. carm. 19.524> Laetitia populus, formidine praedo repletur, 
<pavl. nol. carm. 19.525> Vtque nouum ad monstrum tota concurritur urbe. 
<pavl. nol. carm. 19.526> Turba furens odiis popularibus ibat in illum, 
<pavl. nol. carm. 19.527> Laetitia incertos miscebat et ira tumultus. 
<pavl. nol. carm. 19.528> Pertimui, fateor, ne forte diabolus illa 
<pavl. nol. carm. 19.529> Qua solet inuidia uiolaret sanguine pompam 
<pavl. nol. carm. 19.530> Et peiore prius curaret uulnere uulnus. 
<pavl. nol. carm. 19.531> Eripitur populo cellaque includitur ipsa, 
<pavl. nol. carm. 19.532> Quod sic forte reo capto tunc accidit, in qua 
<pavl. nol. carm. 19.533> Delituit rapta cruce; qua post ipse reperta 
<pavl. nol. carm. 19.534> Clauditur, ut uiuat. tunc ergo ut mente recepta 
<pavl. nol. carm. 19.535> Ipse suum facinus reus atque obstacula coepit 
<pavl. nol. carm. 19.536> Mirandis narrare modis, fassusque per illos 
<pavl. nol. carm. 19.537> Octo decemue dies, quibus ire parauerat urbem 
<pavl. nol. carm. 19.538> Romuleam, implicitis ita se pedibus retroactum, 
<pavl. nol. carm. 19.539> Semper ut ire parans, semper retrahente rediret 
<pavl. nol. carm. 19.540> Nescio quo rursusque illam remearet ad oram 
<pavl. nol. carm. 19.541> Veseui, qua iussus erat quasi carcere claudi 
<pavl. nol. carm. 19.542> Angelica nectente manu; tamen ille putabat 
<pavl. nol. carm. 19.543> Arbitrii miser esse sui, quod corpore liber 
<pavl. nol. carm. 19.544> Esse uidebatur, quem non extante catena 
<pavl. nol. carm. 19.545> Fortior arcanis retinebat dextera uinclis. 
<pavl. nol. carm. 19.546> Vltor eum digno Felix errore ligabat 
<pavl. nol. carm. 19.547> Et tali amentem uertigine circum agitabat, 
<pavl. nol. carm. 19.548> Semper ut abscedens nusquam discederet et cum 
<pavl. nol. carm. 19.549> Prosiliente gradu coepisset abire, rediret. 
<pavl. nol. carm. 19.550> Mira fides! ibat stando, remanebat eundo, 
<pavl. nol. carm. 19.551> Nescius hoc ipso, pro quo fugitare parabat, 
<pavl. nol. carm. 19.552> Ne fugeret fieri et secum sua uincla manere 
<pavl. nol. carm. 19.553> Irruptamque sibi proprium scelus esse catenam. 
<pavl. nol. carm. 19.554> Namque sinu clausae mandauerat insita praedae 
<pavl. nol. carm. 19.555> Pondera, et hinc auidus quasi captus mente latebram 
<pavl. nol. carm. 19.556> Quaerens, luce tamen campis errabat apertis 
<pavl. nol. carm. 19.557> Seque latere putans extabat in aequore claro. 
<pavl. nol. carm. 19.558> Conscia sic mentem impietas caecauerat, ut nec 
<pavl. nol. carm. 19.559> Effugeret fugiens nec celaretur aberrans. 
<pavl. nol. carm. 19.560> Sensibus aduersis metus hinc, stupor inde nocentem 
<pavl. nol. carm. 19.561> Miscuerant animam; uitabat strata uiarum, 
<pavl. nol. carm. 19.562> Secretos metuebat iners accedere saltus, 
<pavl. nol. carm. 19.563> Ipsa etiam in siluis sibi forte silentia tantum 
<pavl. nol. carm. 19.564> Clamatura nefas metuens aut tristia formis 
<pavl. nol. carm. 19.565> Occursura putans ultricum monstra ferarum. 
<pavl. nol. carm. 19.566> Inde miser celebri seductus ab aggere iuxta 
<pavl. nol. carm. 19.567> Deuius in quodam spatiabatur sibi rure 
<pavl. nol. carm. 19.568> Securum ignaris simulans, sed corde timorem 
<pavl. nol. carm. 19.569> Vt facinus sub ueste premens; nam uestis in altum 
<pavl. nol. carm. 19.570> Succinctae sinibus clausum mandauerat aurum. 
<pavl. nol. carm. 19.571> Nam neque uel tacitae furtum committere terrae 
<pavl. nol. carm. 19.572> Ausus erat specubusue cauis de more latronum, 
<pavl. nol. carm. 19.573> Indicium metuens, credendae fraudis auarus. 
<pavl. nol. carm. 19.574> Inde suae tantum tunicae sua furta nefandus 
<pavl. nol. carm. 19.575> Crediderat, qua restrictum nodarat amictum 
<pavl. nol. carm. 19.576> Suspendens fluidam nudato poplite uestem. 
<pavl. nol. carm. 19.577> Hanc sibi praedo penum sceleris tunc semet in ipso 
<pavl. nol. carm. 19.578> Struxerat, et digne tali est formidine uinctus, 
<pavl. nol. carm. 19.579> Crederet ut nullis miseri consortia furti, 
<pavl. nol. carm. 19.580> Vt sceleris tanti contagia solus haberet 
<pavl. nol. carm. 19.581> Et sinus illius fieret custodia furti, 
<pavl. nol. carm. 19.582> Cuius sacrilegam fuerat manus ausa rapinam, 
<pavl. nol. carm. 19.583> Ipse suum sibi ferret onus solumque grauaret 
<pavl. nol. carm. 19.584> Pollueretque suae letalis sarcina praedae, 
<pavl. nol. carm. 19.585> Vt nihil es(==E+S) illo uacuum impietate maneret, 
<pavl. nol. carm. 19.586> Qui spolium sceleris sacris ex aedibus actum 
<pavl. nol. carm. 19.587> Includens habitu cincto constringeret ipsum 
<pavl. nol. carm. 19.588> Atque suis signum praetenderet ipse catenis. 
<pavl. nol. carm. 19.589> Namque breui captus mutauit cingula uinclis, 
<pavl. nol. carm. 19.590> Vtque aurum sinibus discincta ueste solutis 
<pavl. nol. carm. 19.591> Decidit, es(==E+S) ipsa fuerat qua cinctus habena 
<pavl. nol. carm. 19.592> Vinctus eas quas in sacra dona tetenderat audax 
<pavl. nol. carm. 19.593> Praedo manus, proprii captus nodamine lori, 
<pavl. nol. carm. 19.594> Rettulit et praedae uacuas et reste repletas. 
<pavl. nol. carm. 19.595> Verum si penitus totam spectare uelimus 
<pavl. nol. carm. 19.596> Ordinis exacti seriem magis ac magis omni 
<pavl. nol. carm. 19.597> In specie, uel qua latuit scelus atque reclusum 
<pavl. nol. carm. 19.598> Claruit, admiranda dei cernemus operta 
<pavl. nol. carm. 19.599> Felicem gessisse manu. iam plurima retro 
<pavl. nol. carm. 19.600> Diximus, ut fugiens non fugerit utque redactis 
<pavl. nol. carm. 19.601> Passibus emensos sua per uestigia cursus 
<pavl. nol. carm. 19.602> In cassum totiens uoluente relegerit orso 
<pavl. nol. carm. 19.603> Longinquis exclusus et ad uicina recussus. 
<pavl. nol. carm. 19.604> Nunc aliud Felicis opus, quod dextera Christi 
<pavl. nol. carm. 19.605> Edidit, ut meritum cari monstraret alumni, 
<pavl. nol. carm. 19.606> Commemorabo, pari specimen mirabile signo, 
<pavl. nol. carm. 19.607> Quod reus ipse tremens confesso prodidit auso. 
<pavl. nol. carm. 19.608> Ante tamen, quia res ita postulat, ipsius instar 
<pavl. nol. carm. 19.609> Enarrabo crucis, qualem et pictura biformem 
<pavl. nol. carm. 19.610> Fingere consueuit, baculo uel stante bicornem 
<pavl. nol. carm. 19.611> Vel per quinque tribus dispensam cornua uirgis. 
<pavl. nol. carm. 19.612> Forma crucis gemina specie componitur: et nunc 
<pavl. nol. carm. 19.613> Antemnae speciem naualis imagine mali 
<pavl. nol. carm. 19.614> Siue notam Graecis solitam signare trecentos 
<pavl. nol. carm. 19.615> Explicat existens, cum stipite figitur uno, 
<pavl. nol. carm. 19.616> Quaque cacumen habet, transuerso uecte iugatur; 
<pavl. nol. carm. 19.617> Nunc eadem crus dissimili compacta paratu 
<pavl. nol. carm. 19.618> Eloquitur dominum tamquam monogrammate Christum. 
<pavl. nol. carm. 19.619> Nam nota, qua bis quinque notat numerante Latino 
<pavl. nol. carm. 19.620> Calculus, haec Graecis chi scribitur, et mediat rho, 
<pavl. nol. carm. 19.621> Cuius apex et sigma tenet, quod rursus ad ipsam 
<pavl. nol. carm. 19.622> Curuatum uirgam facit o uelut orbe peracto. 
<pavl. nol. carm. 19.623> Nam rigor obstipus facit(==FA+CIT), quod in Hellade iota est. 
<pavl. nol. carm. 19.624> Tau inde breui stilus ipse retro aque cacumine ductus 
<pavl. nol. carm. 19.625> Efficit, atque ita sex, quibus omni nomine nomen 
<pavl. nol. carm. 19.626> Celsius exprimitur, coeunt elementa sub uno 
<pavl. nol. carm. 19.627> Indice, et una tribus formatur littera uirgis. 
<pavl. nol. carm. 19.628> Sex itaque una notas simul exprimit, ut tribus una 
<pavl. nol. carm. 19.629> Significet uirgis dominum simul esse ter unum, 
<pavl. nol. carm. 19.630> Et deus in Christo est, quem sumpto corpore nasci 
<pavl. nol. carm. 19.631> Pro nobis uoluit(==VOLUIT) trinae concordia mentis. 
<pavl. nol. carm. 19.632> Idque sacramenti est, geminae quod in utraque uirgae 
<pavl. nol. carm. 19.633> Vt diducta pari fastigia fine supinant, 
<pavl. nol. carm. 19.634> Infra autem distante situ parili pede constant 
<pavl. nol. carm. 19.635> Affixaeque sibi media compage cohaerent 
<pavl. nol. carm. 19.636> Et paribus spectant discreta cacumina summis. 
<pavl. nol. carm. 19.637> Has inter medio coeuntibus insita puncto 
<pavl. nol. carm. 19.638> Virga quasi sceptrum regale superbius extat, 
<pavl. nol. carm. 19.639> Significans regnare deum super omnia Christum, 
<pavl. nol. carm. 19.640> Qui cruce dispensa per quattuor extima ligni 
<pavl. nol. carm. 19.641> Quattuor attingit dimensum partibus orbem, 
<pavl. nol. carm. 19.642> Vt trahat ad uitam populos es(==E+S) omnibus oris. 
<pavl. nol. carm. 19.643> Et quia morte crucis cunctis deus omnia Christus 
<pavl. nol. carm. 19.644> Extat in exortum uitae finemque malorum, 
<pavl. nol. carm. 19.645> Alpha crucem circumstat et o tribus utraque uirgis 
<pavl. nol. carm. 19.646> Littera diuersam trina ratione figuram 
<pavl. nol. carm. 19.647> Perficiens, quia perfectum est mens una, triplex uis. 
<pavl. nol. carm. 19.648> Alpha itidem mihi Christus et o, qui summa supremis 
<pavl. nol. carm. 19.649> Finibus excelsi pariter complexus et imi 
<pavl. nol. carm. 19.650> Victor et inferna et pariter caelestia cepit 
<pavl. nol. carm. 19.651> Effractisque abysis caelos penetrauit apertos, 
<pavl. nol. carm. 19.652> Victricem referens superata morte salutem. 
<pavl. nol. carm. 19.653> Vtque illum patriae iunxit uictoria dextrae, 
<pavl. nol. carm. 19.654> Corporeum statuit caelesti in sede tropaeum 
<pavl. nol. carm. 19.655> Vexillumque crucis super omnia sidera fixit. 
<pavl. nol. carm. 19.656> Illa igitur species, quam fur agitatus auaris 
<pavl. nol. carm. 19.657> In cassum furiis pendente refixerat unco 
<pavl. nol. carm. 19.658> Pollutaque manu sancta amandauerat aula, 
<pavl. nol. carm. 19.659> Hoc opere est perfecta, modis ut consita miris 
<pavl. nol. carm. 19.660> Aeternae crucis effigiem designet utramque, 
<pavl. nol. carm. 19.661> Vt modo, si libeat spectari comminus ipsam, 
<pavl. nol. carm. 19.662> Prompta fides oculis; nam reddita fulget in ipso 
<pavl. nol. carm. 19.663> Quo fuerat prius apta loco et uelamine clausi 
<pavl. nol. carm. 19.664> Altaris faciem signo pietatis adornat. 
<pavl. nol. carm. 19.665> Ergo eadem species formam crucis exerit illam, 
<pavl. nol. carm. 19.666> Quae trutinam aequato libratam stamine signat 
<pavl. nol. carm. 19.667> Surrectoque iugum concors temone figurat, 
<pavl. nol. carm. 19.668> Siue superciliis a fronte iugantia uultum 
<pavl. nol. carm. 19.669> Lumina transuersis imitatur cornibus arbor 
<pavl. nol. carm. 19.670> Ardua, qua dominus mundo trepidante pependit 
<pavl. nol. carm. 19.671> Innocuum fundens pro peccatore cruorem. 
<pavl. nol. carm. 19.672> Huic autem, solido quam pondere regula duplex 
<pavl. nol. carm. 19.673> Iungit, in extrema producti calce metalli 
<pavl. nol. carm. 19.674> Parua corona subest uariis circumdata gemmis. 
<pavl. nol. carm. 19.675> Hac quoque crux domini tamquam diademate cincta 
<pavl. nol. carm. 19.676> Emicat aeterna uitalis imagine ligni. 
<pavl. nol. carm. 19.677> Hanc fur ille sui toto de corpore furti 
<pavl. nol. carm. 19.678> Intactam ferro, quo cetera fregerat, unam 
<pavl. nol. carm. 19.679> Liquit, et ut capto tunc discinctoque refusis 
<pavl. nol. carm. 19.680> Vestibus elapsae ceciderunt fragmina praedae, 
<pavl. nol. carm. 19.681> Visa rei species tunc inuentoribus ipsis 
<pavl. nol. carm. 19.682> Ancipiti motu confudit pectora. gaudent 
<pavl. nol. carm. 19.683> Inuentis, sed fracta dolent; cum quaerere causam 
<pavl. nol. carm. 19.684> Incipiunt, cautum simul audacemque latronem 
<pavl. nol. carm. 19.685> Mirantes, caecum fractis cautumque relictis, 
<pavl. nol. carm. 19.686> Tunc ille attonitis crimen numenque fatetur; 
<pavl. nol. carm. 19.687> Mente etenim totum conciderat, hoc tamen unum 
<pavl. nol. carm. 19.688> Numine seruarat, quo crux inclusa uetabat 
<pavl. nol. carm. 19.689> Quamlibet audacem segni uirtute latronem. 
<pavl. nol. carm. 19.690> Ipse fatebatur mentis scelus atque crucis uim 
<pavl. nol. carm. 19.691> Contestans, quotiensque manus armasset in illam 
<pavl. nol. carm. 19.692> In cruce consertam socia compage coronam, 
<pavl. nol. carm. 19.693> Ceu fractas totiens ictu cecidisse recusso 
<pavl. nol. carm. 19.694> Brachiaque aegra sibi neruis stupuisse solutis. 
<pavl. nol. carm. 19.695> Hic libet in miserum paucis insurgere furem: 
<pavl. nol. carm. 19.696> Infelix, quae tanta tuam dementia mentem 
<pavl. nol. carm. 19.697> Verterat, ut tanto reprehensus lumine ueri 
<pavl. nol. carm. 19.698> Non festinares omnem praeuertere cursu 
<pavl. nol. carm. 19.699> Indagem reuolans, ut furtum sponte referres? 
<pavl. nol. carm. 19.700> Tantane uis animum tenebris oppressit auarum, 
<pavl. nol. carm. 19.701> Auderes illam ut gremio tibi condere partem, 
<pavl. nol. carm. 19.702> Quam totiens arcente deo uiolare timebas? 
<pavl. nol. carm. 19.703> Dic mihi, qua pauor ille tuus fugiebat et unde 
<pavl. nol. carm. 19.704> Rursus, ut intrepidum praeceps audacia sensum 
<pavl. nol. carm. 19.705> Tam male durabat, pauidus contemptor et idem 
<pavl. nol. carm. 19.706> Eiusdem sceleris speciem diuersus abibas 
<pavl. nol. carm. 19.707> Perfidiaeque fidem diuiso pectore miscens? 
<pavl. nol. carm. 19.708> Virtutem crucis et signum inuiolabile Christi 
<pavl. nol. carm. 19.709> Credebas metuendo idem contingere ferro 
<pavl. nol. carm. 19.710> Et quod noscebas metuens portando negabas? 
<pavl. nol. carm. 19.711> Sed tamen impietas tua nec tibi profuit, et nos, 
<pavl. nol. carm. 19.712> Stultitiam confesse tuam diuinaque signa, 
<pavl. nol. carm. 19.713> Fecisti magno crucis exultare triumpho. 
<pavl. nol. carm. 19.714> Ergo relinquamus captum iam incessere furem, 
<pavl. nol. carm. 19.715> Cui satis ad poenam est spoliatae fraudis egestas. 
<pavl. nol. carm. 19.716> Nunc ad te, ueneranda dei crux, uerto loquellas 
<pavl. nol. carm. 19.717> Gratantesque tua concludam laude profatus: 
<pavl. nol. carm. 19.718> O crux magna dei pietas, crux gloria caeli, 
<pavl. nol. carm. 19.719> Crux aeterna salus hominum, crux terror iniquis 
<pavl. nol. carm. 19.720> Et uirtus iustis lumenque fidelibus. o crux, 
<pavl. nol. carm. 19.721> Quae terris in carne deum seruire saluti 
<pavl. nol. carm. 19.722> Inque deo caelis hominem regnare dedisti; 
<pavl. nol. carm. 19.723> Per te lux patuit ueri, nox impia fugit. 
<pavl. nol. carm. 19.724> Tu destruxisti credentibus eruta fana 
<pavl. nol. carm. 19.725> Gentibus, humanae concors tu fibula pacis 
<pavl. nol. carm. 19.726> Concilians hominem medii per foedera Christi. 
<pavl. nol. carm. 19.727> Facta hominis gradus es, quo possit in aethera ferri. 
<pavl. nol. carm. 19.728> Esto columna piis tu semper et anchora nobis, 
<pavl. nol. carm. 19.729> Vt bene nostra domus maneat, bene classis agatur 
<pavl. nol. carm. 19.730> In cruce nixa, fide et de cruce nancta coronam. 
<pavl. nol. carm. 20.1> Saepe boni domini caris famulantur alumnis 
<pavl. nol. carm. 20.2> Mente pia, patrio subiecta tuentur amore 
<pavl. nol. carm. 20.3> Mancipia hisque fauent cura propiore fouendis, 
<pavl. nol. carm. 20.4> Quos magis indiguos opis et uirtute carentes 
<pavl. nol. carm. 20.5> Affectu rimante uident. et si quis eorum, 
<pavl. nol. carm. 20.6> Moris ut humani sollemnis postulat usus, 
<pavl. nol. carm. 20.7> Votum aliquod celebrare uelit neque possit egenis 
<pavl. nol. carm. 20.8> Id patrare opibus, studio curatur erili 
<pavl. nol. carm. 20.9> Seruus inops, cui diues opum, qua pauper egebat, 
<pavl. nol. carm. 20.10> Contulerit dominus cumulandae impendia mensae. 
<pavl. nol. carm. 20.11> Haec mihi condicio est data sub Felice patrono; 
<pavl. nol. carm. 20.12> Nulla mihi ex me sint, ut sint mihi cuncta per illum; 
<pavl. nol. carm. 20.13> Namque ad natalem nunc ipsius, ut quidem et ante 
<pavl. nol. carm. 20.14> Praeteritis quibus ista dies mihi floruit annis, 
<pavl. nol. carm. 20.15> Non erat unde epulum uotis sollemne pararem, 
<pavl. nol. carm. 20.16> Instabatque dies, nec adhuc mihi prompta facultas 
<pavl. nol. carm. 20.17> Ex aliquo suberat; subito ecce patronus abundans 
<pavl. nol. carm. 20.18> Vnde dapem largam struerem geminos dedit una 
<pavl. nol. carm. 20.19> Cum iunice sues, quorum de carne cibatis 
<pavl. nol. carm. 20.20> Pauperibus nos materiam ex animalibus isdem 
<pavl. nol. carm. 20.21> Sumpsimus, egregiis quoniam miracula signis 
<pavl. nol. carm. 20.22> Per pecudes ipsas nuper deus edidit, alta 
<pavl. nol. carm. 20.23> Destimulans ratione homines attendere Christo 
<pavl. nol. carm. 20.24> Nec desiderium carnis praeferre fidei; 
<pavl. nol. carm. 20.25> Namque ad auaritiae nostrae lacrimabile probrum 
<pavl. nol. carm. 20.26> Per pecora humanae rationis egentia summum 
<pavl. nol. carm. 20.27> Signa dedisse deum, series recitanda docebit. 
<pavl. nol. carm. 20.28> Non afficta canam, licet arte poematis utar. 
<pavl. nol. carm. 20.29> Historica narrabo fide sine fraude poetae; 
<pavl. nol. carm. 20.30> Absit enim famulo Christi mentita profari. 
<pavl. nol. carm. 20.31> Gentibus hae placeant ut falsa colentibus artes; 
<pavl. nol. carm. 20.32> At nobis ars una fides et musica Christus, 
<pavl. nol. carm. 20.33> Qui docuit miram sibimet concurrere pacem 
<pavl. nol. carm. 20.34> Disparis harmoniae quondam, quam corpus in unum 
<pavl. nol. carm. 20.35> Contulit assumens hominem, qui miscuit almum 
<pavl. nol. carm. 20.36> Infusa uirtute deum, ut duo conderet in se 
<pavl. nol. carm. 20.37> Distantesque procul naturas redderet unum; 
<pavl. nol. carm. 20.38> Vt deus esset homo, deus est homo factus ab ipso 
<pavl. nol. carm. 20.39> Qui deus est genitore deo, cui gratia non est, 
<pavl. nol. carm. 20.40> Sed natura, quod est summi patris unicus heres, 
<pavl. nol. carm. 20.41> Solus habens proprium, quod munere praestat habere 
<pavl. nol. carm. 20.42> His, quibus alma fides dederit diuina mereri. 
<pavl. nol. carm. 20.43> Ille igitur uere nobis est musicus auctor, 
<pavl. nol. carm. 20.44> Ille Dauid uerus, citharam qui corporis huius 
<pavl. nol. carm. 20.45> Restituit putri dudum compage iacentem, 
<pavl. nol. carm. 20.46> Et tacitam ruptis antiquo crimine chordis 
<pavl. nol. carm. 20.47> Assumendo suum dominus reparauit in usum, 
<pavl. nol. carm. 20.48> Consertisque deo mortalibus omnia rerum 
<pavl. nol. carm. 20.49> In speciem primae fecit reuirescere formae, 
<pavl. nol. carm. 20.50> Vt noua cuncta forent, cunctis abeunte ueterno. 
<pavl. nol. carm. 20.51> Hanc renouaturus citharam deus ipse magister 
<pavl. nol. carm. 20.52> Ipse sui positam suspendit in arbore ligni 
<pavl. nol. carm. 20.53> Et cruce peccatum carnis perimente nouauit. 
<pavl. nol. carm. 20.54> Atque ita mortalem numeris caelestibus aptam 
<pavl. nol. carm. 20.55> Composuit citharam uariis ex gentibus unam, 
<pavl. nol. carm. 20.56> Omnigenas populos compingens corpus in unum. 
<pavl. nol. carm. 20.57> Inde lacessitis fidibus de pectine uerbi 
<pavl. nol. carm. 20.58> Vox euangelicae testudinis omnia complet 
<pavl. nol. carm. 20.59> Laude dei, toto Christi chelys aurea mundo 
<pavl. nol. carm. 20.60> Personat innumeris uno modulamine linguis, 
<pavl. nol. carm. 20.61> Respondentque deo paribus noua carmina neruis. 
<pavl. nol. carm. 20.62> Sed referam ad mea coepta pedem; nam tempus et hora est 
<pavl. nol. carm. 20.63> Promissas offerre dapes, apponere uobis 
<pavl. nol. carm. 20.64> Prandia sollicitas caste sumenda per aures. 
<pavl. nol. carm. 20.65> Non ueteri repetam quae sum dicturus ab aeuo; 
<pavl. nol. carm. 20.66> Ante dies paucos istic spectata profabor. 
<pavl. nol. carm. 20.67> Venerat huc quidam placitum sibi soluere uotum 
<pavl. nol. carm. 20.68> Vrbis Abellinae de finibus aduena nostris 
<pavl. nol. carm. 20.69> Sedibus. hic porcum studio curante paratum 
<pavl. nol. carm. 20.70> Dilatumque diu, ut simul annis atque sagina 
<pavl. nol. carm. 20.71> Cresceret, huc illinc perduxerat; atque ubi uenit, 
<pavl. nol. carm. 20.72> Pingue pecus uoti iugulat de more uouentum. 
<pavl. nol. carm. 20.73> Fama suis magni per egentum accenderat acrem 
<pavl. nol. carm. 20.74> Ora famem et cuncti magnae spe partis hiantem 
<pavl. nol. carm. 20.75> Tendebant ad opima senes conuiuia faucem. 
<pavl. nol. carm. 20.76> Interea largitor inops non partibus aequis. 
<pavl. nol. carm. 20.77> Diuidit incisas carnes, medium suis aufert 
<pavl. nol. carm. 20.78> Sinciput et tantum secti coquit intima uentris 
<pavl. nol. carm. 20.79> Solaque pauperibus caesi uitalia porci 
<pavl. nol. carm. 20.80> Diuidit ac totum sibi corpus habere relinquit, 
<pavl. nol. carm. 20.81> Et uotum complesse putat laetusque redire 
<pavl. nol. carm. 20.82> Incipit, ausus eas iumento imponere secum 
<pavl. nol. carm. 20.83> Reliquias, et in his placiti se pignora uoti 
<pavl. nol. carm. 20.84> Sancta referre domum male credulus, in quibus idem 
<pavl. nol. carm. 20.85> Damnum animae nodumque uiae portabat auarus. 
<pavl. nol. carm. 20.86> Denique mox nec mille uiam permissus abire 
<pavl. nol. carm. 20.87> Passibus elucente die simul aggere plano, 
<pavl. nol. carm. 20.88> Non tenebris pauitante nec offendente salebris, 
<pavl. nol. carm. 20.89> Lapsus equo et quasi fixus humi se tollere rursus 
<pavl. nol. carm. 20.90> Ad consistendum reparato robore surgens 
<pavl. nol. carm. 20.91> Non potuit coepitque pedes clamare ligatos 
<pavl. nol. carm. 20.92> Idque probare iacens plantis quasi compede iunctis. 
<pavl. nol. carm. 20.93> Hic aliud mirum casu sociatur in ipso; 
<pavl. nol. carm. 20.94> Nam dum illum tanta cum debilitate iacentem 
<pavl. nol. carm. 20.95> Maesta propinquorum circumstat turba suorum, 
<pavl. nol. carm. 20.96> Iumentum, cui sola oneri porcina manebat, 
<pavl. nol. carm. 20.97> Ascensore sui uacuum et ductore relictum 
<pavl. nol. carm. 20.98> Sponte sua sese nullo flectente refrenans, 
<pavl. nol. carm. 20.99> Tamquam offendiculi causam cognosceret ultro 
<pavl. nol. carm. 20.100> Aut aliquem prohibere uiam, qua coeperat ire, 
<pavl. nol. carm. 20.101> Vidisset, sic fugit, iter cursumque retorsit, 
<pavl. nol. carm. 20.102> Et properante gradu recucurrit ad hospita tecta 
<pavl. nol. carm. 20.103> Omnibus anteuolans, quos lapsi attenta tenebat 
<pavl. nol. carm. 20.104> Cura uiri, qua paulatim quasi corpore fracto 
<pavl. nol. carm. 20.105> Nitentem et genibus rigidis prodire negantem 
<pavl. nol. carm. 20.106> Caecaque uincla pedum pariter meritumque ruinae 
<pavl. nol. carm. 20.107> Illius et poenae lacrimosa uoce fatentem 
<pavl. nol. carm. 20.108> Luce palam, manibus graue subuectantibus aegri 
<pavl. nol. carm. 20.109> Corpus, fida cohors sanctas referebat in aulas, 
<pavl. nol. carm. 20.110> Orantem medici Felicis ad ipsa reduci 
<pavl. nol. carm. 20.111> Limina, mox illic certum reperire medellam. 
<pavl. nol. carm. 20.112> Illum homines interque manus interque cateruas 
<pavl. nol. carm. 20.113> In sacra uectatum mirantibus atria turbis, 
<pavl. nol. carm. 20.114> Dispositi trino per longa sedilia coetu 
<pavl. nol. carm. 20.115> Obstipuere senes, inopum miserabile uulgus 
<pavl. nol. carm. 20.116> Et socio canae residentes agmine matres. 
<pavl. nol. carm. 20.117> Praeterea multi, sua quos deuotio sanctis 
<pavl. nol. carm. 20.118> Aedibus attulerat diuersis eminus oris, 
<pavl. nol. carm. 20.119> Viderunt insigne pium, cum tempore eodem, 
<pavl. nol. carm. 20.120> Immo die, tam mira foret mutatio rerum. 
<pavl. nol. carm. 20.121> Idem homo, qui paulo ante suo digressus ab isdem 
<pavl. nol. carm. 20.122> Liminibus gressu, nunc ipse redux alienis 
<pavl. nol. carm. 20.123> Infertur pedibus, subuecto corpore pendens. 
<pavl. nol. carm. 20.124> Parte alia stratus nullo seruante sequentum 
<pavl. nol. carm. 20.125> Hospitis ante fores etiam nunc carne suilla 
<pavl. nol. carm. 20.126> Stabat onustus equus, neque quisquam notior illi 
<pavl. nol. carm. 20.127> Astiterat, cui cura foret releuare grauatum 
<pavl. nol. carm. 20.128> Fasce suo et notis reducem subducere tectis. 
<pavl. nol. carm. 20.129> Ille tamen uelut humana ratione repletus 
<pavl. nol. carm. 20.130> Quaerentique suos et protinus opperienti 
<pavl. nol. carm. 20.131> Astiterat similis, certo uestigia seruans 
<pavl. nol. carm. 20.132> Fixa loco, simul aure micans et naribus efflans 
<pavl. nol. carm. 20.133> Assuetorum hominum notos quaerebat odores. 
<pavl. nol. carm. 20.134> Mirum erat hospitibus, quaenam fuga, qui status ille 
<pavl. nol. carm. 20.135> Esset equi, notumque animal faciebat amicis 
<pavl. nol. carm. 20.136> Ambiguum noua forma rei, neque quisquam erat index 
<pavl. nol. carm. 20.137> Accidui, cunctis illum stipantibus intus, 
<pavl. nol. carm. 20.138> Qui fuerat manibus sanctam portatus in aulam 
<pavl. nol. carm. 20.139> Martyris, aeger ubi sancto pro limine fusus, 
<pavl. nol. carm. 20.140> Corpore proiecto et complexis postibus haerens, 
<pavl. nol. carm. 20.141> Oscula figebat supplex fletuque lauabat 
<pavl. nol. carm. 20.142> Seque recognoscens proprii caput esse doloris, 
<pavl. nol. carm. 20.143> Tales sese ipsum dabat accusando querellas: 
<pavl. nol. carm. 20.144> O mihi, qui talem merui desumere poenam 
<pavl. nol. carm. 20.145> Hac in sede miser, qua, si miser adueniat quis, 
<pavl. nol. carm. 20.146> Efficitur felix! sed iustum parque maligno 
<pavl. nol. carm. 20.147> Me fateor merito exitium cepisse patique, 
<pavl. nol. carm. 20.148> Vt reus ipsa inter modo limina puniar ardens 
<pavl. nol. carm. 20.149> Exurente pedes simul et stringente dolore, 
<pavl. nol. carm. 20.150> In quibus, heu demens! oblati munera uoti 
<pavl. nol. carm. 20.151> Fraude fidem uiolans conuerti in damna salutis. 
<pavl. nol. carm. 20.152> Est tamen, est aliquid, fateor, quod dicere possim 
<pavl. nol. carm. 20.153> Iam mihi mutari grata uice tristia laetis 
<pavl. nol. carm. 20.154> Atque ipsas animo iam prosperiora tuenti 
<pavl. nol. carm. 20.155> Infractis coepisse malis dulcescere poenas, 
<pavl. nol. carm. 20.156> Ex quibus haec nunc ipsa mihi bene gratia uenit, 
<pavl. nol. carm. 20.157> Qua factum est mihi nunc, ut tam cito tangere rursus 
<pavl. nol. carm. 20.158> Limina Felicis misero ueneranda liceret. 
<pavl. nol. carm. 20.159> Nam mihi si nullus uel si leuis iste fuisset 
<pavl. nol. carm. 20.160> Casus, ut arreptum possent pertendere cursum, 
<pavl. nol. carm. 20.161> Tunc magis infelix de prosperitate fuissem, 
<pavl. nol. carm. 20.162> Mansisset quia culpa nocens neque uulnus adactum 
<pavl. nol. carm. 20.163> Intus in ossa animae sensissem carne rebelli. 
<pavl. nol. carm. 20.164> Occultasset enim meriti discrimen iniquo 
<pavl. nol. carm. 20.165> Corporis illaesi uigor et uinxisset inertem 
<pavl. nol. carm. 20.166> Mens durata reum, nisi lapsum poena ligasset. 
<pavl. nol. carm. 20.167> Ergo potens medice in domini tu nomine Christi 
<pavl. nol. carm. 20.168> Felix, iam satis hoc tibi sit dominoque potenti, 
<pavl. nol. carm. 20.169> Quod non ira mihi, pietas sed amica saluti 
<pavl. nol. carm. 20.170> Supplicium peperit, deuinctum ut corpore culpa 
<pavl. nol. carm. 20.171> Solueret. ecce malum seruum refugamque uoracem 
<pavl. nol. carm. 20.172> Iure retraxisti iniectis pro crimine uinclis. 
<pavl. nol. carm. 20.173> Debitor infelix teneor constringor aduror, 
<pavl. nol. carm. 20.174> Propositus cunctis diuini forma timoris. 
<pavl. nol. carm. 20.175> Mentibus haec omnes trepidis attendite, quae nunc 
<pavl. nol. carm. 20.176> Me miserum reliquis documento ferre uidetis. 
<pavl. nol. carm. 20.177> Numquid enim hoc errore carent aliqui? sed in uno 
<pavl. nol. carm. 20.178> Exemplum fieri placuit, quo sit mea poena 
<pavl. nol. carm. 20.179> Et praeiudicium quibus emendatio non est. 
<pavl. nol. carm. 20.180> Sed iam parce tuo misero, precor, optime Felix, 
<pavl. nol. carm. 20.181> Parce libens, succurre fauens; dolor ultimus urget 
<pavl. nol. carm. 20.182> Clamosas iterare preces; festinus adesto, 
<pavl. nol. carm. 20.183> Ne mors praeueniat medicum festina morantem. 
<pavl. nol. carm. 20.184> Sed scio quod domini manus haec, quae uerberat et quae 
<pavl. nol. carm. 20.185> Parcet in ore tuo; mihi tantum tu modo fesso 
<pavl. nol. carm. 20.186> Iamque fatiscenti propera laxare catenam, 
<pavl. nol. carm. 20.187> Quam tu, sancte, uides, ego sentio; sicut operto 
<pavl. nol. carm. 20.188> Clam tacitus uinclo fugitiui membra ligasti, 
<pavl. nol. carm. 20.189> Sic inuisibili medicina solue reuersum. 
<pavl. nol. carm. 20.190> Talia clamantem, dum postibus haeret in ipsis 
<pavl. nol. carm. 20.191> Felicis sancti lambensque per oscula tergit, 
<pavl. nol. carm. 20.192> Attonitis illum pia turba et cernit et audit 
<pavl. nol. carm. 20.193> Coetibus; ipse iacens etiam nunc erigitur spe 
<pavl. nol. carm. 20.194> Increpitatque moras omnes et tarda suorum 
<pavl. nol. carm. 20.195> Obsequia afferri porcum totasque iubet mox 
<pavl. nol. carm. 20.196> Pauperibus reddi partes, sibi uiuere tantum 
<pavl. nol. carm. 20.197> Concedi petit atque inopum saturamine pasci. 
<pavl. nol. carm. 20.198> Certatim socii cito iussa fidelia curant. 
<pavl. nol. carm. 20.199> Itur ad hospitium notum, deponitur illic 
<pavl. nol. carm. 20.200> Sarcina iumento, carnes in frustra secantur 
<pavl. nol. carm. 20.201> Et diuisa coquit spumantibus ignis aenis. 
<pavl. nol. carm. 20.202> Cocta importantur patulis numerosa catinis. 
<pavl. nol. carm. 20.203> Exsaturata fames inopum gratantia reddit 
<pavl. nol. carm. 20.204> Verba deo et ueniam petit ut placata datori. 
<pavl. nol. carm. 20.205> Nec mora, confestim uoti ratione soluta 
<pavl. nol. carm. 20.206> Debitor ille intus meritae compago catenae 
<pavl. nol. carm. 20.207> Soluitur et pedibus domino miserante refectis 
<pavl. nol. carm. 20.208> Tamquam liber equus uel ruptis cassibus ales 
<pavl. nol. carm. 20.209> Euolat et cerui salientis imagine currit. 
<pavl. nol. carm. 20.210> Mira fides oculis obtenditur. omnia gaudent 
<pavl. nol. carm. 20.211> Tam facili pietate dei tantumque ualenti 
<pavl. nol. carm. 20.212> Felicis merito, ut coram adsit Christus in illo, 
<pavl. nol. carm. 20.213> Pro meritis hominum moderans in utroque potenter, 
<pavl. nol. carm. 20.214> Vt resipiscenti medicus sit et ultor iniquo. 
<pavl. nol. carm. 20.215> Cernite enim, quantae fuit illa iniuria fraudis, 
<pavl. nol. carm. 20.216> Qua miser ille prius diuiserat inter egentes 
<pavl. nol. carm. 20.217> Seque suem atque istic, ubi totum reddere uotum 
<pavl. nol. carm. 20.218> Debuerat, solum caput intestinaque porci 
<pavl. nol. carm. 20.219> Carpserat et reliquam toto sibi corpore partem 
<pavl. nol. carm. 20.220> Fecerat imprudens atque improbus, et tamen ipsa, 
<pavl. nol. carm. 20.221> Qua miser extiterat, factus mox fraude beatus 
<pavl. nol. carm. 20.222> Commutante deo pietatis uerbere culpam. 
<pavl. nol. carm. 20.223> Talis enim censura dei est, sic temperat alti 
<pavl. nol. carm. 20.224> Pondera iudicii deus arbiter et pater et rex, 
<pavl. nol. carm. 20.225> Omnibus ut placidam moderato examine libret 
<pavl. nol. carm. 20.226> Iustitiam, et leuior mixta bonitate potestas 
<pavl. nol. carm. 20.227> Ante reos moneat stimulo quam fulmine perdat, 
<pavl. nol. carm. 20.228> Vt si profuerit praemissi uerberis ictus, 
<pavl. nol. carm. 20.229> Salua salus homini redeat commissa pigenti. 
<pavl. nol. carm. 20.230> At si quis sacri monitus terrore flagelli 
<pavl. nol. carm. 20.231> Noluerit sentire plagam, incuratus abibit 
<pavl. nol. carm. 20.232> Seruatusque neci perfectam sentiet iram. 
<pavl. nol. carm. 20.233> Ille igitur miser ante, dehinc mox ipse beatus 
<pavl. nol. carm. 20.234> Tali sanatus carnemque animamque medella. 
<pavl. nol. carm. 20.235> Sed quia cognouit causam agnoscensque iacenter 
<pavl. nol. carm. 20.236> Paenituit, meritum curae sibi semet in ipso 
<pavl. nol. carm. 20.237> Repperit inque breui est expertus utrumque, quod omnes 
<pavl. nol. carm. 20.238> Iusta lege manet diuinae pacis et irae 
<pavl. nol. carm. 20.239> Ius et opus, maneat uindex ut iure superbos 
<pavl. nol. carm. 20.240> Poena reos, pietas seruet miserata fatentes. 
<pavl. nol. carm. 20.241> Ergo relaxatis alacer uestigia uinclis 
<pavl. nol. carm. 20.242> Idem ex incolumi cito debilis et cito liber 
<pavl. nol. carm. 20.243> Ex modo captiuo laeta cum uoce redibat, 
<pavl. nol. carm. 20.244> Insultans uelut ille olim, quem matris ab aluo 
<pavl. nol. carm. 20.245> Claudentem in uerbo domini Petrus atque Iohannes 
<pavl. nol. carm. 20.246> Iusserunt ualidis in saltum exsurgere plantis. 
<pavl. nol. carm. 20.247> Dignus et hic pauper speciosae limine portae, 
<pavl. nol. carm. 20.248> Quem deus ipse, Petri deus et Felicis, eadem 
<pavl. nol. carm. 20.249> Nunc uerbi uirtute sui sanauit apud nos 
<pavl. nol. carm. 20.250> De casu claudum modo, qua sanauerat olim 
<pavl. nol. carm. 20.251> Ex utero claudum, qua nunc ope laetus abibat; 
<pavl. nol. carm. 20.252> Quique preces maestas in uulnere fuderat intus, 
<pavl. nol. carm. 20.253> Ecce foris sano reddebat corpore grates: 
<pavl. nol. carm. 20.254> Quidnam ego Felici possim redhibere patrono? 
<pavl. nol. carm. 20.255> Quas illi referam tanto pro munere digne 
<pavl. nol. carm. 20.256> Tam cito de tanto sanatus uulnere grates? 
<pavl. nol. carm. 20.257> Non pretium statui medico aut fastidia lecti 
<pavl. nol. carm. 20.258> Tristia sustinui, neque per scalpella uel ignes 
<pavl. nol. carm. 20.259> Aut male mordaces uario de gramine sucos, 
<pavl. nol. carm. 20.260> Saeuior et morbis et uulneribus medicina 
<pavl. nol. carm. 20.261> In corpus grassata meum est, uelut accidit illis, 
<pavl. nol. carm. 20.262> Quos humana manus suspecta uisitat arte 
<pavl. nol. carm. 20.263> Semper et incerto trepidos solamine palpat. 
<pavl. nol. carm. 20.264> En ego per breue nunc spatium perlatus ad ipsum 
<pavl. nol. carm. 20.265> Felicis sancti solium et proiectus in ipso 
<pavl. nol. carm. 20.266> Limine tam gelido quam duro in marmore fractus 
<pavl. nol. carm. 20.267> Atque dolens iacui, et solus mihi sermo precandi, 
<pavl. nol. carm. 20.268> Sola fides medicina fuit; nullum affore uidi 
<pavl. nol. carm. 20.269> Et sensi medicum. quisnam hic medicus nisi Christus 
<pavl. nol. carm. 20.270> Ipse uel a Christo Felix de nomine Christi 
<pavl. nol. carm. 20.271> Et uirtute potens? neutrum illo in tempore sensi, 
<pavl. nol. carm. 20.272> Et tamen ipse fuit praesens in utroque, uel ut me 
<pavl. nol. carm. 20.273> Peccantem argueret cito sanaretque dolentem. 
<pavl. nol. carm. 20.274> Par modus in specie uaria mihi castigantis 
<pavl. nol. carm. 20.275> Parcentisque fuit domini. sanator et ultor 
<pavl. nol. carm. 20.276> Luminibus latuit, poena atque medella refulsit. 
<pavl. nol. carm. 20.277> Nunc ego iam pleno perfectis ordine uotis 
<pavl. nol. carm. 20.278> Ibo domum gaudens medico tutusque patrono 
<pavl. nol. carm. 20.279> Aeternum Felice mihi; non iam ulla uerebor 
<pavl. nol. carm. 20.280> Occursura mihi uelut ante pericla uiarum; 
<pavl. nol. carm. 20.281> Namque periclum aberit, quia causa soluta pericli est. 
<pavl. nol. carm. 20.282> Non resoluta fides me uinxerat, et modo soluit 
<pavl. nol. carm. 20.283> Rite soluta fides; tamen alliget, oro, tuus me 
<pavl. nol. carm. 20.284> Semper amor, Felix. istam mihi necte catenam, 
<pavl. nol. carm. 20.285> Qua tibi me numquam nec mors nec uita resoluat. 
<pavl. nol. carm. 20.286> Verum omnes, quicumque meos uidere dolores 
<pavl. nol. carm. 20.287> Inque tuo merito magnis insignibus altam 
<pavl. nol. carm. 20.288> Conspexere manum Christi, cognoscere debent, 
<pavl. nol. carm. 20.289> Quantum illis mea poena boni prouiderit, ut iam 
<pavl. nol. carm. 20.290> Praecaueant de terrenis sibi parcere rebus 
<pavl. nol. carm. 20.291> Et, lucra dum captant, adquirere damna salutis. 
<pavl. nol. carm. 20.292> Nam si de uili pecudis mihi carne alimentum 
<pavl. nol. carm. 20.293> Pauperibus fraudasse malo fuit, ecquid in illis, 
<pavl. nol. carm. 20.294> Qui male diuitias uano amplectuntur amore 
<pavl. nol. carm. 20.295> Defossisque suo pariter cum corde metallis 
<pavl. nol. carm. 20.296> Incubitant atque haec latitare superflua produnt, 
<pavl. nol. carm. 20.297> Quae proprio longe secreta tuentur ab usu? 
<pavl. nol. carm. 20.298> Quid facient? quidnam pro se tibi, Christe, loquentur, 
<pavl. nol. carm. 20.299> Tantorum qui partem inopum inuasere nec ullam 
<pavl. nol. carm. 20.300> Apposuere sibi de re superante salutem? 
<pavl. nol. carm. 20.301> Vnus abit missus. nunc mensae grata secundae 
<pavl. nol. carm. 20.302> Fercula ponemus; sed quamuis rursus eandem 
<pavl. nol. carm. 20.303> Diuerso carnem conditam iure feremus. 
<pavl. nol. carm. 20.304> Namque aliud uobis iterum, quod de sue mirum 
<pavl. nol. carm. 20.305> Lusit opus Felix, mira nouitate retexam. 
<pavl. nol. carm. 20.306> Tempore res prior est; sed nostris ante libellis 
<pavl. nol. carm. 20.307> Praeterita, in praesens tempus seruata canetur. 
<pavl. nol. carm. 20.308> Nec refert, quod opus quo sit sub tempore gestum, 
<pavl. nol. carm. 20.309> Vnus erit quoniam uariis operator in annis, 
<pavl. nol. carm. 20.310> Qui diuersa facit sanctorum in laudo suorum 
<pavl. nol. carm. 20.311> Omnibus in terris rerum miracula Christus. 
<pavl. nol. carm. 20.312> Agricolae quidam de nostris longius oris 
<pavl. nol. carm. 20.313> Apula trans urbem Beneuentum rura colentes 
<pavl. nol. carm. 20.314> De grege saetigero multis a fetibus unum 
<pavl. nol. carm. 20.315> Lactea adhuc tenero pulsantem sumina rostro 
<pavl. nol. carm. 20.316> Excerpsere sibi et curatum tempore multo 
<pavl. nol. carm. 20.317> Pauerunt in uota suem, et coepere paratum 
<pavl. nol. carm. 20.318> Ducere sacratam sancti Felicis ad aulam, 
<pavl. nol. carm. 20.319> Corpore de magno ut multos mactatus egenos 
<pavl. nol. carm. 20.320> Pasceret et saturo gauderet paupere martyr. 
<pavl. nol. carm. 20.321> Sed grauis aruina porcus superante pedum uim 
<pavl. nol. carm. 20.322> Non potuit se ferre diu primoque uiarum 
<pavl. nol. carm. 20.323> Limine succubuit sibimet neque deinde moueri 
<pavl. nol. carm. 20.324> Voce manu stimulis potuit. liquere iacentem 
<pavl. nol. carm. 20.325> Hospitibusque suis commendauere relictum 
<pavl. nol. carm. 20.326> Maerentes domini. mens anxia nutat in anceps; 
<pavl. nol. carm. 20.327> Nam uoti reuocare uiam pia pectora nolunt; 
<pavl. nol. carm. 20.328> Rursum Felicis ueneratum limina longe 
<pavl. nol. carm. 20.329> Ire pudet uacuos deuoti muneris. ergo 
<pavl. nol. carm. 20.330> Ambiguis talis sententia mentibus haesit, 
<pavl. nol. carm. 20.331> Vt totidem lectos eadem de gente minores 
<pavl. nol. carm. 20.332> Ad sua uota legant, quot erat prouectus in annos 
<pavl. nol. carm. 20.333> Ille, sua pressus qui mole manebat iners sus, 
<pavl. nol. carm. 20.334> Quod deuota fides obstricti debita uoti 
<pavl. nol. carm. 20.335> Maturare parans tali ratione putauit, 
<pavl. nol. carm. 20.336> Pluribus ut modicis unum pensaret opimum. 
<pavl. nol. carm. 20.337> Ergo sacrum huc uenere locum uotisque patratis 
<pavl. nol. carm. 20.338> Hospitium rediere suum non comminus istinc. 
<pavl. nol. carm. 20.339> Nam tum forte domos, quae circa martyris aulam, 
<pavl. nol. carm. 20.340> Implerat solitis denseta frequentia turbis. 
<pavl. nol. carm. 20.341> Propterea procul hinc secreto in rure remotam 
<pavl. nol. carm. 20.342> Contenti subiere casam, qua mane parabant 
<pavl. nol. carm. 20.343> Ad reditum proferre pedem, cum prima ruberet 
<pavl. nol. carm. 20.344> Parturiens aurora diem. tuguri fore aperta 
<pavl. nol. carm. 20.345> Hospes homo egreditur tecto notumque suem uir 
<pavl. nol. carm. 20.346> Conspicit ante fores mirando astare paratu. 
<pavl. nol. carm. 20.347> Tamquam se missum domino loqueretur adesso 
<pavl. nol. carm. 20.348> Atque salutanti similis uestigia lambit 
<pavl. nol. carm. 20.349> Gaudentis domini et gestu subgrunnit alumno 
<pavl. nol. carm. 20.350> Blandus et olfaciens motando dat oscula rostro 
<pavl. nol. carm. 20.351> Seque quasi uotum debere agnoscat erile, 
<pavl. nol. carm. 20.352> Ingerit et tardos inuitat gutture cultros. 
<pavl. nol. carm. 20.353> Quo duce, quaeso, uias ignotis finibus egit 
<pavl. nol. carm. 20.354> Quosue pedes, tam longe ut posset currere, sumpsit, 
<pavl. nol. carm. 20.355> Qui breuibus spatiis in primo fine uiarum 
<pavl. nol. carm. 20.356> Defecit fluidae depressus mole saginae? 
<pavl. nol. carm. 20.357> Certe nulla manus tantum pecus aggere longo 
<pavl. nol. carm. 20.358> Nec sinus aduexit nec mens sua tam spatiosam 
<pavl. nol. carm. 20.359> Ignota regione uiam penetrare subegit, 
<pavl. nol. carm. 20.360> Quando homines etiam et mentis ratione uigentes 
<pavl. nol. carm. 20.361> Perque ignota regi faciles interprete lingua, 
<pavl. nol. carm. 20.362> Si tamen hi careant duce, quo uia luceat illis, 
<pavl. nol. carm. 20.363> Caecus in externis regionibus implicat error. 
<pavl. nol. carm. 20.364> Quisnam igitur direxit iter suis? unde uoluntas, 
<pavl. nol. carm. 20.365> Qua dominos sequeretur, ei uel sensus, ut esset 
<pavl. nol. carm. 20.366> Conscius ad uotum se longa aetate paratum? 
<pavl. nol. carm. 20.367> Vnde haec cura fuit pecori, quae rara fideles 
<pavl. nol. carm. 20.368> Excitat, ut, tamquam proprio culpabilis actu 
<pavl. nol. carm. 20.369> Pigra remansisset, sancto sus icta timore 
<pavl. nol. carm. 20.370> Contractam remanendo sibi ueniendo piare 
<pavl. nol. carm. 20.371> Curaret culpam et uitium pensaret inertis 
<pavl. nol. carm. 20.372> Desidiae, quamuis sero comitata profectos 
<pavl. nol. carm. 20.373> Obsequio dominos? patet admirabile monstrum 
<pavl. nol. carm. 20.374> Caelesti dicione datum tanto suis auso, 
<pavl. nol. carm. 20.375> Solus ut iret iter longum, tantoque fuisse 
<pavl. nol. carm. 20.376> Ingenio porcum, ignotis ut tramite recto 
<pavl. nol. carm. 20.377> Dirigeret spatiis. quid et hoc quam grande, quod illum 
<pavl. nol. carm. 20.378> Transbeneuentanis huc finibus aduenientem, 
<pavl. nol. carm. 20.379> Publica seu medii se strata per aggeris audas 
<pavl. nol. carm. 20.380> Miserit, occursus nusquam cepere frequentes, 
<pavl. nol. carm. 20.381> Siue per occultos egit uestigia saltus, 
<pavl. nol. carm. 20.382> Nulla manus ferro, fera uel fuit obuia morsu. 
<pavl. nol. carm. 20.383> Quae solum duxit manus aut protexit euntem? 
<pavl. nol. carm. 20.384> Nempe oculos aliqua celatus nube fefellit 
<pavl. nol. carm. 20.385> Aere uel raptus uento mage quam pede uenit 
<pavl. nol. carm. 20.386> Et subita hospitium domini delapsus ab aura 
<pavl. nol. carm. 20.387> Constitit ignoto pro limine quadrupes hospes. 
<pavl. nol. carm. 20.388> Dicam aliud prope uicini mirabile signi. 
<pavl. nol. carm. 20.389> Nam genere abiunctam, pecus armentale, iuuencam 
<pavl. nol. carm. 20.390> Quidam homines aeque longinqua huc sede profecti 
<pavl. nol. carm. 20.391> Secretam primo lactantis ab ubere matris 
<pavl. nol. carm. 20.392> Nutrierant nostris uotiuo munere pactam 
<pavl. nol. carm. 20.393> Pauperibus, magna quos istic plebe coactos 
<pavl. nol. carm. 20.394> Larga ope multorum Felicis gratia pascit. 
<pavl. nol. carm. 20.395> Ergo ubi iam membris uitula exsultabat adultis, 
<pavl. nol. carm. 20.396> Facta per excretum iam corpus idonea uoto, 
<pavl. nol. carm. 20.397> Promouere domo; sed, qui mos esse uidetur 
<pavl. nol. carm. 20.398> Persoluenda piis longe sua uota ferentum 
<pavl. nol. carm. 20.399> Martyribus plaustro subiungere, quo ueherentur, 
<pavl. nol. carm. 20.400> Aggressi hanc uoluere(==VOLUERE) iugo subiungere, quamuis 
<pavl. nol. carm. 20.401> Insuetam, tamen ut mitem iam mente subacta 
<pavl. nol. carm. 20.402> Vsibus humanis, quibus illam e congrege coetu 
<pavl. nol. carm. 20.403> Sustulerant domini paruam et tectisque cibisque 
<pavl. nol. carm. 20.404> Miscuerant; hinc ut domita feritate putantes 
<pavl. nol. carm. 20.405> Sub iuga se facilem docili ceruice daturam, 
<pavl. nol. carm. 20.406> Sollicitant palpante manu et conantur in artum 
<pavl. nol. carm. 20.407> Ducere; at illa sibi solitos alludere tactus 
<pavl. nol. carm. 20.408> Credula consentit primum sequiturque uocantes. 
<pavl. nol. carm. 20.409> Verum ubi iam propiata iugo conspexit habenas 
<pavl. nol. carm. 20.410> Ceruicique suae persensit lora parari, 
<pavl. nol. carm. 20.411> Indignata dolis et permutata repente 
<pavl. nol. carm. 20.412> Fit fera, nec ceruice iugum nec uincula collo 
<pavl. nol. carm. 20.413> Suscipit et uictis manibus lorisque recussis 
<pavl. nol. carm. 20.414> Prosilit a coetu retinentum et deuia longe 
<pavl. nol. carm. 20.415> Rura petit, fugiens dominos assuetaque tecta. 
<pavl. nol. carm. 20.416> Nec procul ex oculis hominum de more ferino 
<pavl. nol. carm. 20.417> Se rapit et caecis fugitiuam saltibus abdit; 
<pavl. nol. carm. 20.418> Nam fugiens dominos abeuntes eminus astans 
<pavl. nol. carm. 20.419> Sic fugit, ut non se patiatur rure relinqui. 
<pavl. nol. carm. 20.420> Denique ubi iunctum gemino boue tendere plaustrum 
<pavl. nol. carm. 20.421> Conspicit, humanum sapit et quasi conscia uoto 
<pavl. nol. carm. 20.422> Deberi sese, comes incipit esse profectis. 
<pavl. nol. carm. 20.423> Nec longe comes est, tardis comes orbibus ire 
<pavl. nol. carm. 20.424> Spernit, et excursu uelut insultante gementes 
<pavl. nol. carm. 20.425> Praeteruecta rotas lenti moliminis agmen 
<pavl. nol. carm. 20.426> Respicit anteuolans nec iam timet ad iuga cogi, 
<pavl. nol. carm. 20.427> Inuisoque prius fit amica et praeuia plaustro, 
<pavl. nol. carm. 20.428> Donec sacratam uentum Felicis ad aulam. 
<pavl. nol. carm. 20.429> Illic sponte gradum sistit seseque uacanti 
<pavl. nol. carm. 20.430> Applicat et tamquam uoti rea gaudet in ipso 
<pavl. nol. carm. 20.431> Stare loco, propriam cui debet uictima caedem. 
<pavl. nol. carm. 20.432> Illa rebellis et humanis non subdita uinclis 
<pavl. nol. carm. 20.433> Ducitur ad placidam nullo luctamine mortem; 
<pavl. nol. carm. 20.434> Intemerata iugis summittens colla securi, 
<pavl. nol. carm. 20.435> Pauperibus factura cibos de corpore caeso, 
<pavl. nol. carm. 20.436> Laeta suum fundit dominorum in uota cruorem. 
<pavl. nol. carm. 20.437> Quorsum istaec? numquid pecudum est, ut apostolus inquit, 
<pavl. nol. carm. 20.438> Cura deo? sed qui propter nos omnia fecit, 
<pavl. nol. carm. 20.439> Omnia pro nobis operatur in omnibus aucto 
<pavl. nol. carm. 20.440> Atque per ignaras pecudes operantia nobis 
<pavl. nol. carm. 20.441> Signa facit, brutas per clara insignia mentes 
<pavl. nol. carm. 20.442> Sollicitans firmare fidem et confidere uero, 
<pavl. nol. carm. 20.443> Vt dominum dociles linguis in uerba solutis 
<pavl. nol. carm. 20.444> Non taceant homines, quem signis muta loquuntur. 
<pavl. nol. carm. 21.1> Candida pax grata nobis uice temporis annum 
<pavl. nol. carm. 21.2> Post hiemes actas tranquillo lumine ducit 
<pavl. nol. carm. 21.3> Signatamque diem sancti Felicis honore 
<pavl. nol. carm. 21.4> Securis aperit populis. gaudere serenis 
<pavl. nol. carm. 21.5> Mentibus abstersa diri caligine belli 
<pavl. nol. carm. 21.6> Suadet ouans Felix, quia pacis et ipse patronus 
<pavl. nol. carm. 21.7> Cum patribus Paulo atque Petro et cum fratribus almis 
<pavl. nol. carm. 21.8> Martyribus regem regum exorauit amico 
<pavl. nol. carm. 21.9> Numine Romani producere tempora regni 
<pavl. nol. carm. 21.10> Instantesque Getas ipsis iam faucibus urbis 
<pavl. nol. carm. 21.11> Pellere et exitium seu uincula uertere in ipsos, 
<pavl. nol. carm. 21.12> Qui minitabantur Romanis ultima regnis. 
<pavl. nol. carm. 21.13> Nunc igitur pulsa formidine ut imbribus actis 
<pavl. nol. carm. 21.14> Respicere expulsas nubes, praesentia rerum 
<pavl. nol. carm. 21.15> Praeteritis conferre iuuat. quam taetra per istos, 
<pavl. nol. carm. 21.16> Qui fluxere dies, elapso nox erat anno, 
<pavl. nol. carm. 21.17> Cum furor accensus diuinae motibus irae 
<pavl. nol. carm. 21.18> Immisso Latiis arderet in urbibus hoste! 
<pavl. nol. carm. 21.19> Nunc itidem placidi spectate potentia Christi 
<pavl. nol. carm. 21.20> Munera; mactatis pariter cum rege profano 
<pavl. nol. carm. 21.21> Hostibus Augusti pueri uictoria pacem 
<pavl. nol. carm. 21.22> Reddidit, atque annis tener idem fortis in armis 
<pavl. nol. carm. 21.23> Praeualuit uirtute dei et mortalia fregit 
<pavl. nol. carm. 21.24> Robora sacrilegum Christo superante tyrannum. 
<pavl. nol. carm. 21.25> Sed quid ego hinc modo plura loquar, quod non speciale 
<pavl. nol. carm. 21.26> Esse mei Felicis opus res publica monstrat? 
<pavl. nol. carm. 21.27> Pluribus haec etenim causa est curata patronis, 
<pavl. nol. carm. 21.28> Vt Romana salus et publica uita maneret 
<pavl. nol. carm. 21.29> Hic Petrus, hic Paulus proceres, hic martyres omnes, 
<pavl. nol. carm. 21.30> Quos simul innumeros magnae tenet ambitus urbis 
<pavl. nol. carm. 21.31> Quosque per innumeras diffuso limite gentes 
<pavl. nol. carm. 21.32> Intra Romuleos ueneratur eclesia fines, 
<pavl. nol. carm. 21.33> Sollicitas simul impenso duxere precatu 
<pavl. nol. carm. 21.34> Excubias. Felix meus his uelut unus eorum, 
<pavl. nol. carm. 21.35> In precibus pars magna fuit; sed summa petiti 
<pavl. nol. carm. 21.36> Muneris ad cunctos, nulli priuata refertur. 
<pavl. nol. carm. 21.37> Ergo pedem referam; sat enim mihi pauca locuto, 
<pavl. nol. carm. 21.38> Vnde nihil proprium meritis Felicis adesset; 
<pavl. nol. carm. 21.39> Nec reticere tamen potui, quia portio laudis 
<pavl. nol. carm. 21.40> Hinc quoque Felici suberat, quod summa potestas 
<pavl. nol. carm. 21.41> Resque potens regum Christus deus omnibus una 
<pavl. nol. carm. 21.42> Adnuerat sanctis, quibus in grege supplice mixtum 
<pavl. nol. carm. 21.43> Felicem parili audiuit pietate benignus. 
<pavl. nol. carm. 21.44> Parcam igitur propriis adiungere publica donis 
<pavl. nol. carm. 21.45> Munera priuatosque canam Felicis honores, 
<pavl. nol. carm. 21.46> Quaeque suis proprie gerit hic in sedibus, edam. 
<pavl. nol. carm. 21.47> Vnde igitur faciam texendi carminis orsum? 
<pavl. nol. carm. 21.48> Quae bona Felicis referam? quae multa per omnes 
<pavl. nol. carm. 21.49> Passim agit, expediam magis, anne domestica dicam 
<pavl. nol. carm. 21.50> Munera, quorum ego sum specialis debitor illi? 
<pavl. nol. carm. 21.51> Haec potius repetam, mihi quae conlata meisque 
<pavl. nol. carm. 21.52> Sat memini; et quia praeteritis magis illa libellis 
<pavl. nol. carm. 21.53> Dicta mihi, quae partim aliis permixtaque nobis 
<pavl. nol. carm. 21.54> Praestitit, ex his nunc opibus, quas largiter in nos 
<pavl. nol. carm. 21.55> Contulit, hunc animo texam gratante libellum, 
<pavl. nol. carm. 21.56> Et contra solitum uario modulamine morem, 
<pavl. nol. carm. 21.57> Sicut et ipse mihi uarias parit omnibus annis 
<pavl. nol. carm. 21.58> Materias, mutabo modos serieque sub una, 
<pavl. nol. carm. 21.59> Non una sub lege dati pede carminis ibo. 
<pavl. nol. carm. 21.60> Nam quasi fecundo sancti Felicis in agro 
<pavl. nol. carm. 21.61> Emersere noui flores, duo germina Christi, 
<pavl. nol. carm. 21.62> Turcius ore pio, florente Suerius aeuo, 
<pavl. nol. carm. 21.63> Et pariter sanctae matres similesque puellae, 
<pavl. nol. carm. 21.64> Alfia qualis erat soror illa Philemonis olim 
<pavl. nol. carm. 21.65> Nobilis, in titulo quam signat epistula Pauli, 
<pavl. nol. carm. 21.66> Et simul Eunomia aeternis iam pacta uirago 
<pavl. nol. carm. 21.67> In caelo thalamis, quam matris ab ubere raptam 
<pavl. nol. carm. 21.68> Festino placitam sibi Christus amore dicauit 
<pavl. nol. carm. 21.69> Vnguentoque sui perfudit nominis, unde 
<pavl. nol. carm. 21.70> Tincta comas animae et mentis caput uncta pudicum 
<pavl. nol. carm. 21.71> Spirat eo sacros sponsi caelestis odores; 
<pavl. nol. carm. 21.72> Haec Melani soror est simul et quasi filia, cuius 
<pavl. nol. carm. 21.73> Haeret ouans lateri germanum nacta magistrum. 
<pavl. nol. carm. 21.74> Quae simul astrictae diuinis dotibus ambae 
<pavl. nol. carm. 21.75> Virtutum uarias ut uiua monilia gemmas 
<pavl. nol. carm. 21.76> Mentibus excultis specioso pectore gestant. 
<pavl. nol. carm. 21.77> Has procerum numerosa cohors et concolor uno 
<pavl. nol. carm. 21.78> Vellere uirgineae sequitur sacra turba cateruae. 
<pavl. nol. carm. 21.79> Eunomiam hinc Melani doctam sub principe uoce 
<pavl. nol. carm. 21.80> Formantem modulis psalmorum uasa modestis 
<pavl. nol. carm. 21.81> Auscultat gaudens dilecto Christus in agno, 
<pavl. nol. carm. 21.82> Quod modulante deo benedictas paruula princeps, 
<pavl. nol. carm. 21.83> Sanctorum comites, casto regat ore choreas. 
<pavl. nol. carm. 21.84> Haec igitur mihimet meditanti congrua suasit 
<pavl. nol. carm. 21.85> Gratia multimodis illuso carmine metris 
<pavl. nol. carm. 21.86> Distinctum uariis imitari floribus hortum, 
<pavl. nol. carm. 21.87> Sicut Felicis gremium florere repletum 
<pavl. nol. carm. 21.88> Lumine diuerso quasi rus admiror opimum 
<pavl. nol. carm. 21.89> Hospitibus multis in eum Christo duce missis 
<pavl. nol. carm. 21.90> Felicique patri denso simul agmine natis 
<pavl. nol. carm. 21.91> Pignoribus, subito ut totis habitacula cellis 
<pavl. nol. carm. 21.92> Per fines creuisse suos et sobria castos 
<pavl. nol. carm. 21.93> Tecta sonare modos tandem sibi uocibus aptis 
<pavl. nol. carm. 21.94> Gaudeat hospitiisque suis et corpore et ore 
<pavl. nol. carm. 21.95> Ipse sinu pleno dignos miretur alumnos 
<pavl. nol. carm. 21.96> Et uirtute pares animas in dispare sexu; 
<pavl. nol. carm. 21.97> Sicut oliuarum fecundo in colle nouellas 
<pavl. nol. carm. 21.98> Laetatur senior diuino a semine Christi 
<pavl. nol. carm. 21.99> Plantator cernens inter sua rura colonos. 
<pavl. nol. carm. 21.100> Floreat ergo nouo mihi carminis area prato 
<pavl. nol. carm. 21.101> Laudibus et domini, qui conditor oris et artis 
<pavl. nol. carm. 21.102> Omnimodae est, uario famulans pede musica currat. 
<pavl. nol. carm. 21.103> Iamque intertextis elegus succedat iambis, 
<pavl. nol. carm. 21.104> Sit caput herous fundamentumque libello. 
<pavl. nol. carm. 21.105> Castis agendus gaudiis et hostiis
<pavl. nol. carm. 21.106> Dies refulsit laude Felicis sacer. 
<pavl. nol. carm. 21.107> Quod "laude" dixi, "morte" dictum discite, 
<pavl. nol. carm. 21.108> Quia mors piorum iure laus uocabitur, 
<pavl. nol. carm. 21.109> Pretiosa domino quae deo rependitur. 
<pavl. nol. carm. 21.110> Vnde et propheta dicit in uerbo dei 
<pavl. nol. carm. 21.111> Vitae probatae in exitu laudem dari, 
<pavl. nol. carm. 21.112> Et ante mortem praedicandum neminem 
<pavl. nol. carm. 21.113> Salomonis ore sermo diuinus docet, 
<pavl. nol. carm. 21.114> Laudanda quamuis quidam in hac uita gerant 
<pavl. nol. carm. 21.115> Nec possit alibi quam sub isto saeculo 
<pavl. nol. carm. 21.116> Laus praeparari, quae canenda in exitu est. 
<pavl. nol. carm. 21.117> Sed credo, quoniam tota res uitae istius 
<pavl. nol. carm. 21.118> Fluitans et anceps lubrico pendet statu, 
<pavl. nol. carm. 21.119> Breuique nostram uertit aetatem rota 
<pavl. nol. carm. 21.120> Surgens cadensque per salebrosas uias, 
<pavl. nol. carm. 21.121> Quibus huius aeui cursus explicandus est: 
<pavl. nol. carm. 21.122> Idcirco nos magistra prouidentia 
<pavl. nol. carm. 21.123> Monet ante finem nec sibi nec alteri 
<pavl. nol. carm. 21.124> Debere quemquam plaudere et confidere; 
<pavl. nol. carm. 21.125> Quamuis honesta rectus incedat uia, 
<pavl. nol. carm. 21.126> Tamen timere semper offensam pedis, 
<pavl. nol. carm. 21.127> Donec peractis usque metam cursibus 
<pavl. nol. carm. 21.128> Palmam petitae comprehendat gloriae. 
<pavl. nol. carm. 21.129> Quare beatos martyras, quos extulit 
<pavl. nol. carm. 21.130> Perfecta uirtus in coronam caelitem, 
<pavl. nol. carm. 21.131> Iustis honoris debiti praeconiis 
<pavl. nol. carm. 21.132> Celebramus omnes nos eorum posteri 
<pavl. nol. carm. 21.133> Confessione Christiani nominis, 
<pavl. nol. carm. 21.134> Quibus profuso sanguine ob sanctam fidem 
<pavl. nol. carm. 21.135> Proseminarunt frugis aeternae bonum, 
<pavl. nol. carm. 21.136> Vt, si ambulemus martyrum uestigiis, 
<pavl. nol. carm. 21.137> Paribus parentum perfruamur praemiis. 
<pavl. nol. carm. 21.138> Hinc ergo sanctis siue confessoribus 
<pavl. nol. carm. 21.139> Seu consecratis passione testibus 
<pavl. nol. carm. 21.140> Dies sacratos, in quibus functi diem 
<pavl. nol. carm. 21.141> Mortalis aeui morte uitali suum 
<pavl. nol. carm. 21.142> De labe mundi transierunt ad deum, 
<pavl. nol. carm. 21.143> Populi fideles gaudiis sollemnibus 
<pavl. nol. carm. 21.144> Honore Christi gratulantes excolunt, 
<pavl. nol. carm. 21.145> Vt iste sancti pace Felicis dies, 
<pavl. nol. carm. 21.146> Quo clausit olim corporis uitam senex, 
<pavl. nol. carm. 21.147> Confessionis ante functus proelia, 
<pavl. nol. carm. 21.148> Sed incruento consecratus exitu, 
<pavl. nol. carm. 21.149> Post bella uictor pacis assumptus die 
<pavl. nol. carm. 21.150> Vocante Christo liquit exsultans humum 
<pavl. nol. carm. 21.151> Et in supernas transitum fecit domos, 
<pavl. nol. carm. 21.152> Non defraudatus a corona martyris, 
<pavl. nol. carm. 21.153> Quia passionis mente uotum gesserat. 
<pavl. nol. carm. 21.154> Nam saepe agonem miles intrauit potens 
<pavl. nol. carm. 21.155> Victoque semper hoste confessor redit; 
<pavl. nol. carm. 21.156> Sed praeparata mente contentus deus 
<pavl. nol. carm. 21.157> Seruauit illum, non coronam martyris 
<pavl. nol. carm. 21.158> Negans, sed addens et coronam antistitis, 
<pavl. nol. carm. 21.159> Vt incruento palmam adeptus proelio 
<pavl. nol. carm. 21.160> Et proeliati possideret praemium 
<pavl. nol. carm. 21.161> Confessionis purpurante laurea, 
<pavl. nol. carm. 21.162> Vittaque pacis in sacerdotis stola 
<pavl. nol. carm. 21.163> Redimitus idem bis coronatus foret 
<pavl. nol. carm. 21.164> Confessor atque presbyter Felix dei. 
<pavl. nol. carm. 21.165> Hic ergo, uotis quem recolimus annuis, 
<pavl. nol. carm. 21.166> Non est agonis, sed sepulturae dies, 
<pavl. nol. carm. 21.167> Quo separata ab inuicem substantia 
<pavl. nol. carm. 21.168> Animae uolauit ad deum, in terram caro 
<pavl. nol. carm. 21.169> Reuersa tumulo conquieuit abdita. 
<pavl. nol. carm. 21.170> Et merito sanctis iste natalis dies 
<pavl. nol. carm. 21.171> Notatur. in quo lege functi carnea 
<pavl. nol. carm. 21.172> Mortalitatis exuuntur uinculis 
<pavl. nol. carm. 21.173> Et in superna regna nascuntur deo 
<pavl. nol. carm. 21.174> Secumque factam spem resurgendi ferunt. 
<pavl. nol. carm. 21.175> Ego semper istum sic honoraui diem, 
<pavl. nol. carm. 21.176> Magis hunc putarem ut esse natalem mihi, 
<pavl. nol. carm. 21.177> Quam quo fuissem natus in cassum die. 
<pavl. nol. carm. 21.178> Lugendus etenim est ille dignius mihi 
<pavl. nol. carm. 21.179> Dies, in istud quo creatus saeculum 
<pavl. nol. carm. 21.180> Peccator utero peccatricis excidi 
<pavl. nol. carm. 21.181> Conceptus atris ex iniquitatibus, 
<pavl. nol. carm. 21.182> Vt iam nocentem pareret me mater mea. 
<pavl. nol. carm. 21.183> Maledictus ergo sit dies, quo sum miser 
<pavl. nol. carm. 21.184> Ad iniquitates ex iniquis editus. 
<pavl. nol. carm. 21.185> Benedictus iste sit natalis et mihi, 
<pavl. nol. carm. 21.186> Quo mihi patronus natus in caelestibus 
<pavl. nol. carm. 21.187> Felix ad illam exortus est potentiam, 
<pavl. nol. carm. 21.188> Qua me ualeret faece purgatum mea 
<pavl. nol. carm. 21.189> Laxare uinclis et redemptum absoluere 
<pavl. nol. carm. 21.190> De luctuosa morte natalis mei. 
<pavl. nol. carm. 21.191> Eadem recurrit semper haec cunctis dies 
<pavl. nol. carm. 21.192> Acto per orbem circulis anno suis; 
<pavl. nol. carm. 21.193> Verum quotannis innouante gratia 
<pavl. nol. carm. 21.194> Diuersitatem munerum, quae dat suo 
<pavl. nol. carm. 21.195> Christus sodali, donet ut Felix mihi, 
<pavl. nol. carm. 21.196> Mutatur et non ipsa quae cunctis uenit, 
<pavl. nol. carm. 21.197> Varias meorum carminum causas ferens. 
<pavl. nol. carm. 21.198> Videamus ergo, quid mihi hoc anno nouum 
<pavl. nol. carm. 21.199> Attulerit, unde uocibus uernem nouis. 
<pavl. nol. carm. 21.200> Non ibo longe, nec procul sumam mihi 
<pavl. nol. carm. 21.201> Praeterita tempore aut locis absentia. 
<pavl. nol. carm. 21.202> Adsunt, tenentur ipsa dona comminus; 
<pavl. nol. carm. 21.203> Videtis omnes munera hoc anno data 
<pavl. nol. carm. 21.204> Nobis in uno iuncta Felicis sinu, 
<pavl. nol. carm. 21.205> Mancipia Christi, nobiles terrae prius, 
<pavl. nol. carm. 21.206> Nunc uero caelo destinatos incolas, 
<pavl. nol. carm. 21.207> Quos Christus ipse, qui crearat diuites, 
<pavl. nol. carm. 21.208> Hoc pauperauit saeculo, in regnum ut suum 
<pavl. nol. carm. 21.209> Terreni honoris arce deiectos uehat: 
<pavl. nol. carm. 21.210> Apronianum Turciae gentis decus, 
<pavl. nol. carm. 21.211> Aetate puerum, sensibus carnis senem, 
<pavl. nol. carm. 21.212> Veteri togarum nobilem prosapia 
<pavl. nol. carm. 21.213> Sed clariorem Christiano nomine, 
<pavl. nol. carm. 21.214> Qui mixta ueteris et noui ortus gloria 
<pavl. nol. carm. 21.215> Vetus est senator curiae, Christo nouus. 
<pavl. nol. carm. 21.216> Huic propinquat socius aequali iugo 
<pavl. nol. carm. 21.217> Aeuo minore Pinianus, par fide, 
<pavl. nol. carm. 21.218> Et ipse prisco sanguine illustris puer, 
<pavl. nol. carm. 21.219> In principe urbe consulis primi genus. 
<pavl. nol. carm. 21.220> Valerius ille consulari stemmate 
<pavl. nol. carm. 21.221> Primus Latinis nomen in fastis tenens, 
<pavl. nol. carm. 21.222> Quem Roma pulsis regibus Bruto addidit, 
<pavl. nol. carm. 21.223> Valeri modo huius Christiani consulis 
<pavl. nol. carm. 21.224> Longe retrorsum generis auctor ultimus. 
<pavl. nol. carm. 21.225> O uena felix! ille gentili licet 
<pavl. nol. carm. 21.226> Errore functus hoc suae stirpis bouum 
<pavl. nol. carm. 21.227> Non capiat atro mersus inferni lacu, 
<pavl. nol. carm. 21.228> Sed nos fideli contuentes lumine 
<pavl. nol. carm. 21.229> Retroacta uel praesentia humani status 
<pavl. nol. carm. 21.230> Miramur opera conditoris ardui 
<pavl. nol. carm. 21.231> Et praeparatos a uetustis saeculis 
<pavl. nol. carm. 21.232> Successionum mysticarum lineis 
<pavl. nol. carm. 21.233> Pios stupemus impiorum filios; 
<pavl. nol. carm. 21.234> Tamen in tenebris impiarum mentium 
<pavl. nol. carm. 21.235> Lucis uidemus emicasse semina 
<pavl. nol. carm. 21.236> In tempore ipso noctis antiquae sitis, 
<pavl. nol. carm. 21.237> Quibus probata quamlibet gentilibus 
<pavl. nol. carm. 21.238> Mens et uoluntas lege naturae fuit. 
<pavl. nol. carm. 21.239> Hinc in quibusdam nunc eorum posteris 
<pavl. nol. carm. 21.240> Veterum subinde uena respondet patrum; 
<pavl. nol. carm. 21.241> Vt ille quondam Piniani nunc mei 
<pavl. nol. carm. 21.242> Auctor supremus in libertatem suis 
<pavl. nol. carm. 21.243> Post regna dura uindicandis ciuibus 
<pavl. nol. carm. 21.244> Lectus nepotis huius ortum praetulit, 
<pavl. nol. carm. 21.245> Qui mente auita persequens superbiam 
<pavl. nol. carm. 21.246> Potiore causa seruitutem depulit 
<pavl. nol. carm. 21.247> A semet ipso, corporis uictor sui, 
<pavl. nol. carm. 21.248> Pulsoque regno diaboli e membris suis 
<pavl. nol. carm. 21.249> Iam spiritali pace peccati iugum 
<pavl. nol. carm. 21.250> Fidelis animae casta libertas terit, 
<pavl. nol. carm. 21.251> Et in hoc parentis aliquid illius refert 
<pavl. nol. carm. 21.252> Puer iste Christi consulatum militans, 
<pavl. nol. carm. 21.253> Quod liberandis consulens munus pium 
<pavl. nol. carm. 21.254> Redemptionis opere dispensat deo, 
<pavl. nol. carm. 21.255> Prisci parentis aemulator hactenus, 
<pavl. nol. carm. 21.256> Quod seruitute liberat domesticos, 
<pavl. nol. carm. 21.257> Vt ille ciues. sed quod ille gesserat 
<pavl. nol. carm. 21.258> In urbe et una et paruula primis adhuc 
<pavl. nol. carm. 21.259> Romae sub annis, hic modo in multis agit 
<pavl. nol. carm. 21.260> Diuerso in orbe constitutis urbibus, 
<pavl. nol. carm. 21.261> Passim benignus et suis et exteris. 
<pavl. nol. carm. 21.262> Nam et liberorum plurimis ceruicibus 
<pavl. nol. carm. 21.263> Seruile sanctis opibus expellit iugum, 
<pavl. nol. carm. 21.264> Quos aere uinctos in tenebris carceris 
<pavl. nol. carm. 21.265> Absoluit auro de catena fenoris. 
<pavl. nol. carm. 21.266> Hos ergo Felix in suo sinu abditos 
<pavl. nol. carm. 21.267> Mandante Christo condidit tectis suis 
<pavl. nol. carm. 21.268> Mecumque sumpsit sempiternos hospites. 
<pavl. nol. carm. 21.269> His nunc utrimque laetus adiutoribus 
<pavl. nol. carm. 21.270> Trium sub una uoce uotum dedico, 
<pavl. nol. carm. 21.271> Vno loquente spiritu affectu trium. 
<pavl. nol. carm. 21.272> Magnificate deum mecum et sapienter honestis,
<pavl. nol. carm. 21.273> Vnanimes pueri, psallite carminibus. 
<pavl. nol. carm. 21.274> Vt decachorda sonant pulsis psalteria neruis 
<pavl. nol. carm. 21.275> Et paribus coeunt dissona fila modis, 
<pavl. nol. carm. 21.276> Sic pia compagis nostrae testudo resultet, 
<pavl. nol. carm. 21.277> Tamquam uno triplex lingua sonet labio. 
<pavl. nol. carm. 21.278> Tres etenim numero sumus, idem mentibus unum, 
<pavl. nol. carm. 21.279> Et plures coeunt in tribus his animae, 
<pavl. nol. carm. 21.280> Quarum caelestis liber indita nomina seruat: 
<pavl. nol. carm. 21.281> Prima chori Albina est cum pare Therasia; 
<pavl. nol. carm. 21.282> Iungitur hoc germana iugo, ut sit tertia princeps 
<pavl. nol. carm. 21.283> Agminis hymnisonis mater Auita choris. 
<pavl. nol. carm. 21.284> Matribus his duo sunt tribus uno pignora sexu, 
<pavl. nol. carm. 21.285> Flos geminus, Melani germen et Eunomia. 
<pavl. nol. carm. 21.286> Haec eadem et nobis maribus sunt pignora; nam quos 
<pavl. nol. carm. 21.287> Discernit sexus, consociat pietas. 
<pavl. nol. carm. 21.288> Cum patre Paulino pater aeque Turcius iste est, 
<pavl. nol. carm. 21.289> Sed me aetas, suboles hunc facit esse patrem. 
<pavl. nol. carm. 21.290> Diuerso ex aeuo sociamur nomen in unum, 
<pavl. nol. carm. 21.291> Et non ambo senes, sed tamen ambo patres. 
<pavl. nol. carm. 21.292> Ergo cohors haec tota simul, tria nomina matres, 
<pavl. nol. carm. 21.293> Quattuor in natis, in patribus duo sunt. 
<pavl. nol. carm. 21.294> Nam puer hinc Melani coniunx in corpore Christi, 
<pavl. nol. carm. 21.295> Cui deus a pinu nomen habere dedit, 
<pavl. nol. carm. 21.296> Natus ut aeternae uitae puer arbore ab illa 
<pavl. nol. carm. 21.297> Susciperet nomen, quae sine fine uiret. 
<pavl. nol. carm. 21.298> Pinus enim semper florente cacumine perstans, 
<pavl. nol. carm. 21.299> Semper amans celsis alta comare iugis, 
<pavl. nol. carm. 21.300> Non mutat speciem cum tempore (namque sub aestu 
<pavl. nol. carm. 21.301> Et niue par sibimet stat uiridante coma) 
<pavl. nol. carm. 21.302> Fertilis et fructu ualidae nucis intus ad escam 
<pavl. nol. carm. 21.303> Lac tenerum crispo tegmine mater habet, 
<pavl. nol. carm. 21.304> Pinguis odoratum desudat taeda liquorem, 
<pavl. nol. carm. 21.305> Vt nec in ipso arbor robore sit sterilis. 
<pavl. nol. carm. 21.306> Haec igitur typus est aeterni corporis arbor, 
<pavl. nol. carm. 21.307> Pulchra ferax uiuax ardua odora uirens. 
<pavl. nol. carm. 21.308> Istius instar erit domino puer iste beatus 
<pavl. nol. carm. 21.309> Arboris, ut maneat gratia perpes ei. 
<pavl. nol. carm. 21.310> Iamque deo plantatus agit sanctoque profectu(==PRO-FECTU)
<pavl. nol. carm. 21.311> Fructiferum attollit pinus ut alta caput. 
<pavl. nol. carm. 21.312> Eminet hic proprio mihi filius in grege primus; 
<pavl. nol. carm. 21.313> Ast aliud mihi par lumen in Asterio est, 
<pavl. nol. carm. 21.314> Quem simul unanimes uera pietate parentes 
<pavl. nol. carm. 21.315> Infantem Christo constituere sacrum, 
<pavl. nol. carm. 21.316> Vt tamquam Samuel primis signatus ab annis 
<pavl. nol. carm. 21.317> Cresceret in sanctis uotus alente deo. 
<pavl. nol. carm. 21.318> Prima parens Christi sub nomine murmura soluit, 
<pavl. nol. carm. 21.319> Et domini nomen prima loquella fuit, 
<pavl. nol. carm. 21.320> Iamque parente deo regnis caelestibus ortus 
<pavl. nol. carm. 21.321> Sidereo pariter nomine et ore micat. 
<pavl. nol. carm. 21.322> Hunc puerum et fratrem fecit pia gratia patri; 
<pavl. nol. carm. 21.323> Nam pariter sancto flumine sunt geniti. 
<pavl. nol. carm. 21.324> Quos natura gradu diuiserat, hos deus almo 
<pavl. nol. carm. 21.325> Munere germanos in sua regna uehet. 
<pavl. nol. carm. 21.326> Ergo nouem cuncti socia cum prole parentes 
<pavl. nol. carm. 21.327> Pectore concordi simus ut una chelys; 
<pavl. nol. carm. 21.328> Omnes ex nobis citharam faciamus in unum 
<pavl. nol. carm. 21.329> Carmen diuersis compositam fidibus. 
<pavl. nol. carm. 21.330> Aemilius ueniat decimus. tunc denique pleno 
<pavl. nol. carm. 21.331> Concinet in nobis mystica lex numero. 
<pavl. nol. carm. 21.332> Hoc etenim numero capitum in testudine pacis 
<pavl. nol. carm. 21.333> Viua salutiferum chorda loquetur opus. 
<pavl. nol. carm. 21.334> Huic citharae plectrum Felix erit. hoc decachordam 
<pavl. nol. carm. 21.335> Christus ouans citharam pectine percutiet. 
<pavl. nol. carm. 21.336> Quae cithara in nobis Christo modulante sonabit 
<pavl. nol. carm. 21.337> Plena perfectis sensibus harmonia, 
<pavl. nol. carm. 21.338> Si pax nostra deo totis sit consona fibris, 
<pavl. nol. carm. 21.339> Simus ut uniti corpore mente fide. 
<pavl. nol. carm. 21.340> Talis enim citharam sanctis homo legibus implet, 
<pavl. nol. carm. 21.341> Omnibus ad uitam compositus numeris, 
<pavl. nol. carm. 21.342> Cuius uita sacrae concordat ad omnia legi; 
<pavl. nol. carm. 21.343> Omnis enim irrupto stamine chorda canet. 
<pavl. nol. carm. 21.344> Nunc ad te, uenerande parens, aeterne patrone,
<pavl. nol. carm. 21.345> Susceptor meus et Christo carissime Felix, 
<pavl. nol. carm. 21.346> Gratificas uerso referam sermone loquellas. 
<pavl. nol. carm. 21.347> Multa mihi uariis tribuisti munera donis; 
<pavl. nol. carm. 21.348> Omnia, praesentis uitae rem spemque futurae 
<pavl. nol. carm. 21.349> Quae pariunt, tibi me memini debere, cui(==CU-I+) me 
<pavl. nol. carm. 21.350> Mancipium primis donauit Christus ab annis. 
<pavl. nol. carm. 21.351> Si mihi flumineis facundia curreret undis 
<pavl. nol. carm. 21.352> Oraque mille forent centenis persona linguis, 
<pavl. nol. carm. 21.353> Forte nec his opibus collato fonte refertus 
<pavl. nol. carm. 21.354> Omnia Felicis percurrere munera possem, 
<pavl. nol. carm. 21.355> Quanta suo dominus donauit Christus amico 
<pavl. nol. carm. 21.356> Et mihi confessor famulo transfudit alumno. 
<pavl. nol. carm. 21.357> Quae quibus anteferam? donis diuersa, sed aequis 
<pavl. nol. carm. 21.358> Grandia ponderibus concurrunt multa, nec ex his 
<pavl. nol. carm. 21.359> Quid potius memorare legam, discernere possim; 
<pavl. nol. carm. 21.360> Iudicii facilis discrimen copia turbat. 
<pavl. nol. carm. 21.361> Si prima repetens ab origine cuncta reuoluam, 
<pavl. nol. carm. 21.362> Quae pietate pari, uario mihi praestitit aeuo, 
<pavl. nol. carm. 21.363> Ante queam capitis proprii numerare capillos 
<pavl. nol. carm. 21.364> Quam tua circa me, Felix bone, dona referre. 
<pavl. nol. carm. 21.365> Tu mihi caelestum, si possem attingere, rerum 
<pavl. nol. carm. 21.366> Prima salutiferis iecisti semina causis. 
<pavl. nol. carm. 21.367> Nam puer occiduis Gallorum aduectus ab oris, 
<pavl. nol. carm. 21.368> Vt primum tetigi trepido tua limina gressu, 
<pavl. nol. carm. 21.369> Admiranda uidens operum documenta sacrorum 
<pavl. nol. carm. 21.370> Pro foribus feruere tuis, ubi corpore humato 
<pavl. nol. carm. 21.371> Clauderis et meritis late diffunderis altis, 
<pavl. nol. carm. 21.372> Toto corde fidem diuini nominis hausi 
<pavl. nol. carm. 21.373> Inque tuo gaudens adamaui lumine Christum. 
<pavl. nol. carm. 21.374> Te duce fascigerum gessi primaeuus honorem 
<pavl. nol. carm. 21.375> Teque meam moderante manum, seruante salutem, 
<pavl. nol. carm. 21.376> Purus ab humani sanguis discrimine mansi. 
<pavl. nol. carm. 21.377> Tunc etiam primae puerus libamina barbae 
<pavl. nol. carm. 21.378> Ante tuum solium quasi te carpente totondi; 
<pavl. nol. carm. 21.379> Iam tunc praemisso per honorem pignore sedis 
<pavl. nol. carm. 21.380> Campanis metanda locis habitacula fixi, 
<pavl. nol. carm. 21.381> Te fundante tui uentura cubilia serui(==SERVI), 
<pavl. nol. carm. 21.382> Cum tacita inspirans curam mihi mente iuberes 
<pavl. nol. carm. 21.383> Muniri sternique uiam ad tua tecta ferentem 
<pavl. nol. carm. 21.384> Attiguumque tuis longo consurgere tractu 
<pavl. nol. carm. 21.385> Culminibus tegimen, sub quo prior usus egentum 
<pavl. nol. carm. 21.386> Incoluit. post haec geminato tegmine creuit 
<pavl. nol. carm. 21.387> Structa domus, nostris quae nunc manet hospita cellis; 
<pavl. nol. carm. 21.388> Subdita pauperibus famulatur porticus aegris, 
<pavl. nol. carm. 21.389> Quae nos impositis super addita tecta colentes 
<pavl. nol. carm. 21.390> Sustinet hospitiis inopumque salubria praestat 
<pavl. nol. carm. 21.391> Vulneribus nostris consortia sede sub una, 
<pavl. nol. carm. 21.392> Commoda praestemus nobis ut amica uicissim, 
<pavl. nol. carm. 21.393> Fundamenta illi confirment nostra precantes, 
<pavl. nol. carm. 21.394> Nos fraterna inopum foueamus corpora tecto. 
<pavl. nol. carm. 21.395> Ergo ubi bis terno dicionis fasce leuatus 
<pavl. nol. carm. 21.396> Deposui nulla maculatam caede securim, 
<pavl. nol. carm. 21.397> Te reuocante soli quondam genitalis ad oram 
<pavl. nol. carm. 21.398> Sollicitae matri sum redditus. inde propinquos 
<pavl. nol. carm. 21.399> Trans iuga Pyrenes adii peregrinus Hiberos. 
<pavl. nol. carm. 21.400> Illic me thalamis humana lege iugari 
<pavl. nol. carm. 21.401> Passus es, ut uitam commercarere duorum 
<pavl. nol. carm. 21.402> Perque iugum carnis duplicata salus animarum 
<pavl. nol. carm. 21.403> Dilatam unius posset pensare salutem. 
<pavl. nol. carm. 21.404> Ex illo quamuis alio mihi tramite uita 
<pavl. nol. carm. 21.405> Curreret atque alio colerem procul absitus orbe, 
<pavl. nol. carm. 21.406> Qua maris Oceani circumsona tunditur aestu 
<pavl. nol. carm. 21.407> Gallia: mente tamen numquam diuulsus ab ista 
<pavl. nol. carm. 21.408> Sede fui semperque sinu Felicis inhaesi 
<pavl. nol. carm. 21.409> Inque uicem sensi Felicem assistere nostris 
<pavl. nol. carm. 21.410> Rebus in omne bonum per cuncta domique forisque 
<pavl. nol. carm. 21.411> Conficienda. mihi res et defensio rerum 
<pavl. nol. carm. 21.412> Vnus erat Felix placato numine Christi, 
<pavl. nol. carm. 21.413> Semper et auertens aduersa et prospera praestans. 
<pavl. nol. carm. 21.414> Tu Felix semper felix mihi, ne miser essem, 
<pavl. nol. carm. 21.415> Perpetua pater et custos pietate fuisti. 
<pavl. nol. carm. 21.416> Cumque laborarem germani sanguine caesi 
<pavl. nol. carm. 21.417> Et consanguineum pareret fraterna periclum 
<pavl. nol. carm. 21.418> Causa mihi censumque meum iam sector adisset, 
<pavl. nol. carm. 21.419> Tu mea colla, pater, gladio, patrimonia fisco 
<pavl. nol. carm. 21.420> Eximis et Christo domino mea meque reseruas. 
<pavl. nol. carm. 21.421> Nam quo consilio rebus capitique meo tunc 
<pavl. nol. carm. 21.422> Christus opem tulerit, Felicis cura potenter 
<pavl. nol. carm. 21.423> Adfuerit, docuit rerum post exitus ingens, 
<pavl. nol. carm. 21.424> Quo mutata meae sors et sententia uitae 
<pavl. nol. carm. 21.425> Abiurante fide mundum patriamque domumque. 
<pavl. nol. carm. 21.426> Prodita diuersis egit commercia terris 
<pavl. nol. carm. 21.427> Portandamque crucem distractis omnibus emit. 
<pavl. nol. carm. 21.428> Res igitur terrae regni caelestis emit spem; 
<pavl. nol. carm. 21.429> Spes etenim fidei carnis re fortior. haec spes 
<pavl. nol. carm. 21.430> Perpetuam, quae nixa deo est, rem parturit; at res 
<pavl. nol. carm. 21.431> Carnea caelestem perimit spem, quae tamen et rem, 
<pavl. nol. carm. 21.432> Si superet uincente fide, non protinus aufert, 
<pavl. nol. carm. 21.433> Sed bene mutatam diuino iure reformat, 
<pavl. nol. carm. 21.434> De fragili aeternam referens terrisque remotam 
<pavl. nol. carm. 21.435> In caelis statuens, ubi fidus credita custos 
<pavl. nol. carm. 21.436> Christus habet; neque tantum isto quo sumpserit istinc 
<pavl. nol. carm. 21.437> Depositum numero seruat, sed multiplicato 
<pavl. nol. carm. 21.438> His qui crediderint commissa talenta rependet 
<pavl. nol. carm. 21.439> Fenore seque ipsum credentibus efficiet rem. 
<pavl. nol. carm. 21.440> Et quae res hac re poterit pretiosior esse? 
<pavl. nol. carm. 21.441> Si totus mundus mihi res priuata fuisset, 
<pavl. nol. carm. 21.442> Num potior domino foret haec possessio Christo? 
<pavl. nol. carm. 21.443> Et quis me tantae uel spe modo possessorem 
<pavl. nol. carm. 21.444> Praestit esse rei? quis me rem compulit istam 
<pavl. nol. carm. 21.445> Spernere pro Christo, ut Christum mihi uerteret in rem? 
<pavl. nol. carm. 21.446> Quis nisi tu, semper mea magna potentia, Felix 
<pavl. nol. carm. 21.447> Peccatis inimice meis et amice saluti? 
<pavl. nol. carm. 21.448> Tu mihi mutasti patriam meliore paratu, 
<pavl. nol. carm. 21.449> Te mihi pro patria reddens. tu carnea nobis 
<pavl. nol. carm. 21.450> Vincula rupisti. tu nos de labe caduci 
<pavl. nol. carm. 21.451> Sanguinis exemptos terrae genitalis ab ora 
<pavl. nol. carm. 21.452> Ad genus emigrare tuum et caelestia magnis 
<pavl. nol. carm. 21.453> Fecisti spirare animis. tu stemmata nostra 
<pavl. nol. carm. 21.454> Mutans de proauis mortalibus inter amicos 
<pavl. nol. carm. 21.455> Caelestis domini et libro signata perenni 
<pavl. nol. carm. 21.456> Nomina translato mortalis originis ortu 
<pavl. nol. carm. 21.457> Deleri facies morti, transcripta saluti. 
<pavl. nol. carm. 21.458> Quid simile his habui, cum dicerer esse senator, 
<pavl. nol. carm. 21.459> Qualia nunc istic habeo, cum dicor egenus? 
<pavl. nol. carm. 21.460> Ecce mihi per tot benedicti martyris aulas 
<pavl. nol. carm. 21.461> Et spatiis amplas et culminibus sublimes 
<pavl. nol. carm. 21.462> Et recauis alte laquearibus ambitiosas 
<pavl. nol. carm. 21.463> Irriguas et aquis et porticibus redimitas, 
<pavl. nol. carm. 21.464> Vndique ubique simul, quodcumque per ista beati 
<pavl. nol. carm. 21.465> Nomine Felicis colitur celebratur habetur, 
<pavl. nol. carm. 21.466> Omnibus in spatiis domus est mea nec locus ullus 
<pavl. nol. carm. 21.467> Aedibus illius(==ILLJUS) coniunctus ex, insitus extat, 
<pavl. nol. carm. 21.468> Qui mihi non quasi res pateat mea sed quid in isto 
<pavl. nol. carm. 21.469> Munere me iactem, si rem Felicis amati 
<pavl. nol. carm. 21.470> Visibili lapidum tecto uernaculus hospes 
<pavl. nol. carm. 21.471> Possideam? quanto plus est mihi, quod mihi Felix 
<pavl. nol. carm. 21.472> Ipse dei dono domus est, in quo mea uiuam 
<pavl. nol. carm. 21.473> Vita domum nullis lapsuram possidet annis? 
<pavl. nol. carm. 21.474> Nam quod Felicis domus et mea sit domus, ipso 
<pavl. nol. carm. 21.475> Permittente sui licitas mihi iuris habenas, 
<pavl. nol. carm. 21.476> His etiam probat officiis audacia nostra, 
<pavl. nol. carm. 21.477> Hospita quod socios in tecta recepimus et nunc 
<pavl. nol. carm. 21.478> Omnes iure pari Felicis iura tenemus 
<pavl. nol. carm. 21.479> Felicisque patris gremio coniuncta fouemur 
<pavl. nol. carm. 21.480> Pignora, quae nostis, quos cernitis et modo in ipsis 
<pavl. nol. carm. 21.481> Felicis tectis mecum metata tuentes 
<pavl. nol. carm. 21.482> Hospitia, oblitos ueterum praecelsa domorum 
<pavl. nol. carm. 21.483> Culmina et angustis uicino martyre cellis 
<pavl. nol. carm. 21.484> Tutius in paruo spreta ambitione manentes. 
<pavl. nol. carm. 21.485> Christus enim iuxta est modicis, auertitur altis 
<pavl. nol. carm. 21.486> Pauperis et tuguri magis arta tegilla frequentat 
<pavl. nol. carm. 21.487> Quam praecelsa superbarum fastigia rerum. 
<pavl. nol. carm. 21.488> Ergo ut componam quae nunc colo tecta relictis 
<pavl. nol. carm. 21.489> Culminibus, quae nunc habeo aut habuisse recordor, 
<pavl. nol. carm. 21.490> Si placet, arbitriis sibimet componite iustis. 
<pavl. nol. carm. 21.491> Quae tam pulchra domus, quis ager(==A+GER) fertilis umquam 
<pavl. nol. carm. 21.492> In re mortali fuerit mihi, quam modo in ista 
<pavl. nol. carm. 21.493> Pauperie tribuit Christus, per quem mihi abundat 
<pavl. nol. carm. 21.494> Diues inexhausto reditu possessio Felix? 
<pavl. nol. carm. 21.495> Vt uero ex ueteri relegam mea praedia censu, 
<pavl. nol. carm. 21.496> Quicquid erat magnum quondam mihi qualibet in re, 
<pavl. nol. carm. 21.497> Terra erat et uacuae species uentosa figurae; 
<pavl. nol. carm. 21.498> Siue aurum gemmaeue forent, erat illa supellex 
<pavl. nol. carm. 21.499> Vile bonis pretium, pretiosum uirus auaris. 
<pavl. nol. carm. 21.500> At modo cassus opum, nec opum sed uerius expers 
<pavl. nol. carm. 21.501> Damnatorum onerum, secura liber habendi 
<pavl. nol. carm. 21.502> Paupertate fruor, nec habent inimica segmentum(==SE-GMENTUM) 
<pavl. nol. carm. 21.503> Vincula quo teneant nudum. facili leuis exit 
<pavl. nol. carm. 21.504> Corpore quem nullis suffocat amoribus illex 
<pavl. nol. carm. 21.505> Per uarias species mundi fallentis imago. 
<pavl. nol. carm. 21.506> O ueneranda mihi et toto pretiosior orbe 
<pavl. nol. carm. 21.507> Pauperies Christi! thesauro caelite ditas 
<pavl. nol. carm. 21.508> Quos spolias opibus, terrae quasi rudere purgas, 
<pavl. nol. carm. 21.509> Destruis in nobis terrena, aeterna uicissim 
<pavl. nol. carm. 21.510> Construis, in pretium uitae dispendia terrae 
<pavl. nol. carm. 21.511> Vertis iure nouo, uersa uice detrimenti 
<pavl. nol. carm. 21.512> Atque lucri, ut nobis seruata pecunia damnum, 
<pavl. nol. carm. 21.513> Non seruata lucrum faciat; sed more sinistro 
<pavl. nol. carm. 21.514> Fusa eadem damno est. nec enim nisi nomine Christi 
<pavl. nol. carm. 21.515> Praeceptoque dei cuiquam sua fundere prodest; 
<pavl. nol. carm. 21.516> Nam uere pereunt uitiis impensa profanis. 
<pavl. nol. carm. 21.517> Luxus et ambitio in magno discrimine morbi 
<pavl. nol. carm. 21.518> Crimen auaritiae pensant, quia par in utroque 
<pavl. nol. carm. 21.519> Causa subest mortis, quam sic maculosa libido 
<pavl. nol. carm. 21.520> Perficit ut rerum mundi malesuada cupido. 
<pavl. nol. carm. 21.521> His me diuitiis inopem cupis, optime Felix, 
<pavl. nol. carm. 21.522> Vt facias uitae locupletem et paupere cultu 
<pavl. nol. carm. 21.523> Exortem reddas mortis sine fine luendae 
<pavl. nol. carm. 21.524> Diuitibus mundi, quibus auri letifer usus 
<pavl. nol. carm. 21.525> Parturit aeternos sociis cum uermibus ignes. 
<pavl. nol. carm. 21.526> Non solis tibi nos iunctos uis degere tectis, 
<pavl. nol. carm. 21.527> Quos et in aeternae tibimet consortia uitae 
<pavl. nol. carm. 21.528> Enutrire paras et ad illam ducere formam, 
<pavl. nol. carm. 21.529> Quam tu sub domini perfectus imagine Christi 
<pavl. nol. carm. 21.530> Gessisti in terris, homo quondam ex diuite pauper. 
<pavl. nol. carm. 21.531> Nam cui paupertas tua, quam pro nomine sancto 
<pavl. nol. carm. 21.532> Proscriptis opibus gaudens confessor adisti, 
<pavl. nol. carm. 21.533> Ignorata iacet, et qua praeditus usque senectam 
<pavl. nol. carm. 21.534> Conducto, Felix, coluisti semper in hortos 
<pavl. nol. carm. 21.535> Propterea similes tibi niteris efficere omnes 
<pavl. nol. carm. 21.536> Paupertate pia, quos suscipis hospite tecto; 
<pavl. nol. carm. 21.537> Dissimilis nec enim tibi posset forma coire. 
<pavl. nol. carm. 21.538> Quantum etenim discors agno lupus et tenebris lux, 
<pavl. nol. carm. 21.539> Tantum dispescunt uia diuitis et uia Christi. 
<pavl. nol. carm. 21.540> Nam uia lata patet, quae prono lubrica cliuo 
<pavl. nol. carm. 21.541> Vergit in infernum, quae dites urget auaros, 
<pavl. nol. carm. 21.542> Molibus impulsos propriis in tartara ferri. 
<pavl. nol. carm. 21.543> At uia, quae Christi est, quae confessoribus almis 
<pavl. nol. carm. 21.544> Martyribusque patet, paucis iter ardua pandit. 
<pavl. nol. carm. 21.545> Non capit ergo uia haec farsos, excludit onustos. 
<pavl. nol. carm. 21.546> Propterea famulum sectatoremque beati 
<pavl. nol. carm. 21.547> Martyris astringi decet exutumque molestis 
<pavl. nol. carm. 21.548> Compedibus tenuem de paupertate salubri 
<pavl. nol. carm. 21.549> Atque leuem fieri, ut portam penetrare per artam 
<pavl. nol. carm. 21.550> Possit et excelsum domini conscendere montem. 
<pavl. nol. carm. 21.551> Sed quid ego imprudens discernere pondera rerum 
<pavl. nol. carm. 21.552> Pro magnis haec pono tuis, pater optime, donis? 
<pavl. nol. carm. 21.553> Quamlibet haec quoque sint mihi grandia, parua tamen sunt, 
<pavl. nol. carm. 21.554> Si potiora loquar. quota portio namque tuorum est 
<pavl. nol. carm. 21.555> Erga nos operum reputatio muneris huius, 
<pavl. nol. carm. 21.556> Quod terram hospitio dederis habitandaque tecta 
<pavl. nol. carm. 21.557> Condere praestiteris, cum tu, pater, et tua nobis 
<pavl. nol. carm. 21.558> Viscera praebueris? nam quid nisi uiscera nobis 
<pavl. nol. carm. 21.559> Intima prompsisti, quibus interiora sepulchri, 
<pavl. nol. carm. 21.560> Sancte, tui excitis ab operto puluere causis 
<pavl. nol. carm. 21.561> Pandere dignatus, speciali nos tibi amore 
<pavl. nol. carm. 21.562> Insertos tanto uoluisti(==VOLUISTI) prodere signo, 
<pavl. nol. carm. 21.563> Vt tacitam et fixam per tot retro saecula sedem 
<pavl. nol. carm. 21.564> Corporis, alme. tui subito existente fauilla 
<pavl. nol. carm. 21.565> Pulueris in nostro reserari tempore uelles? 
<pavl. nol. carm. 21.566> Ergo illas Felicis opes in laudibus eius 
<pavl. nol. carm. 21.567> Transcursu properante legam quasi dona minora, 
<pavl. nol. carm. 21.568> Multa suo nobis quae iam gremio susceptis 
<pavl. nol. carm. 21.569> Sedulus attribuit, neque parcet prodigus in nos 
<pavl. nol. carm. 21.570> Iugiter afluere innumeris ope diuite donis. 
<pavl. nol. carm. 21.571> Non ea suppeditans tantum, quibus indiget usus 
<pavl. nol. carm. 21.572> Corporis, illa etiam, quibus et nunc gratia laudis 
<pavl. nol. carm. 21.573> Quaeritur et post nos retinetur nomen honoris, 
<pavl. nol. carm. 21.574> Addidit, ut tantis numquam retro conditus aeuis 
<pavl. nol. carm. 21.575> Nostro opere extructas adcrescere uel renouari 
<pavl. nol. carm. 21.576> Porticibus domibusque suas permitteret aulas. 
<pavl. nol. carm. 21.577> Ille etiam proprii nobis secreta sepulchri 
<pavl. nol. carm. 21.578> Sancta reuelauit. paucis uenerabile munus 
<pavl. nol. carm. 21.579> Eloquar, ut magnae pietatis luceat instar, 
<pavl. nol. carm. 21.580> Qua nos indignos tanto dignatus amore est, 
<pavl. nol. carm. 21.581> Vt prope ad arcanum permittens nostra uerendum 
<pavl. nol. carm. 21.582> Lumina ceu propriis sua proderet ossa medullis. 
<pavl. nol. carm. 21.583> Ergo suam toto uobis loquar ordine causam, 
<pavl. nol. carm. 21.584> Qua tribuit uicina suis nos cernere membris 
<pavl. nol. carm. 21.585> Atque ipsam positi contingere corporis arcam. 
<pavl. nol. carm. 21.586> Nota loci facies cunctis manet, ut super ipsum 
<pavl. nol. carm. 21.587> Martyris abstrusi solium claudente sepulchri 
<pavl. nol. carm. 21.588> Cancello latus in medio sit pagina quaedam 
<pavl. nol. carm. 21.589> Marmoris, affixo argenti uestita metallo. 
<pavl. nol. carm. 21.590> Ista superficies tabulae gemino patet ore 
<pavl. nol. carm. 21.591> Praebens infuso subiecta foramina nardi. 
<pavl. nol. carm. 21.592> Quae cineris sancti ueniens a sede reposta 
<pavl. nol. carm. 21.593> Sanctificat medicans arcana spiritus aura, 
<pavl. nol. carm. 21.594> Haec subito infusos solito sibi more liquores 
<pavl. nol. carm. 21.595> Vascula de tumulo terra subeunte biberunt, 
<pavl. nol. carm. 21.596> Quique loco dederant nardum, exhaurire parantes, 
<pavl. nol. carm. 21.597> Vt sibi iam ferrent, mira nouitate repletis 
<pavl. nol. carm. 21.598> Pro nardo uasclis cumulum erumpentis harenae 
<pavl. nol. carm. 21.599> Inueniunt pauidique manus cum puluere multo 
<pavl. nol. carm. 21.600> Faucibus a tumuli retrahunt. noua res mouet omnes 
<pavl. nol. carm. 21.601> Et studium accendit subiti disquirere causam 
<pavl. nol. carm. 21.602> Prodigii. placet ergo diem condicere certam 
<pavl. nol. carm. 21.603> Scrutari et penitam summoto marmore sedem. 
<pavl. nol. carm. 21.604> Hoc etenim, fateor, nimis anxia cura timebat, 
<pavl. nol. carm. 21.605> Ecquid forte pio de corpore puluis haberet, 
<pavl. nol. carm. 21.606> Quem manus e tumulo per aperta foramina promptum 
<pavl. nol. carm. 21.607> Hauserat et uaria concretum sorde ferebat 
<pavl. nol. carm. 21.608> Cum ossiculis simul et testis cum rudere mixtis. 
<pavl. nol. carm. 21.609> Inde metus hominum per mutua uerba putabant, 
<pavl. nol. carm. 21.610> Ne fortasse sacram sancta de carne fauillam 
<pavl. nol. carm. 21.611> Bestiola occultis aliqua interclusa cauernis 
<pavl. nol. carm. 21.612> Altius expueret, sicut deserta per agros 
<pavl. nol. carm. 21.613> Monstra solent terram rostris fodere intus acutis 
<pavl. nol. carm. 21.614> Et foueas circum cumulos effundere nigros, 
<pavl. nol. carm. 21.615> Sic et ab interno sancti Felicis operto. 
<pavl. nol. carm. 21.616> Quo magis hoc mirum foret, interualla dierum 
<pavl. nol. carm. 21.617> Fecit congestae miranda eruptio terrae. 
<pavl. nol. carm. 21.618> Ergo die placita multis opus utile rebus 
<pavl. nol. carm. 21.619> Arripitur. cunctos transmittit episcopus ad nos 
<pavl. nol. carm. 21.620> Presbyteros. his fabra manus spectantibus instat 
<pavl. nol. carm. 21.621> Iussa sacerdotum facere; et primus labor illis 
<pavl. nol. carm. 21.622> Cancellos remouere loco curaque sequenti 
<pavl. nol. carm. 21.623> Haerentes tabulas resolutis tollere clauis. 
<pavl. nol. carm. 21.624> Verum ubi depressam sub tegmine marmoris arcam 
<pavl. nol. carm. 21.625> Vidimus irrupta solii compage manentem, 
<pavl. nol. carm. 21.626> Tunc secura fides dubio de corde periclum 
<pavl. nol. carm. 21.627> Erroris pepulit, cum tactu oculoque probaret, 
<pavl. nol. carm. 21.628> Incolumi solio nusquam rimante sepulchro, 
<pavl. nol. carm. 21.629> Vndique uallatum ualido munimine corpus 
<pavl. nol. carm. 21.630> Martyris emeriti nullis patuisse piaclis 
<pavl. nol. carm. 21.631> Et dignum retinere suae pia carnis honorem 
<pavl. nol. carm. 21.632> Ossa, quibus sanctus numquam desistit adesse 
<pavl. nol. carm. 21.633> Spiritus, unde piis stat gratia uiua sepulchris, 
<pavl. nol. carm. 21.634> Quae probat in Christo functos sine morte sepultos 
<pavl. nol. carm. 21.635> Ad tempus placido sopiri corpora somno. 
<pavl. nol. carm. 21.636> Ergo reformato Felicis honore sepulchri 
<pavl. nol. carm. 21.637> Omnia sollicite munita relinquimus, ut iam 
<pavl. nol. carm. 21.638> Vsque diem domini, quo debita principe Christo 
<pavl. nol. carm. 21.639> Excitis pariter radiabit gloria sanctis, 
<pavl. nol. carm. 21.640> Inconcussa suo requiescant ossa cubili, 
<pavl. nol. carm. 21.641> Quaeque animam sanctam manet in regione superna 
<pavl. nol. carm. 21.642> Pax, eadem in terra teneat uenerabile corpus. 
<pavl. nol. carm. 21.643> Quid superest quod adhuc referam? quasi uero uel ipsa 
<pavl. nol. carm. 21.644> Quae cecini digne ediderim uel cuncta profusi 
<pavl. nol. carm. 21.645> Munera retulerim pleno sermone patroni. 
<pavl. nol. carm. 21.646> Multa latent numero, memori tamen omnia nobis 
<pavl. nol. carm. 21.647> Pectore fixa sedent, et plurima iam memorata, 
<pavl. nol. carm. 21.648> Plura etiam memoranda manent. sed maxima multis 
<pavl. nol. carm. 21.649> Excerpenda monet moderandi regula libri. 
<pavl. nol. carm. 21.650> Omnibus extructis operum quae arte uidentur 
<pavl. nol. carm. 21.651> Diuersis exstare modis, excelsa per aulas 
<pavl. nol. carm. 21.652> Et per uestibula extentis circumdata late 
<pavl. nol. carm. 21.653> Porticibus, solum simul omnia munus aquarum 
<pavl. nol. carm. 21.654> Tecta uidebantur maestis orare colonis. 
<pavl. nol. carm. 21.655> Ipsum etiam, fateor, querula iam uoce solebam 
<pavl. nol. carm. 21.656> Felicem incusare meum, quasi segniter istis 
<pavl. nol. carm. 21.657> Instaret uotis, quod aquae consortia nobis 
<pavl. nol. carm. 21.658> Tam longum socia pateretur ab urbe negari. 
<pavl. nol. carm. 21.659> Verum inconsulta properantes mente trahebat 
<pavl. nol. carm. 21.660> Consilio potiore moras in tempora nectens 
<pavl. nol. carm. 21.661> Congrua; sic etenim iusta ratione petebat 
<pavl. nol. carm. 21.662> Ordo operum, prior esset ut his perfectio coeptis, 
<pavl. nol. carm. 21.663> Quae circa sanctas uenerandi martyris aulas 
<pavl. nol. carm. 21.664> Sedula multiiugo molimine cura parabat, 
<pavl. nol. carm. 21.665> Cumque manum summam factis diuina dedisset 
<pavl. nol. carm. 21.666> Gratia, tunc pleno finitis ordine uotis 
<pavl. nol. carm. 21.667> Condita perductos riuaret in atria fontes. 
<pavl. nol. carm. 21.668> Denique ut impleto stetit hic opus omne paratu, 
<pavl. nol. carm. 21.669> Non est tracta diu nostri sitis arida uoti, 
<pavl. nol. carm. 21.670> Moxque uolente deo populi prius aspera corda 
<pavl. nol. carm. 21.671> Consensum facilem procliui corde dederunt. 
<pavl. nol. carm. 21.672> Dicam igitur modo munus aquae. da nunc mihi, Felix, 
<pavl. nol. carm. 21.673> A domino exorans uerbo mihi currere uerbum 
<pavl. nol. carm. 21.674> Tam facili eloquio quam largo flumine fontes 
<pavl. nol. carm. 21.675> In tua uestibula atque domos manare dedisti. 
<pavl. nol. carm. 21.676> Omnia, quae nobis te suffragante benignus 
<pavl. nol. carm. 21.677> Contribuit dominus, tali decorauit et auxit 
<pavl. nol. carm. 21.678> Munere, quo fontes sitientibus intulit aruis. 
<pavl. nol. carm. 21.679> Illa pio rursus petra Christus ab ubere fluxit, 
<pavl. nol. carm. 21.680> Antiquae referens donum pietatis, ut omnem 
<pavl. nol. carm. 21.681> Insolito siccam prius irroraret harenam 
<pavl. nol. carm. 21.682> Et terram sine aqua subitis manare fluentis 
<pavl. nol. carm. 21.683> Efficeret sanctasque sui Felicis in aulas 
<pavl. nol. carm. 21.684> Hospitibus populis diuersa gente coactis 
<pavl. nol. carm. 21.685> Per puteos simul atque lacus conchasque capaces 
<pavl. nol. carm. 21.686> Largiter infusis noua currere pocula riuis. 
<pavl. nol. carm. 21.687> Quis mea te, fons summe, daret deserta rigare 
<pavl. nol. carm. 21.688> Pumiceumque mei cordis perrumpere saxum 
<pavl. nol. carm. 21.689> Inque petra fundare domum et de te bibere undam, 
<pavl. nol. carm. 21.690> Quae pareret uiuam mihi sicco in pectore uenam 
<pavl. nol. carm. 21.691> Aeternum salientis aquae? sed et haec mihi gutta 
<pavl. nol. carm. 21.692> Eloquii tenuis, quo te loquar, inde profecto 
<pavl. nol. carm. 21.693> Ducitur, unde etiam fluuiis exundat origo. 
<pavl. nol. carm. 21.694> Nam quis uel modico te, summa potentia summi 
<pavl. nol. carm. 21.695> Christe patris, fari sine te queat? ipse tuus te 
<pavl. nol. carm. 21.696> Spiritus inspirat dici, quo lumine lumen 
<pavl. nol. carm. 21.697> Et patris et nati par cernimus, ut duce sancto 
<pavl. nol. carm. 21.698> Aspirante deum fateamur cum patre Christum. 
<pavl. nol. carm. 21.699> Sed quia, dum uiui fontis gero nomen in ore, 
<pavl. nol. carm. 21.700> Gutta meum stillauit in os de flumine uerbi, 
<pavl. nol. carm. 21.701> Forte aliquem referent ex hinc mea labra saporem, 
<pavl. nol. carm. 21.702> Et nunc munus aquae non siccis faucibus arens 
<pavl. nol. carm. 21.703> Lingua, sed uberius uelut umectata loquetur. 
<pavl. nol. carm. 21.704> Omnibus instructis operum quae multa uidentur, 
<pavl. nol. carm. 21.705> Postulat iste locus deuotae nomen Abellae 
<pavl. nol. carm. 21.706> Indere uersiculis; nam digna uidetur honore 
<pavl. nol. carm. 21.707> Nominis huius, ut in laudem Felicis et ipsa 
<pavl. nol. carm. 21.708> Laudetur, quia pro Felicis honore laborem 
<pavl. nol. carm. 21.709> Sponte sibi sumpsit, quo desudare sub aestu 
<pavl. nol. carm. 21.710> Rupibus abruptis requiem pretiumque putauit. 
<pavl. nol. carm. 21.711> Parua quidem haec muris, sed sancto magna feretur 
<pavl. nol. carm. 21.712> Vrbs opere hoc. nostrae hinc sex milibus absita Nolae 
<pavl. nol. carm. 21.713> Altiiugos montes inter iacet, ex quibus ortas 
<pavl. nol. carm. 21.714> Comminus haurit aquas et in unam suscipit arcam, 
<pavl. nol. carm. 21.715> Vnde per insertos calices sibi prima fluentum 
<pavl. nol. carm. 21.716> Vindicat et reliquo Nolanam profluit urbem 
<pavl. nol. carm. 21.717> Flumine, multa rigans et in agris praedia passim. 
<pavl. nol. carm. 21.718> Sed redeam ad grates operis pro munere habendas; 
<pavl. nol. carm. 21.719> Namque operas ad aquaeductum, quem longa uetustas 
<pavl. nol. carm. 21.720> Ruperat, ad sua uasa iterum formasque uocandum 
<pavl. nol. carm. 21.721> Praebuit ubertim gratis operis. locus altis 
<pavl. nol. carm. 21.722> Insertus scopulis nullo neque calle uiarum 
<pavl. nol. carm. 21.723> Iumentis etiam penetrabilis esse negabat, 
<pavl. nol. carm. 21.724> Vnde etiam mercede manum reperire paratam 
<pavl. nol. carm. 21.725> Difficile immensi faciebant ardua montis; 
<pavl. nol. carm. 21.726> Quo maior mercedis honor locupletat Abellam, 
<pavl. nol. carm. 21.727> Quod prompte famulata sacro Felicis honori 
<pavl. nol. carm. 21.728> Effusa pietate manus impendit inemptas. 
<pavl. nol. carm. 21.729> Cernere erat trepidas tota de plebe cateruas 
<pavl. nol. carm. 21.730> Ordinis et populi simul una mente coactas 
<pavl. nol. carm. 21.731> Mane nouo excitos ad opus concurrere laetos 
<pavl. nol. carm. 21.732> Certatimque alacres in summa cacumina ferri 
<pavl. nol. carm. 21.733> Et sub fasce graui cophini ceruice subacta 
<pavl. nol. carm. 21.734> Caementisque simul dumosa per ardua uectis 
<pavl. nol. carm. 21.735> Sole sub ardenti crebros iterare recursus 
<pavl. nol. carm. 21.736> Et totam, quam longa dies aestate moratur, 
<pavl. nol. carm. 21.737> Tendere ab aurora seras in uesperis horas, 
<pavl. nol. carm. 21.738> Peruigilesque animis modica uix nocte refectis 
<pavl. nol. carm. 21.739> Corporibus rursum ante diem fabrilia ad arma 
<pavl. nol. carm. 21.740> Surgere nec sentire deo uegetante laborem. 
<pavl. nol. carm. 21.741> Denique sic operis processit gratia magni, 
<pavl. nol. carm. 21.742> Vt tamquam ludo paucis opus omne diebus 
<pavl. nol. carm. 21.743> Sumeret explicitum perfecto munere finem, 
<pavl. nol. carm. 21.744> Formaque longinquis a montibus agmine farso, 
<pavl. nol. carm. 21.745> Qua fuerat longo prius interrupta ueterno, 
<pavl. nol. carm. 21.746> Vndique fonticulis diuersa ex rupe receptis 
<pavl. nol. carm. 21.747> Collectam reuocaret aquam sitientibus olim 
<pavl. nol. carm. 21.748> Vrbibus, et pleno per milia multa uiarum 
<pavl. nol. carm. 21.749> Tramite formarum et nostri Felicis inundans 
<pavl. nol. carm. 21.750> Tecta, nouum calicem fluuio superante repleret. 
<pavl. nol. carm. 21.751> Et quod diuini documentum muneris egit, 
<pavl. nol. carm. 21.752> Largior aestiuis huc mensibus unda cucurrit, 
<pavl. nol. carm. 21.753> Quam prius hibernis es(==E+S) imbribus ire solebat. 
<pavl. nol. carm. 21.754> Hic ego te modo iure ream, mea Nola, patrono 
<pavl. nol. carm. 21.755> Communi statuam et blandae pietatis ab ira 
<pavl. nol. carm. 21.756> Mente manens placida motum simulabo patronum, 
<pavl. nol. carm. 21.757> Filiolam increpitans ueteris sub uoce querelae. 
<pavl. nol. carm. 21.758> Nam mihi, Nola, tui consortia iusta petenti 
<pavl. nol. carm. 21.759> Fontis, quo turbata metu quasi dura negabas 
<pavl. nol. carm. 21.760> Hospitium communis aquae? diuinaque iura 
<pavl. nol. carm. 21.761> Respicere oblita humanis mea uota putabas 
<pavl. nol. carm. 21.762> Vsibus et mihi te, Felicem oblita, daturam 
<pavl. nol. carm. 21.763> Credebas ac, si tribuisses, mos tibi siccam 
<pavl. nol. carm. 21.764> Subducto patriam potu fore maesta gemebas 
<pavl. nol. carm. 21.765> Idque etiam moto clamabas saepe tumultu, 
<pavl. nol. carm. 21.766> Nescia diuinis opibus promptos fore fontes, 
<pavl. nol. carm. 21.767> Sicut et experta es. nam mos deus ipse creator 
<pavl. nol. carm. 21.768> Arguit ignauas Christo diffidere mentes, 
<pavl. nol. carm. 21.769> Cum tibi post placitam pacem iam fluminis usum 
<pavl. nol. carm. 21.770> Felici consorte pie partita teneres, 
<pavl. nol. carm. 21.771> Quo magis exuperante tuam bonitate querellam 
<pavl. nol. carm. 21.772> Argueret. non, ut metuebas, ille sitire 
<pavl. nol. carm. 21.773> Diuisa te fecit aqua, sed ut auctor et altor 
<pavl. nol. carm. 21.774> Rerum hominumque simul, qui condidit omnia uerbo, 
<pavl. nol. carm. 21.775> Ostendit tibi rem esse suam, quam tu eius amico 
<pavl. nol. carm. 21.776> Vt propriam, domino rerum diffisa, negabas; 
<pavl. nol. carm. 21.777> Vidisti certe, nam te res ipsa fateri 
<pavl. nol. carm. 21.778> Compulit, aeterni sublimia iura parentis 
<pavl. nol. carm. 21.779> Felicisque potens meritum, cum larga sub aestu 
<pavl. nol. carm. 21.780> Proflueret damnoque pio, quo martyris aulis 
<pavl. nol. carm. 21.781> Tradideras partem, subitos creuisse meatus 
<pavl. nol. carm. 21.782> Laxatoque suis in faucibus ubere fontis 
<pavl. nol. carm. 21.783> Iussa fluenta tibi cum fenore reddita multo 
<pavl. nol. carm. 21.784> Moenibus influxisse tuis; et tempore in ipso, 
<pavl. nol. carm. 21.785> Quo totiens tuae aquae possessor egere solebas, 
<pavl. nol. carm. 21.786> In multum referente deo quod sumpserat a te 
<pavl. nol. carm. 21.787> Fluxit abunda tuis aqua potibus atque lauacris. 
<pavl. nol. carm. 21.788> Quodnam igitur tanto pro munere munus, Abella 
<pavl. nol. carm. 21.789> Pauper opum, referam tibi? saltem carmine nostro 
<pavl. nol. carm. 21.790> Obsequium nomenque tuum dum praedico signans, 
<pavl. nol. carm. 21.791> Hoc pensabo tibi pretium mercedis honore, 
<pavl. nol. carm. 21.792> Felicis sancti scribaris ut addita semper 
<pavl. nol. carm. 21.793> Laudibus et tanti memoreris alumna patroni, 
<pavl. nol. carm. 21.794> Cuius donorum tibi maxima portio facta est. 
<pavl. nol. carm. 21.795> Nunc tuus iste labor, quo te Felicis adegit 
<pavl. nol. carm. 21.796> Spiritus, ut tota tibi plebe uel ordine concors 
<pavl. nol. carm. 21.797> Adgredereris opus magno sudore parandum, 
<pavl. nol. carm. 21.798> Tempore et aestiuo durum duplicante laborem, 
<pavl. nol. carm. 21.799> Molis ut antiquae per iniqua cacumina formam 
<pavl. nol. carm. 21.800> Praeteritis notam saeclis, iam uero sine usu 
<pavl. nol. carm. 21.801> Deficientis aquae, superactis undique multa 
<pavl. nol. carm. 21.802> Congerie siluis inter iuga uasta latentem 
<pavl. nol. carm. 21.803> Exuis aggeribus densis oblitaque dudum 
<pavl. nol. carm. 21.804> Munia restituis sparsasque per auia uenas, 
<pavl. nol. carm. 21.805> Pumiceis alte quae sorbebantur harenis, 
<pavl. nol. carm. 21.806> Colligis et sua quamque sequi uestigia rursus 
<pavl. nol. carm. 21.807> Cogis aquam et reducem formae matricis in ora 
<pavl. nol. carm. 21.808> Inuehis et dudum uacuos cessante meatu 
<pavl. nol. carm. 21.809> Exundare facis fluctu remeante canales 
<pavl. nol. carm. 21.810> Atque diu querulam subductis fontibus urbem 
<pavl. nol. carm. 21.811> Iam desperato perfundis flumine Nolam, 
<pavl. nol. carm. 21.812> Quae fruitur Felicis aquis, quia copia non est 
<pavl. nol. carm. 21.813> Haec ipsi sua nunc urbi, quam nuper adepta est 
<pavl. nol. carm. 21.814> Felicis studio, modicae pro munere guttae 
<pavl. nol. carm. 21.815> Ex spe diuina largis ditata fluentis. 
<pavl. nol. carm. 21.816> Ergo et tu mecum paruam quasi mater Abellam, 
<pavl. nol. carm. 21.817> Nola, foue, quoniam, ut cognoscis, et ipsa tuarum, 
<pavl. nol. carm. 21.818> Filia cum tua sit, tamen est tibi mater aquarum, 
<pavl. nol. carm. 21.819> Cuius ab indigenis tibi montibus affluet omnis 
<pavl. nol. carm. 21.820> Copia, qua fueras felicibus ante superba 
<pavl. nol. carm. 21.821> Et qua post studio meliore ministra fuisti. 
<pavl. nol. carm. 21.822> Gaude igitur, mea Nola, tibi et gratare, profusis 
<pavl. nol. carm. 21.823> Viribus exsultans Christo, qui te per amicum 
<pavl. nol. carm. 21.824> Dilectumque suum Felicem finxit, et auxit 
<pavl. nol. carm. 21.825> Natura famulante tuum manus alta decorem. 
<pavl. nol. carm. 21.826> Cerne tuam faciem, qua nunc noua praenituisti, 
<pavl. nol. carm. 21.827> Vt noscas, dederisne aliquid Felicis honori 
<pavl. nol. carm. 21.828> An magis a Felice dei cumulata colaris? 
<pavl. nol. carm. 21.829> Asper ubi nudis arebat calculus aruis, 
<pavl. nol. carm. 21.830> Nunc mutata uiret madefactis gratia glebis. 
<pavl. nol. carm. 21.831> Non istos tantum fontes tibi, Nola, profudit 
<pavl. nol. carm. 21.832> Felicis merito diues tibi gratia Christi; 
<pavl. nol. carm. 21.833> Caelifluos etiam fontes huc ad tua duxit 
<pavl. nol. carm. 21.834> Moenia Felicisque sinu gaudente locatos 
<pavl. nol. carm. 21.835> Diffluere in multas effusis amnibus urbes 
<pavl. nol. carm. 21.836> Vrbe tua iussit. famulos Christi loquor istos, 
<pavl. nol. carm. 21.837> Par illustre deo, par nobile nomine Christi, 
<pavl. nol. carm. 21.838> Albina cum matre tuis modo finibus ortos, 
<pavl. nol. carm. 21.839> Pignora cunctorum sanctorum et gaudia caeli, 
<pavl. nol. carm. 21.840> Piniadem Melani cum foedere par benedictum. 
<pavl. nol. carm. 21.841> Hos deus et natos Felicis et ubera fecit, 
<pavl. nol. carm. 21.842> Vbera diuinae bonitatis proflua lacte, 
<pavl. nol. carm. 21.843> E quibus omnis inops alimenta fluentia sumit, 
<pavl. nol. carm. 21.844> Omnis item diues documenta salubria sumit. 
<pavl. nol. carm. 21.845> Hi sunt ecce pio Christi de flumine fontes, 
<pavl. nol. carm. 21.846> Qui non uisibili per terram gurgite manant, 
<pavl. nol. carm. 21.847> De uiua miserantis aqua pietatis abundant. 
<pavl. nol. carm. 21.848> Hos tu, Christe, tibi praesta ubertate perenni 
<pavl. nol. carm. 21.849> Scaturire tui Felicis in ubere fontes 
<pavl. nol. carm. 21.850> Et numquam has ullo tenuari sidere uenas. 
<pavl. nol. carm. 21.851> Influe pectoribus semper tibi, Christe, dicatis 
<pavl. nol. carm. 21.852> Felicique tuo de peccatoribus ipsi 
<pavl. nol. carm. 21.853> Mandatis tribue, ut numquam pietas tua nostris 
<pavl. nol. carm. 21.854> Visceribus fontem huius opis subducat et ipse 
<pavl. nol. carm. 21.855> Fons a fonte tuo Felix nos largus inundet, 
<pavl. nol. carm. 21.856> Semper ut in nobis saliat, rex Christe, tuus fons, 
<pavl. nol. carm. 21.857> Et nos de miseris et egenis sorte sui iam 
<pavl. nol. carm. 21.858> Nominis obtineat felices uiuere Felix. 
<pavl. nol. carm. 22.1> Iam mihi polliceor sacris tua carmina libris
<pavl. nol. carm. 22.2> Condere teque dei flammatum numine Christi
<pavl. nol. carm. 22.3> Ora soluturum summo facunda parenti.
<pavl. nol. carm. 22.4> Incipe diuinis tantum dare pectora rebus
<pavl. nol. carm. 22.5> Surrectosque deo sensus attollere terra.
<pavl. nol. carm. 22.6> Mox oculis caelo noua lux orietur aperto
<pavl. nol. carm. 22.7> Intrabitque sacer tacito per operta meatu
<pavl. nol. carm. 22.8> Spiritus et laeto quatiet tua uiscera flatu.
<pavl. nol. carm. 22.9> Heia age tende chelym, fecundum concute pectus,
<pavl. nol. carm. 22.10> Magna mouens; abeat solitis impensa facultas
<pavl. nol. carm. 22.11> Carminibus, maior rerum tibi nascitur ordo.
<pavl. nol. carm. 22.12> Non modo iudicium Paridis nec bella gigantum
<pavl. nol. carm. 22.13> Falsa canis. fuerit puerili ludus in aeuo
<pavl. nol. carm. 22.14> Iste tuus quondam; decuerunt ludicra paruum.
<pavl. nol. carm. 22.15> Nunc animis grauior, quantum prouectior annis,
<pavl. nol. carm. 22.16> Aspernare leues maturo corde Camenas,
<pavl. nol. carm. 22.17> Et qualem castis iam congrua moribus aetas
<pavl. nol. carm. 22.18> Atque tui specimen uenerabile postulat oris,
<pavl. nol. carm. 22.19> Suscipe materiam, diuinos concipe sensus.
<pavl. nol. carm. 22.20> Si decus e falsis aliquod nomenque tulisti
<pavl. nol. carm. 22.21> De uacuis magnum rebus, cum ficta uetustis
<pavl. nol. carm. 22.22> Carminibus caneres uel cum terrena referres
<pavl. nol. carm. 22.23> Gesta, triumphantum laudans insignia regum:
<pavl. nol. carm. 22.24> Non equidem ex illis tu laudem sumere dignus,
<pavl. nol. carm. 22.25> Quos magis ornabas opulenti munere uerbi.
<pavl. nol. carm. 22.26> Quanto maior ab his cedet tibi gloria coeptis,
<pavl. nol. carm. 22.27> In quibus et linguam exercens mentem quoque sanctam
<pavl. nol. carm. 22.28> Erudies laudemque simul uitamque capesses?
<pavl. nol. carm. 22.29> Dumque leges catus et scribes miracula summi
<pavl. nol. carm. 22.30> Vera dei, propior disces et carior ipsi
<pavl. nol. carm. 22.31> Esse deo, quem dum credens miraris, amare
<pavl. nol. carm. 22.32> Incipies et amando deum redamabere Christo.
<pavl. nol. carm. 22.33> Hactenus illa tuae uanos tuba uocis in usus
<pavl. nol. carm. 22.34> Persona, diuinos modo celsius intonet actus.
<pavl. nol. carm. 22.35> Nosse moues causas rerum et primordia mundi:
<pavl. nol. carm. 22.36> Ne uagus innumeros, Epicuri somnia, mundos,
<pavl. nol. carm. 22.37> Quos atomis demens per inane parentibus edit,
<pavl. nol. carm. 22.38> Irritus in uacuum spatiato pectore quaeras.
<pavl. nol. carm. 22.39> Legifer antiquo uenerandus nomine Moyses(==MO.YSES),
<pavl. nol. carm. 22.40> Compositum prima referens ab origine mundum
<pavl. nol. carm. 22.41> Instituente deo, curas tibi soluet inanes,
<pavl. nol. carm. 22.42> Formatumque hominem limo et spiramine sacro
<pavl. nol. carm. 22.43> Afflatum referens, cuius sis munere cunctis
<pavl. nol. carm. 22.44> Celsior in terra spirantibus, ipse docebit.
<pavl. nol. carm. 22.45> Nec te ceu lapides Pyrrhae argillamue Promethei
<pavl. nol. carm. 22.46> Contemnas, quam summa manus uultuque animoque
<pavl. nol. carm. 22.47> Sublimem et propria dignatus imagine finxit.
<pavl. nol. carm. 22.48> Cognosces itidem, ne pergas tradere fatis
<pavl. nol. carm. 22.49> Arbitrium nostri, quae nos sententia leto
<pavl. nol. carm. 22.50> Vinxerit et cuius uitam sub lege trahamus.
<pavl. nol. carm. 22.51> Si mentem caelo iacis altius et super astra
<pavl. nol. carm. 22.52> Scire cupis quid sit uel quid fuerit prius aeuo,
<pavl. nol. carm. 22.53> Et mundo et saeclis docet ulteriora Iohannes.
<pavl. nol. carm. 22.54> Principio uerbum, inquit, erat; deus obside uerbo
<pavl. nol. carm. 22.55> Gaudebat uerbumque dei simul et deus idem
<pavl. nol. carm. 22.56> Verbum erat. hoc uerbum est, sine quo nihil, omnia per quod
<pavl. nol. carm. 22.57> Facta uigent quod cuncta regit, cui subdita parent
<pavl. nol. carm. 22.58> Omnia et aeterno natura omnis famulatu
<pavl. nol. carm. 22.59> Strata deo geniti nomen genitoris adorat.
<pavl. nol. carm. 22.60> Cunctaque per gentes in maiestate paterna
<pavl. nol. carm. 22.61> Regnantem dominum iam lingua fatetur Iesum(==IESUM),
<pavl. nol. carm. 22.62> Nomine quo fundata salus stat nostra fidesque
<pavl. nol. carm. 22.63> Nititur, aeternae tendens in saecula uitae.
<pavl. nol. carm. 22.64> Huius diuino mortales munere fulti
<pavl. nol. carm. 22.65> Assequimur fragilem castis euincere factis
<pavl. nol. carm. 22.66> Naturam et rigidae disrumpere uincula mortis
<pavl. nol. carm. 22.67> Et non corporeis in corpore legibus uti,
<pavl. nol. carm. 22.68> Sectantes diuina dei uestigia Christi,
<pavl. nol. carm. 22.69> Mente animam corpusque sacris moderante sub armis,
<pavl. nol. carm. 22.70> Mens quoniam subiecta deo capit arma salutis
<pavl. nol. carm. 22.71> Inque animam carnemque suam regnum obtinet, et fit
<pavl. nol. carm. 22.72> Iure potens homo quisque sui, qui deditus uni
<pavl. nol. carm. 22.73> Aeternum domino proprios regnator in artus
<pavl. nol. carm. 22.74> Efficitur, uitiis inuictus et osor iniqui,
<pavl. nol. carm. 22.75> Fortior aduersis uirtutibus, ordine iusto
<pavl. nol. carm. 22.76> Verus homo, quia mente potens, in qua rationis
<pavl. nol. carm. 22.77> Lumen habet, famulos nullo certamine sensus
<pavl. nol. carm. 22.78> Temperat et placidis sua pectora flectit habenis.
<pavl. nol. carm. 22.79> Tu, cui mens generosa superni seminis igne
<pavl. nol. carm. 22.80> Ardet, in aetherios animo conscende recessus
<pavl. nol. carm. 22.81> Et gremio domini caput insere; mox inhianti
<pavl. nol. carm. 22.82> Proflua lacte sacro largus dabit ubera Christus
<pavl. nol. carm. 22.83> Diuinoque tuam perfundet lumine mentem,
<pavl. nol. carm. 22.84> Vt uideas pulsa caligine magna tremendi
<pavl. nol. carm. 22.85> Iura dei, quibus omniparens sapientia Christus
<pavl. nol. carm. 22.86> In sese ipse manens semper nouat omnia rerum.
<pavl. nol. carm. 22.87> Atque ut uult, operum deus arbiter ipse suorum,
<pavl. nol. carm. 22.88> Continet et mutat species et tempora uitae
<pavl. nol. carm. 22.89> Porrigit aut retrahit, caelum mare sidera uentos
<pavl. nol. carm. 22.90> Qua fecit uirtute regens (docet exitus ingens
<pavl. nol. carm. 22.91> Aegypti mersusque mari refluente tyrannus,
<pavl. nol. carm. 22.92> Et prius ipse graues elementa per omnia motus
<pavl. nol. carm. 22.93> Expertus), quem cuncta tremant, cui cuncta ministrent.
<pavl. nol. carm. 22.94> Tempore namque uno tellus communis habebat
<pavl. nol. carm. 22.95> Iudaeos, quas sola deo tunc lecta fuit gens;
<pavl. nol. carm. 22.96> Et tamen illa dei grauis hostibus ira superbis
<pavl. nol. carm. 22.97> Permixtos inter populos discreta cucurrit.
<pavl. nol. carm. 22.98> Iam scio, non dicis, quod fors incerta procellis
<pavl. nol. carm. 22.99> Et mare casus agat, mare cum discedere iussum
<pavl. nol. carm. 22.100> Discessisse legas siccamque rigentibus undis
<pavl. nol. carm. 22.101> Inter aquas patuisse uiam rursusque solutum
<pavl. nol. carm. 22.102> Aequor ad imperium sancti uirgamque prophetae
<pavl. nol. carm. 22.103> In liquidos remeasse sinus. in utroque maris uis
<pavl. nol. carm. 22.104> Paruit, ut sanctis iter et uindicta daretur.
<pavl. nol. carm. 22.105> Quid profugus Tharsum uates, quem sorte pericli
<pavl. nol. carm. 22.106> In mare deiectum spatioso belua rictu
<pavl. nol. carm. 22.107> Cepit et innocuum uasta eructauit ab aluo?
<pavl. nol. carm. 22.108> Nonne docet dicione dei mare et astra moueri?
<pavl. nol. carm. 22.109> Namque deum frustra fugiens, quem cuncta tenentem
<pavl. nol. carm. 22.110> Nemo fugit, mouit caeli simul et maris iras.
<pavl. nol. carm. 22.111> Omnipotentis enim domini natura rebellem
<pavl. nol. carm. 22.112> Cognoscens timuit per se quasi conscia tutum
<pavl. nol. carm. 22.113> Ferre reum et uentis fugitiuum uinxit et undis.
<pavl. nol. carm. 22.114> Iste propheta deo lectus terrere minaci
<pavl. nol. carm. 22.115> Peccantes monitu populos, postquam graue dixit
<pavl. nol. carm. 22.116> Exitium fregitque reos auertit et iras
<pavl. nol. carm. 22.117> Numinis, impenso lauit sua crimina fletu,
<pavl. nol. carm. 22.118> Extremumque diem fugit bene uersa Niniue.
<pavl. nol. carm. 22.119> Num rex ille habuit fatum, qui morte propinqua
<pavl. nol. carm. 22.120> Orauit dominum, quem leges nouerat unum
<pavl. nol. carm. 22.121> Flectere posse suas, consumptum ut tenderet aeuum
<pavl. nol. carm. 22.122> Longius, et meruit tria ducere lustra, superstes
<pavl. nol. carm. 22.123> Annis ipse suis. et non sua uiuere saecla?
<pavl. nol. carm. 22.124> Nunc tria miremur texentem fata Platonem
<pavl. nol. carm. 22.125> Aut Arati(==A-RA-TI) numeros aut picta Manethonis astra?
<pavl. nol. carm. 22.126> Dicant, quaeso, ubi tunc rapidas nascentibus horas
<pavl. nol. carm. 22.127> Ponebant et quae quibus ibant sidera signis,
<pavl. nol. carm. 22.128> Cum pius Ezechias fidei uirtute precatus
<pavl. nol. carm. 22.129> Verteret astrorum cursus caelique meatus
<pavl. nol. carm. 22.130> Turbaret iussis retroacto lumine solis?
<pavl. nol. carm. 22.131> Vel ducis imperio sancti cum sisteret idem
<pavl. nol. carm. 22.132> Dilata sol nocte diem, ut uictoria sacri
<pavl. nol. carm. 22.133> Profligaretur populi, stetit orbe recurso
<pavl. nol. carm. 22.134> Libra poli, ut magnos caperet lux aucta triumphos.
<pavl. nol. carm. 22.135> Quid suboles uirtusque dei et sapientia Christus,
<pavl. nol. carm. 22.136> Nonne satis uanis curas erroribus aufert?
<pavl. nol. carm. 22.137> Nosque simul monitis et factis edocet unum
<pavl. nol. carm. 22.138> Cuncta deum regere, et nihil ut sine mente putemus
<pavl. nol. carm. 22.139> Principis esse dei, dicens non arbore frondem,
<pavl. nol. carm. 22.140> Aere non uolucrem sine iussu decidere? et cum
<pavl. nol. carm. 22.141> Omnipotens uerbo sternit mare uel pede calcat
<pavl. nol. carm. 22.142> Et uerbo morbos abigit uel daemonas urget
<pavl. nol. carm. 22.143> Aut reduces animas in corpora functa remittit
<pavl. nol. carm. 22.144> Iamque diu exanimos tumulis iubet ire reclusis
<pavl. nol. carm. 22.145> Integratque putres uita remeante sepultos,
<pavl. nol. carm. 22.146> Nonne potestatem propriam satis indicat auctor
<pavl. nol. carm. 22.147> Qui solus naturam omnem uitamque gubernat?
<pavl. nol. carm. 22.148> His, precor, his potius studiumque operamque legendis
<pavl. nol. carm. 22.149> Scribendisque uoue; cane grandia coepta tonantis,
<pavl. nol. carm. 22.150> Scribe creatarum uerbo primordia rerum
<pavl. nol. carm. 22.151> Et chaos ante diem primaeque crepuscula lucis,
<pavl. nol. carm. 22.152> Quaeque dehinc uariis elementa per omnia saeclis
<pavl. nol. carm. 22.153> Dicta uel acta deo per sancta uolumina disces,
<pavl. nol. carm. 22.154> Quae docuit tabulis legalibus indita Moyses(==MO.YSES)
<pavl. nol. carm. 22.155> Aut euangelici quae lex noua testamenti
<pavl. nol. carm. 22.156> Signat, operta prius retegens mysteria Christi.
<pavl. nol. carm. 22.157> Tunc te diuinum uere memorabo poetam
<pavl. nol. carm. 22.158> Et quasi dulcis aquae potum tua carmina ducam,
<pavl. nol. carm. 22.159> Cum mihi nectareos summis a fontibus haustus
<pavl. nol. carm. 22.160> Praebebunt dominum rerum recinentia Christum
<pavl. nol. carm. 22.161> Atque tuam pollere deo testantia mentem,
<pavl. nol. carm. 22.162> Vt simul oris opes a te mentisque capessam
<pavl. nol. carm. 22.163> Et quem cognatum iunctum mihi foedere laetor
<pavl. nol. carm. 22.164> Gratuler et sancta sub religione propinquum,
<pavl. nol. carm. 22.165> Nec cum mortali soluendis corpore uinclis
<pavl. nol. carm. 22.166> Perpetuo sanctum complectar pignore fratrem.
<pavl. nol. carm. 22.167> Lege felix(==FE-LIX), Ioui(==I-OVI), in Christo Iesu(==JE-SU-) domino(==DO+MI-NO) nostro.
<pavl. nol. carm. 23.1> Ver auibus uoces aperit, mea lingua suum uer 
<pavl. nol. carm. 23.2> Natalem Felicis habet, quo lumine et ipsa 
<pavl. nol. carm. 23.3> Floret hiems populis gaudentibus; et licet atro 
<pavl. nol. carm. 23.4> Frigore tempus adhuc mediis hiberna pruinis 
<pavl. nol. carm. 23.5> Ducat, concretum terris canentibus annum, 
<pavl. nol. carm. 23.6> Ista luce tamen nobis pia gaudia laetum 
<pavl. nol. carm. 23.7> Ver faciunt. cedit pulsis a pectore curis 
<pavl. nol. carm. 23.8> Maeror, hiems animi; fugiunt a corde sereno 
<pavl. nol. carm. 23.9> Nubila tristitiae. sicut cognoscit amicos 
<pavl. nol. carm. 23.10> Mitis hirundo dies et pinnis candida nigris 
<pavl. nol. carm. 23.11> Ales et illa piae turtur cognata columbae, 
<pavl. nol. carm. 23.12> Nec nisi uere nouo resonant acalanthida dumi, 
<pavl. nol. carm. 23.13> Quaeque sub hirsutis mutae modo saepibus errant 
<pavl. nol. carm. 23.14> Mox reduci passim laetantur uere uolucres, 
<pavl. nol. carm. 23.15> Tam uariae linguis quam uersicoloribus alis: 
<pavl. nol. carm. 23.16> Sic et ego hunc agnosco diem, quem sancta quotannis 
<pavl. nol. carm. 23.17> Festa nouant iusto magni Felicis honore. 
<pavl. nol. carm. 23.18> Nunc placidum mihi uer gaudente renascitur anno, 
<pavl. nol. carm. 23.19> Nunc libet ora modis et carmina soluere uotis 
<pavl. nol. carm. 23.20> Vocibus et uernare nouis. deus, influe cordi, 
<pavl. nol. carm. 23.21> Christe, meo et superis sitientem fontibus exple. 
<pavl. nol. carm. 23.22> Sed de te uel gutta meis aspersa medullis 
<pavl. nol. carm. 23.23> Flumen erit. quid enim mirum, si rore pusillo 
<pavl. nol. carm. 23.24> Tu minimam repleas animam, qui corpore paruo 
<pavl. nol. carm. 23.25> Factus homo aeterno complesti semine mundum 
<pavl. nol. carm. 23.26> Et totum gutta seruasti sanguinis orbem? 
<pavl. nol. carm. 23.27> Adnue, fons uerbi, uerbum deus, et uelut illam 
<pavl. nol. carm. 23.28> Me modo ueris auem dulci fac uoce canorum, 
<pavl. nol. carm. 23.29> Quae uiridi sub fronte latens solet auia rura 
<pavl. nol. carm. 23.30> Multimodis mulcere modis linguamque per unam 
<pavl. nol. carm. 23.31> Fundere non unas mutato carmine uoces, 
<pavl. nol. carm. 23.32> Vnicolor plumis ales, sed picta loquellis. 
<pavl. nol. carm. 23.33> Nunc teretes rotat illa modos, nunc sibila longis 
<pavl. nol. carm. 23.34> Ducit acuta sonis, rursum quasi flebile carmen 
<pavl. nol. carm. 23.35> Inchoat et subito praecidens fine querellam 
<pavl. nol. carm. 23.36> Attonitas rupto modulamine decipit aures. 
<pavl. nol. carm. 23.37> Sed mihi iuge fluat de te tua gratia, Christe. 
<pavl. nol. carm. 23.38> Et tamen illius mihi deprecor alitis instar 
<pavl. nol. carm. 23.39> Donetur uariare modis et pacta quotannis 
<pavl. nol. carm. 23.40> Carmina mutatis uno licet ore loquellis 
<pavl. nol. carm. 23.41> Promere, diuersas quia semper gratia diues 
<pavl. nol. carm. 23.42> Materias miris domini uirtutibus addit, 
<pavl. nol. carm. 23.43> Quas deus in caro Christus Felice frequentat, 
<pavl. nol. carm. 23.44> Clara salutiferis edens miracula signis. 
<pavl. nol. carm. 23.45> Cernimus illa diem spectari sueta per omnem, 
<pavl. nol. carm. 23.46> Vipeream subolem, saeuos cum daemonas urget 
<pavl. nol. carm. 23.47> Occultaque manu clamosos uerberat hostes; 
<pavl. nol. carm. 23.48> Sed tamen hac ipsum mirum uirtute notatur, 
<pavl. nol. carm. 23.49> Quod licet in toto cruciatos daemonas anno 
<pavl. nol. carm. 23.50> Exagitet iubeatque hominum discedere membris, 
<pavl. nol. carm. 23.51> Producat plerosque tamen, quo longior hostes 
<pavl. nol. carm. 23.52> Poena malos agitet uel ut illi, qui meruere 
<pavl. nol. carm. 23.53> Vasa malis fieri, ob meritum tardante medella 
<pavl. nol. carm. 23.54> Plenius omne luant dilato tempore crimen, 
<pavl. nol. carm. 23.55> Siue hoc natali studet indulgere diei, 
<pavl. nol. carm. 23.56> Vt paucis alias det opem, quo plura benignus 
<pavl. nol. carm. 23.57> Natali det dona suo. nam cum ista propinquat 
<pavl. nol. carm. 23.58> Elabente dies anno, tunc crebrior instat 
<pavl. nol. carm. 23.59> Et grauior. uideas tunc aegra examina cogi 
<pavl. nol. carm. 23.60> Densius et certam repeti prope festa salutem. 
<pavl. nol. carm. 23.61> Tunc solito grauius succensi daemones ardent 
<pavl. nol. carm. 23.62> Flebiliusque ululant et ui maiore subacti 
<pavl. nol. carm. 23.63> Vltima iam tormenta gemunt, nec abire sinuntur 
<pavl. nol. carm. 23.64> Excessu facili, sed miris ante agitati 
<pavl. nol. carm. 23.65> Et uariis male suppliciis tolluntur in altum, 
<pavl. nol. carm. 23.66> Suspensi solito sublimius, et quatiuntur 
<pavl. nol. carm. 23.67> Aeris in uacuo uinclisque latentibus haerent 
<pavl. nol. carm. 23.68> Poenali per inane mora; per non sua quamuis 
<pavl. nol. carm. 23.69> Corpora uexatos hostes sua poena fatigat. 
<pavl. nol. carm. 23.70> Soluuntur poenis, cum poenas ferre uidentur 
<pavl. nol. carm. 23.71> Corpore, et immunes animae spectant aliena 
<pavl. nol. carm. 23.72> In membris tormenta suis; homo daemone capto 
<pavl. nol. carm. 23.73> Liber agit, species poenarum in corpore tantum est; 
<pavl. nol. carm. 23.74> Sensus abest, quia non hominis sed daemonis est crux. 
<pavl. nol. carm. 23.75> Hostis amare, quid insultas, qua spe ruis in nos? 
<pavl. nol. carm. 23.76> Ecce redemptoris nostri malus arte uicissim 
<pavl. nol. carm. 23.77> Luderis illusor; dolus et tuus in tua cedit 
<pavl. nol. carm. 23.78> Vincla tibi, capiens caperis nectensque ligaris. 
<pavl. nol. carm. 23.79> Fit laqueus laqueatus homo, et sua praeda latronem 
<pavl. nol. carm. 23.80> Decipit; et capti captiuus corporis escam 
<pavl. nol. carm. 23.81> Dum petit illicitam, letalem deuorat hamum. 
<pavl. nol. carm. 23.82> His etiam potiora, tamen spectata profabor, 
<pavl. nol. carm. 23.83> Ante alios illum, cui membra uetustior hostis 
<pavl. nol. carm. 23.84> Obsidet, ad sacri pia limina martyris aegra 
<pavl. nol. carm. 23.85> Excussum de plebe rapi admotumque sacratis 
<pavl. nol. carm. 23.86> Ante fores sancti cancellis corpore uerso 
<pavl. nol. carm. 23.87> Suspendi pedibus spectantem tecta supinis, 
<pavl. nol. carm. 23.88> Quodque magis mirum atque sacrum est, nec in ora relapsis 
<pavl. nol. carm. 23.89> Vestibus ut rigidis aut ad uestigia sutis 
<pavl. nol. carm. 23.90> Corporis omne sacrum casto uelatur operto, 
<pavl. nol. carm. 23.91> Scilicet ut diuini operis reuerentia tectis 
<pavl. nol. carm. 23.92> Corporibus maneat, nec poena daemon in ipsa 
<pavl. nol. carm. 23.93> Qua cruciatur ouet, nudis prodendo pudorem 
<pavl. nol. carm. 23.94> Artubus; illaeso grauius torquetur honesto, 
<pavl. nol. carm. 23.95> Recta licet uersis sedeant cum tegmina membris. 
<pavl. nol. carm. 23.96> Mira haec sunt et magna (quis abnegat?), et tamen usu 
<pavl. nol. carm. 23.97> Nota magis, minus auditu miranda uidentur, 
<pavl. nol. carm. 23.98> Quamlibet et uisu reuerenda et grandia facto. 
<pavl. nol. carm. 23.99> Ergo minuta mei simul et noua facta patroni 
<pavl. nol. carm. 23.100> Auscultate, precor, dominus quae Christus in illo 
<pavl. nol. carm. 23.101> Multimoda uirtute gerit, quibus omnibus unam 
<pavl. nol. carm. 23.102> Confirmare fidem nobis studet, ut per aperta 
<pavl. nol. carm. 23.103> Arcanum documenta deum uideamus adesse 
<pavl. nol. carm. 23.104> Resque hominum et mentes studio curare paterno 
<pavl. nol. carm. 23.105> Caelestem dominum quo condidit omnia uerbo. 
<pavl. nol. carm. 23.106> Det mihi prima meus narrandi exordia frater 
<pavl. nol. carm. 23.107> Theridius; nam quod potiusue priusue canendum 
<pavl. nol. carm. 23.108> Suscipiam Felicis opus, quam quod mihi tectis 
<pavl. nol. carm. 23.109> Ipse meis quibus est idem dominaedius egit? 
<pavl. nol. carm. 23.110> Ex illa modo nocte diem cadit annus in istam. 
<pavl. nol. carm. 23.111> Nostis eum morem, quo ieiunare solemus 
<pavl. nol. carm. 23.112> Ante diem et sero libatis uespere sacris 
<pavl. nol. carm. 23.113> Quisque suas remeare domos. tunc ergo solutis 
<pavl. nol. carm. 23.114> Coetibus a templo domini, postquam data fessis 
<pavl. nol. carm. 23.115> Corporibus requies sumpta dape, coepimus hymnos 
<pavl. nol. carm. 23.116> Exsultare deo et psalmis producere noctem. 
<pavl. nol. carm. 23.117> Interea meus iste choro digressus amico, 
<pavl. nol. carm. 23.118> Vt spirante foris aura depelleret aestum, 
<pavl. nol. carm. 23.119> Quem fumosa dabat ceratis cella papyris, 
<pavl. nol. carm. 23.120> Porticus angusti qua tenditur agmine tecti, 
<pavl. nol. carm. 23.121> Nocte licet nullo uia lumine caeca lateret, 
<pavl. nol. carm. 23.122> Hic tamen intrepido per cognita limina passu 
<pavl. nol. carm. 23.123> Heu! iam uicini incautus discriminis ibat. 
<pavl. nol. carm. 23.124> Comminus in medio tecti cameram inter humumque 
<pavl. nol. carm. 23.125> Nutabat solitus lychnum suspendere funis, 
<pavl. nol. carm. 23.126> Innectens triiugum supremo stamine ferrum, 
<pavl. nol. carm. 23.127> Quo uitreae inseritur penetrabilis ansa lucernae 
<pavl. nol. carm. 23.128> Auritusque calix tribus undique figitur uncis. 
<pavl. nol. carm. 23.129> Funditus albet aqua, super undam flauet oliuo. 
<pavl. nol. carm. 23.130> Stat liquor in liquido, subiecto lubricus umor 
<pavl. nol. carm. 23.131> Fonte natat. neque iuncta coit mixtura fluoris. 
<pavl. nol. carm. 23.132> Et mirum, quod pingue natat; neque densa solutum 
<pavl. nol. carm. 23.133> Rumpit materies elementum, sed leue crassum 
<pavl. nol. carm. 23.134> Sustinet, ut solido dilutior unda fluento, 
<pavl. nol. carm. 23.135> Subsistensque oleo liquidis aqua fundamentum est. 
<pavl. nol. carm. 23.136> Tantaque confusis intus discordia sucis 
<pavl. nol. carm. 23.137> Lucet, ut admixtos uideas distare liquores, 
<pavl. nol. carm. 23.138> Communique sinu calicis discrimine claro 
<pavl. nol. carm. 23.139> Quaeque sui laticis seruat natura colorem. 
<pavl. nol. carm. 23.140> Mergitur in medio plumbum tripes, et cauus illo 
<pavl. nol. carm. 23.141> Extat apex uncti stipatus fomite lini. 
<pavl. nol. carm. 23.142> Stuppa madens liquidum tenui face concipit ignem, 
<pavl. nol. carm. 23.143> Et circumfusum spatio stagnantis oliui 
<pavl. nol. carm. 23.144> In uitreis exile uadis funale coruscat 
<pavl. nol. carm. 23.145> Et tremulo uibrans a uertice lumen acutum 
<pavl. nol. carm. 23.146> Leniter umbrosam iacit in penetralia lucem 
<pavl. nol. carm. 23.147> Et placido densas aperit splendore tenebras. 
<pavl. nol. carm. 23.148> Hoc tamen emensa fuerat iam nocte remotum, 
<pavl. nol. carm. 23.149> Productas quoniam pueris uigilantibus horas 
<pavl. nol. carm. 23.150> Consumpto bibulum defecerat unguine lumen. 
<pavl. nol. carm. 23.151> Sed puer, extincto abstulerat qui lumine lychnum, 
<pavl. nol. carm. 23.152> Quem deponendo funem laxarat, eundem 
<pavl. nol. carm. 23.153> Neglexit solito adductum restringere nodo. 
<pavl. nol. carm. 23.154> Laxior hinc humili fluitabat linea tractu 
<pavl. nol. carm. 23.155> Gratae lucis inops et caeci plena pericli. 
<pavl. nol. carm. 23.156> Nam laquei summum dentata minantibus uncis 
<pavl. nol. carm. 23.157> Armabatur, et his male tunc fuit obuia fratri, 
<pavl. nol. carm. 23.158> Paene male aut nutu Christi bene, qui bene uertit 
<pavl. nol. carm. 23.159> Feralem nobis memoranda in gaudia casum. 
<pavl. nol. carm. 23.160> Ergo (uidete manum Christi) male pendulus ille 
<pavl. nol. carm. 23.161> Per tenebras solito funis summissior infra 
<pavl. nol. carm. 23.162> Aeris adsuetum spatium pendebat; et inde 
<pavl. nol. carm. 23.163> E capitis regione pari libramine factus, 
<pavl. nol. carm. 23.164> Vt status huius erat, securam heu! cuspide trina 
<pavl. nol. carm. 23.165> Excepit faciem uenientis et induit unco 
<pavl. nol. carm. 23.166> Occurrens oculum teneroque per intima lapsus 
<pavl. nol. carm. 23.167> Mucro salit cilio, qua uix solet arte medendi 
<pavl. nol. carm. 23.168> Cauta manus leuem trepido moderamine melen 
<pavl. nol. carm. 23.169> Ducere palpebramque leui suffundere tractu. 
<pavl. nol. carm. 23.170> Percussus subito tam duri uerberis ictu 
<pavl. nol. carm. 23.171> Exclamat trepidasque manus turbatus ad ipsum 
<pavl. nol. carm. 23.172> Fert oculum; et pariter clausum cum lumine ferrum 
<pavl. nol. carm. 23.173> Continet, ut reprimat uel, si cadat, ut labentem 
<pavl. nol. carm. 23.174> Excipiat globulum, qui luminis intima seruans 
<pavl. nol. carm. 23.175> Intra folliculum teretem liquido interfuso 
<pavl. nol. carm. 23.176> Sub uitrea nigri latet albus imagine pupi. 
<pavl. nol. carm. 23.177> Hic ueluti radix oculum subeunte medulla 
<pavl. nol. carm. 23.178> Fulcit et umecto uenarum fomite pascit, 
<pavl. nol. carm. 23.179> Dum parili fontes oculorum sidere constant. 
<pavl. nol. carm. 23.180> At si forte graui morbo disrupta uel ictu 
<pavl. nol. carm. 23.181> Heu! male dissiliat membrana fluentis ocelli, 
<pavl. nol. carm. 23.182> Prosilit iste globus sucoque relictus alente 
<pavl. nol. carm. 23.183> Deserit arentem uacuata luce lacunam. 
<pavl. nol. carm. 23.184> Interea puer excussus clamore dolentis 
<pavl. nol. carm. 23.185> Accurrit stratum somno fugiente relinquens 
<pavl. nol. carm. 23.186> Accensamque manu praetendit ad ora lucernam. 
<pavl. nol. carm. 23.187> Clauserat hic manibus uultus et fronte supina 
<pavl. nol. carm. 23.188> Contigero similis iuueni spectabat in altum, 
<pavl. nol. carm. 23.189> Vt daret immotum librato corpore funem, 
<pavl. nol. carm. 23.190> Vulneris arbitrio trepidantia membra gubernans, 
<pavl. nol. carm. 23.191> Dum timet aduerso uulnus diducere motu, 
<pavl. nol. carm. 23.192> Captiuique oculi ex uno, quo liber agebat, 
<pavl. nol. carm. 23.193> Lumine discrimen sociali parte cauebat, 
<pavl. nol. carm. 23.194> Nec tamen audebat ducendum attingere ferrum, 
<pavl. nol. carm. 23.195> Ne simul haerentem ductu mucronis et orbem 
<pavl. nol. carm. 23.196> Extraheret, neque iam poterat sub lumine fixi 
<pavl. nol. carm. 23.197> Ferre moram teli. sed desperante medellam 
<pavl. nol. carm. 23.198> Ex ope mortali diuina mox ope Felix 
<pavl. nol. carm. 23.199> Imploratus adest, quem tanto in uulnere pendens 
<pavl. nol. carm. 23.200> Aduocat et tali depromit uoce querellam: 
<pavl. nol. carm. 23.201> Ei mihi! quanta meos urgent peccata labores, 
<pavl. nol. carm. 23.202> Qui tantam merui plagam Felice patrono 
<pavl. nol. carm. 23.203> Vicinoque simul Felicis et insuper ipso 
<pavl. nol. carm. 23.204> Natali miser excipere? heu! magno reus ingens 
<pavl. nol. carm. 23.205> Crimine, quem tunc poena ferit, cum soluere sueuit. 
<pavl. nol. carm. 23.206> Sancte, precor, succurre tuo; scio, proximus astas 
<pavl. nol. carm. 23.207> Et de contigua missis huc auribus aede 
<pavl. nol. carm. 23.208> Audisti, Felix, fletum infelicis alumni; 
<pavl. nol. carm. 23.209> Siue modo excelso lateri coniunctus adhaeres 
<pavl. nol. carm. 23.210> Ante thronum magni regis confessor amicus, 
<pavl. nol. carm. 23.211> Pauperis hanc, uenerande, tui trans nubila uocem 
<pavl. nol. carm. 23.212> Accipis aure dei neque temnis, sed petis illic 
<pavl. nol. carm. 23.213> Quam mihi deportes Christo miserante salutem. 
<pavl. nol. carm. 23.214> Ergo ueni, Felix animaeque perenne patronus, 
<pavl. nol. carm. 23.215> Nunc pro corporeo medicus mihi curre periclo. 
<pavl. nol. carm. 23.216> Curre, precor, sanctasque manus oppone minanti 
<pavl. nol. carm. 23.217> Lapsum oculo et fixum quod conspicis erue ferrum, 
<pavl. nol. carm. 23.218> Quod propria reuocare manu non audeo, ne me 
<pavl. nol. carm. 23.219> Lumine despoliem, dum conor soluere telo. 
<pavl. nol. carm. 23.220> Sic etenim penitus mihi sentio fulmen adactum 
<pavl. nol. carm. 23.221> Inserto sub operta oculi penetralia clauo. 
<pavl. nol. carm. 23.222> Tu tantum, diuina manus, quae condidit ipsos 
<pavl. nol. carm. 23.223> In nobis oculos, quae te quoque dextra potentem 
<pavl. nol. carm. 23.224> Sanifera uirtute dedit, qua daemonas atros 
<pavl. nol. carm. 23.225> Excruciando domas, qua corporis omne caduci, 
<pavl. nol. carm. 23.226> Pellere tormentum potes alto nomine Christi, 
<pavl. nol. carm. 23.227> Omnipotente potens domino; quo praesule nunc me 
<pavl. nol. carm. 23.228> Suscipe sanandum. nec te mea crimina uincant, 
<pavl. nol. carm. 23.229> Sed magis a te uicta cadant. nam dignior isto 
<pavl. nol. carm. 23.230> Vulnere sum, fateor, placidi quam munere Christi. 
<pavl. nol. carm. 23.231> Sed domini ipsius uerbum factumque memento, 
<pavl. nol. carm. 23.232> Qui peccatoris uitam ueniendo redemit. 
<pavl. nol. carm. 23.233> Iustitiae si iure uelis decernere mecum, 
<pavl. nol. carm. 23.234> Non sum uno tantum sed lumine dignus utroque 
<pavl. nol. carm. 23.235> Multari, ut talis facie sim, qualis et intus 
<pavl. nol. carm. 23.236> Corde tenebroso, de quo male uisibus utor 
<pavl. nol. carm. 23.237> Corporeis, caecus iustis, oculatus iniquis, 
<pavl. nol. carm. 23.238> Et peccatorem luscum fateor decet esse, 
<pavl. nol. carm. 23.239> Si deceat talem esse tuum. quocumque ligatus 
<pavl. nol. carm. 23.240> Crimine fit dignus uenia, iam si tuus esse 
<pavl. nol. carm. 23.241> Coeperit, ut dudum coepi pars esse tuorum, 
<pavl. nol. carm. 23.242> Quos ego non patriae telluris amore secutus 
<pavl. nol. carm. 23.243> Sed desiderio, quo me tibi, sancte, dicaram, 
<pavl. nol. carm. 23.244> Per maris et terrae contempta pericula ueni; 
<pavl. nol. carm. 23.245> Exemploque boni cognatae uincula terrae, 
<pavl. nol. carm. 23.246> Vt tibi seruirem, rupi, consortibus illis, 
<pavl. nol. carm. 23.247> Cum quibus et me iacto tuum; quod in hac ope monstra, 
<pavl. nol. carm. 23.248> Ne perdam tanto confisum uulnere lumen. 
<pavl. nol. carm. 23.249> Da, precor, indigno famulo tam nobile munus 
<pavl. nol. carm. 23.250> In laudem domini, praesta hoc insigne diei, 
<pavl. nol. carm. 23.251> Sancte, tuo, ut, confessa tibi quem gloria Christi 
<pavl. nol. carm. 23.252> Luminis aeterni natalem in saecula fecit, 
<pavl. nol. carm. 23.253> Hunc habeam natalem oculi pariterque celebrem 
<pavl. nol. carm. 23.254> Felicem et lumen mihi de Felice receptum. 
<pavl. nol. carm. 23.255> Talia dum plorat simplex, manus ecce beati 
<pavl. nol. carm. 23.256> Prospera mox Felicis adest dubiamque timentis 
<pavl. nol. carm. 23.257> Aspirans tacite firmat mentemque manumque, 
<pavl. nol. carm. 23.258> Ne timeat tuto ausurus producere ferrum. 
<pavl. nol. carm. 23.259> Vix hoc conatus fuit, et quasi lubricus uncus 
<pavl. nol. carm. 23.260> Ex oculo cadit absque oculo; tantum unda secuta 
<pavl. nol. carm. 23.261> Euomuit lacrimis quem suppurauerat aestum. 
<pavl. nol. carm. 23.262> Mox oculus tanti purgatus nocte pericli 
<pavl. nol. carm. 23.263> Tam puro enituit speculo, quam nunc quoque sanus 
<pavl. nol. carm. 23.264> Cernitur aeterni collucens munere Christi. 
<pavl. nol. carm. 23.265> Et puto plus hodie solito niteat, quia lumen 
<pavl. nol. carm. 23.266> Addit et ipse dies qui reddidit. ergo fideles 
<pavl. nol. carm. 23.267> Cernite nunc animis tanti discriminis instar 
<pavl. nol. carm. 23.268> Et pariter tanti perpendite muneris actum. 
<pavl. nol. carm. 23.269> Vir iam maturo grauis aeuo et corpore celsus 
<pavl. nol. carm. 23.270> Staminis uncino quasi piscis inhaeserat hamo; 
<pavl. nol. carm. 23.271> Et uice suspensus lychni pendebat aperto 
<pavl. nol. carm. 23.272> Sed non sponte oculo, quem diducebat inuncans 
<pavl. nol. carm. 23.273> Suffixo clauus cilio neque uulnus agebat 
<pavl. nol. carm. 23.274> Diuina prohibente manu, quae fecerat illic 
<pavl. nol. carm. 23.275> Innocuamque aciem ferri simul et leue pondus; 
<pavl. nol. carm. 23.276> Qua pituita grauis, pilus intolerabilis et qua 
<pavl. nol. carm. 23.277> Nec minimae perferre atomum duramus harenae, 
<pavl. nol. carm. 23.278> Hac graue et incuruo quis credat acumine ferrum 
<pavl. nol. carm. 23.279> Insuper et lychno concretis sordibus uncto 
<pavl. nol. carm. 23.280> Fixum, impune diu tenuem pressisse metallo 
<pavl. nol. carm. 23.281> Pupillam et nullo temeratum uulnere uisum? 
<pavl. nol. carm. 23.282> Quae tam subtilis digitis manus aut opis arte, 
<pavl. nol. carm. 23.283> Quae se tam tenui potuit discrimine iunctis 
<pavl. nol. carm. 23.284> Inserere et medio palpebrae oculique subactum 
<pavl. nol. carm. 23.285> Inter utramque uiam fragili per utrumque meatu 
<pavl. nol. carm. 23.286> Illaeso penetrans oculo suspendere ferrum, 
<pavl. nol. carm. 23.287> Quod solidi crasso totum complebat operti 
<pavl. nol. carm. 23.288> Orbem oculi, figens acie nec uulnere laedens? 
<pavl. nol. carm. 23.289> Quae manus hoc potuit nisi quae manus omnia fecit? 
<pavl. nol. carm. 23.290> Spiritus ille dei penetrator ubique per omnes 
<pavl. nol. carm. 23.291> Naturas rerum, tenui subtilior omni, 
<pavl. nol. carm. 23.292> Perdita caecatis qui lumina reddidit et qui 
<pavl. nol. carm. 23.293> Ex utero et caecum noua lumina fecit habere, 
<pavl. nol. carm. 23.294> Vultum imperfecti natura corporis implens 
<pavl. nol. carm. 23.295> Arte creatoris, qua totum perficit orbem, 
<pavl. nol. carm. 23.296> Filius ille dei, manus et sapientia patris, 
<pavl. nol. carm. 23.297> Omniparens rerum fons et constantia, Christus. 
<pavl. nol. carm. 23.298> Ipse illum quondam non plenae matris in aluo 
<pavl. nol. carm. 23.299> Finxerat, ut posthac homo factus et ipse creator 
<pavl. nol. carm. 23.300> Hoc quoque diuinis opus admirabile signis 
<pavl. nol. carm. 23.301> Adderet, ut uacuos expleret uisibus orbes. 
<pavl. nol. carm. 23.302> Denique humi sputans limum facit, unde negatos 
<pavl. nol. carm. 23.303> Nascenti obtutus credenti reddit alumno, 
<pavl. nol. carm. 23.304> Materiaque eadem defecta in parte perornat 
<pavl. nol. carm. 23.305> Semiperactum hominem, qua toto corpore finxit, 
<pavl. nol. carm. 23.306> Vt se ipsum nostra uenisse in carne probaret 
<pavl. nol. carm. 23.307> Qui cum patre deo communis imaginis ore 
<pavl. nol. carm. 23.308> Compositum limo et flatu formauerat Adam. 
<pavl. nol. carm. 23.309> Ipse opifex, lux nostra, deus, Felicis amici 
<pavl. nol. carm. 23.310> Natalem tanta uoluit(==VOLUIT) decorare medella, 
<pavl. nol. carm. 23.311> Vt confessoris meritum sublime potenti 
<pavl. nol. carm. 23.312> Munere monstraret, non ut cumularet honorem 
<pavl. nol. carm. 23.313> Martyris hoc opere, ingentes cui contulit olim 
<pavl. nol. carm. 23.314> Nobilibus titulis benedicto nomine palmas, 
<pavl. nol. carm. 23.315> Quas indefessis in eo uirtutibus omni 
<pavl. nol. carm. 23.316> Tempore continuat domini clementia Christi. 
<pavl. nol. carm. 23.317> Sed nobis uoluit(==VOLUIT) specialem tempore in isto 
<pavl. nol. carm. 23.318> Laetitiam donare deus propriique patroni 
<pavl. nol. carm. 23.319> Tale aliquod propriis operans signum dare seruis, 
<pavl. nol. carm. 23.320> Quo nos siderei proprios Felicis alumnos 
<pavl. nol. carm. 23.321> Proderet et merito illius curaque doceret 
<pavl. nol. carm. 23.322> Viuere, quo nostram seruans custode salutem 
<pavl. nol. carm. 23.323> Saepius infestum nocturnis casibus hostem 
<pavl. nol. carm. 23.324> A nostris pariter membris et mentibus arcet. 
<pavl. nol. carm. 23.325> Denique iam nostri gaudemus honore pericli, 
<pavl. nol. carm. 23.326> Cernentesque pari splendentem lumina uisu, 
<pavl. nol. carm. 23.327> Quem paene amisso deformem uidimus uno, 
<pavl. nol. carm. 23.328> Laetamur tactis hoc sospite fratre medullis, 
<pavl. nol. carm. 23.329> Quem tanto nobis donauit munere Christus. 
<pavl. nol. carm. 23.330> Iure oculis hunc aequo meis, in lumine cuius 
<pavl. nol. carm. 23.331> Felicis manus in Christo, mea gloria, fulget. 
<pavl. nol. carm. 23.332> O felix casus, bona uulnera, dulce periclum, 
<pavl. nol. carm. 23.333> Per quod cognoui me curam martyris esse. 
<pavl. nol. carm. 23.334> Tanti namque fuit lumen mihi paene perisse, 
<pavl. nol. carm. 23.335> Vt modo Felicis de munere lumen haberem. 
<pavl. nol. carm. 24.1> Martinianum spiritu fratrem mihi
<pavl. nol. carm. 24.2> Vnaque germanum fide,
<pavl. nol. carm. 24.3> Quem tu disertis prosecutus litteris,
<pavl. nol. carm. 24.4> Ad nos uenire miseras,
<pavl. nol. carm. 24.5> Nunc uix salutis compotem factum suae,
<pavl. nol. carm. 24.6> Scriptis inanem perditis
<pavl. nol. carm. 24.7> Sed caritatis indicem plenum tuae
<pavl. nol. carm. 24.8> Vt os tuum suscepimus,
<pavl. nol. carm. 24.9> Et ueriorem litteris epistulam
<pavl. nol. carm. 24.10> De corde signatam tuo,
<pavl. nol. carm. 24.11> Cum te referret spiritali littera,
<pavl. nol. carm. 24.12> Et mente et aure legimus.
<pavl. nol. carm. 24.13> Nunc ambo nexi ad inuicem dextras damus
<pavl. nol. carm. 24.14> In osculo pacis sacrae
<pavl. nol. carm. 24.15> Et immolamus hostiam laudis deo
<pavl. nol. carm. 24.16> Gratesque Christo reddimus,
<pavl. nol. carm. 24.17> Quo liberante nostra sospes e mari
<pavl. nol. carm. 24.18> Intraret hospes limina;
<pavl. nol. carm. 24.19> Nam dira passus et tamen miracula
<pavl. nol. carm. 24.20> Expertus in periculis.
<pavl. nol. carm. 24.21> Patria profectus cognita causa tibi
<pavl. nol. carm. 24.22> Iter pedestre legerat,
<pavl. nol. carm. 24.23> Sed longa secum spatia terrarum putans
<pavl. nol. carm. 24.24> Vertit uiae sententiam
<pavl. nol. carm. 24.25> Et otiosam fluctuandi nauseam
<pavl. nol. carm. 24.26> Pedum labori praetulit.
<pavl. nol. carm. 24.27> Narbone soluit per trucem ponti uiam
<pavl. nol. carm. 24.28> Fragili carinae credulus.
<pavl. nol. carm. 24.29> Hinc ille gressu uir piger uersa uice
<pavl. nol. carm. 24.30> Fit nauigandi paenitens.
<pavl. nol. carm. 24.31> Namque ut profectus continenti litorum
<pavl. nol. carm. 24.32> In alta processit freta,
<pavl. nol. carm. 24.33> Iam nocte densa, sed sereno lucida
<pavl. nol. carm. 24.34> Ridente tranquillo maris,
<pavl. nol. carm. 24.35> Cum sola cursus ordinarent sidera
<pavl. nol. carm. 24.36> Absente tunc luna polo,
<pavl. nol. carm. 24.37> Nauem repente temporis longo putrem
<pavl. nol. carm. 24.38> Vsus uehendi deserit,
<pavl. nol. carm. 24.39> Laterumque laxis soluitur compagibus
<pavl. nol. carm. 24.40> Vndasque rimis accipit.
<pavl. nol. carm. 24.41> Cunctis soporem suaserat tranquillitas,
<pavl. nol. carm. 24.42> Tantum gubernator uigil
<pavl. nol. carm. 24.43> Labente blandis classe securus uadis
<pavl. nol. carm. 24.44> Iter secabat spumeum
<pavl. nol. carm. 24.45> Et fortiores prouehendis cursibus
<pavl. nol. carm. 24.46> Auras uocabat sibilo.
<pavl. nol. carm. 24.47> Interea nauis altius decrescere
<pavl. nol. carm. 24.48> Crescente pletura sui,
<pavl. nol. carm. 24.49> Tabulisque sese latius laxantibus
<pavl. nol. carm. 24.50> Incurrit unda largior;
<pavl. nol. carm. 24.51> Quibusque nulli de salo fluctus erant
<pavl. nol. carm. 24.52> In naue fluctus nascitur
<pavl. nol. carm. 24.53> Et dormientum membra iam subterluens
<pavl. nol. carm. 24.54> Vdo rigore suscitat.
<pavl. nol. carm. 24.55> Vt sensit unus, mos et alter, omnibus
<pavl. nol. carm. 24.56> Formido somnum discutit.
<pavl. nol. carm. 24.57> Timent pauore mortis et causas adhuc
<pavl. nol. carm. 24.58> Timoris ignorant sui.
<pavl. nol. carm. 24.59> Qua miseri fugiant pelagus infestus uia?
<pavl. nol. carm. 24.60> Merguntur in naui sua.
<pavl. nol. carm. 24.61> Si concitata feruerent uentis freta,
<pavl. nol. carm. 24.62> Naui teneretur salus;
<pavl. nol. carm. 24.63> Intra carinae uiscera infuso mari
<pavl. nol. carm. 24.64> Quo uita capietur loco?
<pavl. nol. carm. 24.65> Quis portus illis, quis et in naui mare est,
<pavl. nol. carm. 24.66> Quod intus oppressos necat?
<pavl. nol. carm. 24.67> Sed adusque portus et salus cunctis deus
<pavl. nol. carm. 24.68> Manum paternam porrigit
<pavl. nol. carm. 24.69> Et inter alta medii dorsa gurgitis
<pavl. nol. carm. 24.70> Pietatis expandit sinum,
<pavl. nol. carm. 24.71> Quo abrupta mortis incidentes excipit
<pavl. nol. carm. 24.72> Et in uado uitae locat.
<pavl. nol. carm. 24.73> Scapham sequacem quadriremis machinae
<pavl. nol. carm. 24.74> Ad hanc opem parauerat,
<pavl. nol. carm. 24.75> Vt quos ab illa plebe nauigantium
<pavl. nol. carm. 24.76> Seruare legisset deus,
<pavl. nol. carm. 24.77> Susciperet illa, quae ad dehiscentem mari
<pavl. nol. carm. 24.78> Classem adnatabat comminus.
<pavl. nol. carm. 24.79> Hanc ipse nauis rector et cum litore
<pavl. nol. carm. 24.80> In alta primo solueret,
<pavl. nol. carm. 24.81> Nouatianus ille, discissam fidem
<pavl. nol. carm. 24.82> In corde portans naufrago,
<pavl. nol. carm. 24.83> Homo mortis itaque et apta morti cogitans,
<pavl. nol. carm. 24.84> De more noluit suo,
<pavl. nol. carm. 24.85> Vt esset onerum portio. in nauem suam
<pavl. nol. carm. 24.86> Properat statim conscendere,
<pavl. nol. carm. 24.87> Et cum periclo stringeretur ultimo,
<pavl. nol. carm. 24.88> Molitus est expellere,
<pavl. nol. carm. 24.89> Vt fune rupto, quo cohaerebat rati,
<pavl. nol. carm. 24.90> Dimitteretur aequori.
<pavl. nol. carm. 24.91> Sed plurimorum uoce uictus obuia
<pavl. nol. carm. 24.92> Ab utroque mansit irritus,
<pavl. nol. carm. 24.93> Quia praeualebat omnium sententia
<pavl. nol. carm. 24.94> Auctore Christo fortior,
<pavl. nol. carm. 24.95> Vt mox salubri barca perfugio foret
<pavl. nol. carm. 24.96> Puppi superstes obrutae.
<pavl. nol. carm. 24.97> Inusitata naufragi facies erat,
<pavl. nol. carm. 24.98> Mors nauitis pax aequoris.
<pavl. nol. carm. 24.99> Foris silebat in freto tranquillitas,
<pavl. nol. carm. 24.100> In naue tempestas erat.
<pavl. nol. carm. 24.101> Non saxa classem, non procella fregerat;
<pavl. nol. carm. 24.102> Sed his uetustas fortior
<pavl. nol. carm. 24.103> Clauante ferro firma ligni robora
<pavl. nol. carm. 24.104> Aeuo terente soluerat.
<pavl. nol. carm. 24.105> Caelum serenis enitebat nubibus,
<pavl. nol. carm. 24.106> Astris renidebat mare.
<pavl. nol. carm. 24.107> Verum quid illis laeta uentorum simul
<pavl. nol. carm. 24.108> Pelagique praestabat quies,
<pavl. nol. carm. 24.109> Quos deserebat in profundo marmoris
<pavl. nol. carm. 24.110> Vectura dilapsae ratis?
<pavl. nol. carm. 24.111> Bibit unda nauem, nauis undam combibit,
<pavl. nol. carm. 24.112> Sorbentur et sorbent aquae.
<pavl. nol. carm. 24.113> Inebriati nauitae potu salis
<pavl. nol. carm. 24.114> Tristi necantur crapula.
<pavl. nol. carm. 24.115> Ridebat aliis mitis unda nauibus,
<pavl. nol. carm. 24.116> Vnique saeuibat rati.
<pavl. nol. carm. 24.117> Sed in periclo plurimorum cernere est
<pavl. nol. carm. 24.118> Caelestis actum examinis.
<pavl. nol. carm. 24.119> Commune cunctos una quos nauis uehit
<pavl. nol. carm. 24.120> Periculum mortis manet;
<pavl. nol. carm. 24.121> Et ecce uariis diuiduntur casibus,
<pavl. nol. carm. 24.122> Ad mortem et ad uitam dati.
<pavl. nol. carm. 24.123> Quod ne putetur forte permixte bonis
<pavl. nol. carm. 24.124> Simul tributum uel malis,
<pavl. nol. carm. 24.125> Constat perisse Christianum nemine
<pavl. nol. carm. 24.126> Et interisse perfidos.
<pavl. nol. carm. 24.127> Namque aut maligno corde Iudaeus perit
<pavl. nol. carm. 24.128> Reus aut superbi schismatis.
<pavl. nol. carm. 24.129> Quemcumque Christi recta signauit fides,
<pavl. nol. carm. 24.130> Hunc uita cognouit suum.
<pavl. nol. carm. 24.131> Tamen fuerunt Christianis additi
<pavl. nol. carm. 24.132> Necdum hoc sacrati nomine,
<pavl. nol. carm. 24.133> Quos de profundo iuncta seruauit fuga,
<pavl. nol. carm. 24.134> Quia Christianis haeserant.
<pavl. nol. carm. 24.135> Nam cum infideli plebe nauigantium
<pavl. nol. carm. 24.136> Nullus fidelis mersus est,
<pavl. nol. carm. 24.137> Vt clara magni ueritas mysterii.
<pavl. nol. carm. 24.138> Ostendit in paucis deus,
<pavl. nol. carm. 24.139> Quod fine mundi diuidendis gentibus
<pavl. nol. carm. 24.140> Discrimen in cunctis erit,
<pavl. nol. carm. 24.141> Cum praenotatos ora uexillo crucis
<pavl. nol. carm. 24.142> Transibit ultor angelus.
<pavl. nol. carm. 24.143> Sic naue in illa nemo morti traditus,
<pavl. nol. carm. 24.144> Qui ueritate praeditus.
<pavl. nol. carm. 24.145> Vixere iuncti Christianis impii
<pavl. nol. carm. 24.146> Vincente noctem lumine.
<pavl. nol. carm. 24.147> Nam Christianos adgregare mortuis
<pavl. nol. carm. 24.148> Mors cassa uirtutis fuit,
<pavl. nol. carm. 24.149> Quia fronte signum Christianis emicat,
<pavl. nol. carm. 24.150> Quo mors subacta conruit.
<pavl. nol. carm. 24.151> Nauarchus ipse, perditae princeps ratis,
<pavl. nol. carm. 24.152> Pereuntibus primus fuit.
<pavl. nol. carm. 24.153> Namque ante pelago quam periret naufragus,
<pavl. nol. carm. 24.154> Iam mente naufragauerat,
<pavl. nol. carm. 24.155> Bis mersus ille, quem carina fluctibus
<pavl. nol. carm. 24.156> Demersit, error inferis.
<pavl. nol. carm. 24.157> Potuisset ille se periclo abrumpere,
<pavl. nol. carm. 24.158> Sed debitum morti caput
<pavl. nol. carm. 24.159> Captiua dignis mens auari uinculis
<pavl. nol. carm. 24.160> Astrinxit in finem ligans.
<pavl. nol. carm. 24.161> Nam ne superstes nauis et mercis foret,
<pavl. nol. carm. 24.162> Necem saluti praetulit.
<pavl. nol. carm. 24.163> Martinianum iam supremo stamine
<pavl. nol. carm. 24.164> Mergentibus mixtum uiris
<pavl. nol. carm. 24.165> Tumultuantis excitat turbae sonus
<pavl. nol. carm. 24.166> Somnoque mortis excitat.
<pavl. nol. carm. 24.167> Qui tunc remoto fessus in prorae sinu et
<pavl. nol. carm. 24.168> Securus innocentia,
<pavl. nol. carm. 24.169> Ionas ut olim uentre nauis abditus,
<pavl. nol. carm. 24.170> Somnos anhelabat graues.
<pavl. nol. carm. 24.171> Sed excitatus luctuosis undique
<pavl. nol. carm. 24.172> Pereuntium clamoribus
<pavl. nol. carm. 24.173> Pedibusque turbae membra quassus omnia,
<pavl. nol. carm. 24.174> Duro cubili prosilit.
<pavl. nol. carm. 24.175> Plerisque mersis intus in nauis utero
<pavl. nol. carm. 24.176> Laterum per oras, qua solent,
<pavl. nol. carm. 24.177> Vt uela tollant siue contis subrigant
<pavl. nol. carm. 24.178> Nautae expediti currere,
<pavl. nol. carm. 24.179> Tabulis adhuc supernatabat extimis
<pavl. nol. carm. 24.180> Operta nauis gurgite;
<pavl. nol. carm. 24.181> Viam salutis hac uia rimantibus
<pavl. nol. carm. 24.182> Martinianus iungitur
<pavl. nol. carm. 24.183> Et agente Christo de globo mortis fugax
<pavl. nol. carm. 24.184> Comes fit euadentibus
<pavl. nol. carm. 24.185> Seseque saltu mittit in cumbam procul,
<pavl. nol. carm. 24.186> Quae plurimis portus fuit.
<pavl. nol. carm. 24.187> Et paene morti derelictus haeserat
<pavl. nol. carm. 24.188> Cum classe mergendus mari,
<pavl. nol. carm. 24.189> Nisi Christus illum ceu manu prensum sua
<pavl. nol. carm. 24.190> Rapuisset e mortis lacu.
<pavl. nol. carm. 24.191> Sicut recussis fugit olim uestibus
<pavl. nol. carm. 24.192> Ioseph furentem feminam.
<pavl. nol. carm. 24.193> Sic hic relictis omnibus nudus fuga
<pavl. nol. carm. 24.194> Euasit infidam ratem.
<pavl. nol. carm. 24.195> Et sicut olim iussa Ionan obuio
<pavl. nol. carm. 24.196> Excepit ore belua
<pavl. nol. carm. 24.197> Et hiulca late lubricum per guttura
<pavl. nol. carm. 24.198> Transmisit in uentrem suum,
<pavl. nol. carm. 24.199> Incolume corpus dente suspenso uorans
<pavl. nol. carm. 24.200> Et quem uorabat non edens:
<pavl. nol. carm. 24.201> Sic hunc ab alta naue in undas cernuum
<pavl. nol. carm. 24.202> Suscepit occurrens scapha
<pavl. nol. carm. 24.203> Tutoque uexit fida per noctem sinu,
<pavl. nol. carm. 24.204> Donec referret portui.
<pavl. nol. carm. 24.205> Sed mentione magni uatis edita,
<pavl. nol. carm. 24.206> In quo pii mysterii
<pavl. nol. carm. 24.207> Imago mortem triduani funeris
<pavl. nol. carm. 24.208> Reduci salute praetulit,
<pavl. nol. carm. 24.209> Paucis reflexo carminis uestigio
<pavl. nol. carm. 24.210> Recurrere ad Ionan libet.
<pavl. nol. carm. 24.211> Commenta domini mira; mersus aequore
<pavl. nol. carm. 24.212> Intactus undis fluctuat.
<pavl. nol. carm. 24.213> Viuit uoratus, quique glutiuit manet
<pavl. nol. carm. 24.214> Viuente ieiunus cibo,
<pavl. nol. carm. 24.215> Et praeda cum sit, esca non est beluae
<pavl. nol. carm. 24.216> Domoque uentris utitur.
<pavl. nol. carm. 24.217> O digna sancto claustra fugitiuo dei!
<pavl. nol. carm. 24.218> Capitur mari, quo fugerat,
<pavl. nol. carm. 24.219> Altumque uastae missus in uentrem ferae
<pavl. nol. carm. 24.220> Viuo tenetur carcere.
<pavl. nol. carm. 24.221> De naue iactus perit et undis nauigat,
<pavl. nol. carm. 24.222> Exul soli, hospes sali;
<pavl. nol. carm. 24.223> Spatiatur antro beluini corporis
<pavl. nol. carm. 24.224> Captiuus et liber reus.
<pavl. nol. carm. 24.225> Nam liber undis, intra mare et exter maris,
<pavl. nol. carm. 24.226> Natat in natante belua,
<pavl. nol. carm. 24.227> Claususque quamquam corpore exit ad deum
<pavl. nol. carm. 24.228> Volans propheta spiritu.
<pavl. nol. carm. 24.229> Corpus tenetur corpore, at mentis fugam
<pavl. nol. carm. 24.230> Terrena uincla non tenent.
<pavl. nol. carm. 24.231> Inclusus aluo carcerem rumpit prece
<pavl. nol. carm. 24.232> Auresque pertingit dei;
<pavl. nol. carm. 24.233> Orationi liber et uinctus fugae
<pavl. nol. carm. 24.234> Fide sua sese arguit.
<pavl. nol. carm. 24.235> Nam qui putarat per mare euadi deum
<pavl. nol. carm. 24.236> Et naue celari deo,
<pavl. nol. carm. 24.237> Nunc iste et intra beluam mersam mali
<pavl. nol. carm. 24.238> Adesse credat arbitrum.
<pavl. nol. carm. 24.239> Iam me referre flexilis uerbi pedem
<pavl. nol. carm. 24.240> Oportet ad Ionan meum,
<pavl. nol. carm. 24.241> Quem more coeti cumba suscepit capax
<pavl. nol. carm. 24.242> Vteroque conclusum suo
<pavl. nol. carm. 24.243> Vexit trementem frigore et formidine
<pavl. nol. carm. 24.244> Saluumque terrae reddidit.
<pavl. nol. carm. 24.245> Mirum renarrat se per illud temporis,
<pavl. nol. carm. 24.246> Cum puppe praeceps ardua
<pavl. nol. carm. 24.247> Saliens in illam decidisset nauculam
<pavl. nol. carm. 24.248> Eoque uenisset loci,
<pavl. nol. carm. 24.249> Quo cumba multam duxerat rimis aquam
<pavl. nol. carm. 24.250> Olente sentinae lacu,
<pavl. nol. carm. 24.251> Statim fouente frigidos artus deo
<pavl. nol. carm. 24.252> Quiete sopitum sacra
<pavl. nol. carm. 24.253> Nudumque et udum, fugere quae somnus solet,
<pavl. nol. carm. 24.254> Dormisse lecto mollius,
<pavl. nol. carm. 24.255> Spatioque toto, quo relatus litori est,
<pavl. nol. carm. 24.256> Somno fuisse deditum,
<pavl. nol. carm. 24.257> Nec aqua excitatum qua madebat nec gelu,
<pavl. nol. carm. 24.258> Quod nuditate traxerat;
<pavl. nol. carm. 24.259> Licet esset anni tempus autumnus tepens,
<pavl. nol. carm. 24.260> Sed naufragis hiems erat,
<pavl. nol. carm. 24.261> Quos perditorum dura damna tegminum
<pavl. nol. carm. 24.262> Gelidusque quassabat tremor.
<pavl. nol. carm. 24.263> Aliud stupendum, quo fidelem gratiam
<pavl. nol. carm. 24.264> Martiniani colligas,
<pavl. nol. carm. 24.265> Dilecte frater, accipe et lauda deum
<pavl. nol. carm. 24.266> Sanctumque fratrem amplectere:
<pavl. nol. carm. 24.267> Vt allabentem portui sensit ratem
<pavl. nol. carm. 24.268> Stridente harena litoris,
<pavl. nol. carm. 24.269> Abeunte somno fit sui tandem memor
<pavl. nol. carm. 24.270> Recipitque sese, expergitur
<pavl. nol. carm. 24.271> Et adiacentes pectori tangit suo
<pavl. nol. carm. 24.272> Epistolas apostoli.
<pavl. nol. carm. 24.273> Hunc in pauore codicem sed nesciens
<pavl. nol. carm. 24.274> Rebus relictis sumpserat,
<pavl. nol. carm. 24.275> Vel ille codex spiritu uiuens sacro
<pavl. nol. carm. 24.276> Non sentienti adhaeserat.
<pavl. nol. carm. 24.277> Metire, quaeso, quis nisi Christus suo
<pavl. nol. carm. 24.278> Dedit hunc ministro praesulem?
<pavl. nol. carm. 24.279> Testatur iste cogitatum nec sibi
<pavl. nol. carm. 24.280> Illo pericli tempore,
<pavl. nol. carm. 24.281> Vt implicatam sarcinis membranulam
<pavl. nol. carm. 24.282> Meminisset illinc tollere.
<pavl. nol. carm. 24.283> Quod si subisset in metu mentem suam,
<pavl. nol. carm. 24.284> Non et uacasset quaerere.
<pavl. nol. carm. 24.285> Sed in suarum litterarum corpore
<pavl. nol. carm. 24.286> Paulus magister adfuit
<pavl. nol. carm. 24.287> Amansque puro corde lectorem sui
<pavl. nol. carm. 24.288> De mortis abduxit manu;
<pavl. nol. carm. 24.289> Iterum eximendos e maris fundo uiros
<pavl. nol. carm. 24.290> Largitus est Paulo deus.
<pavl. nol. carm. 24.291> Quae quondam in ipso nauigante apostolo
<pavl. nol. carm. 24.292> Fuit potestas gratiae,
<pavl. nol. carm. 24.293> Haec nunc per eius suffragata litteras
<pavl. nol. carm. 24.294> Martiniano et ceteris,
<pavl. nol. carm. 24.295> Qui Christianis tunc cohaeserunt fuga,
<pavl. nol. carm. 24.296> Discrimen a discrimine
<pavl. nol. carm. 24.297> Tutum parauit, ut fideles impiis
<pavl. nol. carm. 24.298> Discriminarat naufragos.
<pavl. nol. carm. 24.299> Ergo ut biremis adplicata litori
<pavl. nol. carm. 24.300> Exposuit umentes uiros,
<pavl. nol. carm. 24.301> Vitam tenentes et requirentes simul,
<pavl. nol. carm. 24.302> Opem saluti flagitant,
<pavl. nol. carm. 24.303> Ne saeuiori fluctibus terrae dati
<pavl. nol. carm. 24.304> Algu perirent et fame.
<pavl. nol. carm. 24.305> Sed propter inde posita Gallorum solo
<pavl. nol. carm. 24.306> Massilia Graium filia,
<pavl. nol. carm. 24.307> Alumna sanctae ciuitas ecclesiae,
<pavl. nol. carm. 24.308> Pandebat humanos sinus.
<pavl. nol. carm. 24.309> Vrbem hanc petentes naufragi casum indicant,
<pavl. nol. carm. 24.310> Ali togique postulant.
<pavl. nol. carm. 24.311> Martinianum suscipit fraternitas
<pavl. nol. carm. 24.312> Tectoque apricat et cibo.
<pavl. nol. carm. 24.313> Sed copiosa caritate pauperes
<pavl. nol. carm. 24.314> Stipem pusillam commodant.
<pavl. nol. carm. 24.315> Exigua largus pensat affectus data,
<pavl. nol. carm. 24.316> Orando ditant hospitem
<pavl. nol. carm. 24.317> Et spiritali diuitem uiatico
<pavl. nol. carm. 24.318> Cum pace dimittunt sua.
<pavl. nol. carm. 24.319> Tamen iste caligis uilibus donatus est,
<pavl. nol. carm. 24.320> Ne nautico erraret pede,
<pavl. nol. carm. 24.321> Qui maluisset confoueri excalcius
<pavl. nol. carm. 24.322> Quam calciari frigidus.
<pavl. nol. carm. 24.323> Sed ire terra quamlibet passus mare
<pavl. nol. carm. 24.324> Nudi pudore respuit,
<pavl. nol. carm. 24.325> Reputans et illud, ne putaretur lucri
<pavl. nol. carm. 24.326> Amore nudum fingere,
<pavl. nol. carm. 24.327> Si ueste Teucer pannea peruaderet
<pavl. nol. carm. 24.328> Castella uicos oppida,
<pavl. nol. carm. 24.329> Quali uagari per mare et terras solent
<pavl. nol. carm. 24.330> Auara mendicabula,
<pavl. nol. carm. 24.331> Qui deierando monachos se uel naufragos
<pavl. nol. carm. 24.332> Nomen casumque uenditant.
<pavl. nol. carm. 24.333> Verum iste noster Christianus quamlibet
<pavl. nol. carm. 24.334> Et naufragus uere foret,
<pavl. nol. carm. 24.335> Similis putari praecauens fallentibus
<pavl. nol. carm. 24.336> Aliosque se falli negans,
<pavl. nol. carm. 24.337> Non uult uiator esse, ne nomen nouum
<pavl. nol. carm. 24.338> Acquirat impostor sibi,
<pavl. nol. carm. 24.339> Mauultque uitae ferre iactum nauigans
<pavl. nol. carm. 24.340> Quam frontis aestum inambulans.
<pavl. nol. carm. 24.341> Panno ergo sordens, calciamento nitens,
<pavl. nol. carm. 24.342> Fluitare rursus eligit
<pavl. nol. carm. 24.343> Repetitque portum et terreae tuto uiae
<pavl. nol. carm. 24.344> Praeuertit intutum maris,
<pavl. nol. carm. 24.345> Vt naue tectus usque uoti litora
<pavl. nol. carm. 24.346> Velut expeditus nauita
<pavl. nol. carm. 24.347> De nuditatis nauticae consortio
<pavl. nol. carm. 24.348> Nudi pudorem euaderet.
<pavl. nol. carm. 24.349> Fauens fideli rex deus constantiae
<pavl. nol. carm. 24.350> Prosequitur audacem fidem
<pavl. nol. carm. 24.351> Vicesque mutans dura succedentibus
<pavl. nol. carm. 24.352> Aduersa pensat prosperis
<pavl. nol. carm. 24.353> Solidoque nauem paginatam robore
<pavl. nol. carm. 24.354> Ad peruehendum praeparat;
<pavl. nol. carm. 24.355> Pacem procellis imperat, nubes fugat
<pavl. nol. carm. 24.356> Cursumque in aura dirigit,
<pavl. nol. carm. 24.357> Tali quiete temperans caelum et mare,
<pavl. nol. carm. 24.358> Ne pace cursus haereat,
<pavl. nol. carm. 24.359> Periculosa nec ratem flatu graui
<pavl. nol. carm. 24.360> Perurgeat uelocitas.
<pavl. nol. carm. 24.361> Sic iste Christo blandiente molliter
<pavl. nol. carm. 24.362> Emensus asperum mare
<pavl. nol. carm. 24.363> Longinquiorem portum ab urbe adlabitur,
<pavl. nol. carm. 24.364> Cui Centum Cellas nomen est,
<pavl. nol. carm. 24.365> Abinde nauis promouenda longius
<pavl. nol. carm. 24.366> Intraret ut portum phari.
<pavl. nol. carm. 24.367> Vix iste credens se potitum litore
<pavl. nol. carm. 24.368> Telluris optatae sibi,
<pavl. nol. carm. 24.369> Naui relicta laetus insultat solum
<pavl. nol. carm. 24.370> Romamque festinat pedes;
<pavl. nol. carm. 24.371> Illic amica tecta fratrum ciuium
<pavl. nol. carm. 24.372> Optatus hospes inuenit
<pavl. nol. carm. 24.373> Respirat animo, conquiescit corpore,
<pavl. nol. carm. 24.374> Dat accipitque gaudia,
<pavl. nol. carm. 24.375> Patriam fruentes inuicem reddunt sibi,
<pavl. nol. carm. 24.376> Deo fatentur gratias.
<pavl. nol. carm. 24.377> Martinianus maesta gaudens indicat,
<pavl. nol. carm. 24.378> Tolerata narrans fratribus.
<pavl. nol. carm. 24.379> Lacrimas in ipsis gratulationibus
<pavl. nol. carm. 24.380> Miscent profuso pectore.
<pavl. nol. carm. 24.381> Theridius aberat inde tunc mecum meus
<pavl. nol. carm. 24.382> Vir, munus a Christo mihi,
<pavl. nol. carm. 24.383> Vir pacis et uir legis et uir gratiae,
<pavl. nol. carm. 24.384> Requies uoluptas mens mea;
<pavl. nol. carm. 24.385> Huius cohospes mente Paulinus pia
<pavl. nol. carm. 24.386> In urbe seruabat domum.
<pavl. nol. carm. 24.387> Martinianum hic ueste nudat naufraga
<pavl. nol. carm. 24.388> Et ueste coperit sua
<pavl. nol. carm. 24.389> Donumque tunicae, qua sodalem ornauerat,
<pavl. nol. carm. 24.390> Geminat cucullae munere.
<pavl. nol. carm. 24.391> Largitor ipse tunc uicissim ut naufragus
<pavl. nol. carm. 24.392> In ueste mansit unica.
<pavl. nol. carm. 24.393> Post haec et ad nos pergere inceptat uiam,
<pavl. nol. carm. 24.394> Qua sternit aggerem silex,
<pavl. nol. carm. 24.395> Cui munitor Appius nomen dedit.
<pavl. nol. carm. 24.396> Terit terentem tramitem;
<pavl. nol. carm. 24.397> Qui ueste trita nauigator uenerat
<pavl. nol. carm. 24.398> Pedes uiator et terit.
<pavl. nol. carm. 24.399> Sed ne uel ista penitus immunis uia
<pavl. nol. carm. 24.400> Solitis uacaret casibus,
<pavl. nol. carm. 24.401> Impune pigram non tulit sententiam,
<pavl. nol. carm. 24.402> Qua tendere ingressum piget.
<pavl. nol. carm. 24.403> Ab urbe Capua, quae loco sedis meae
<pavl. nol. carm. 24.404> Bis dena distat milia,
<pavl. nol. carm. 24.405> Nanctus uacantem sarcina mulum, ut solent
<pavl. nol. carm. 24.406> Iumenta reuocari domum,
<pavl. nol. carm. 24.407> Paruo per iter breue aere conductum sedet;
<pavl. nol. carm. 24.408> Medioque mos spatio uiae
<pavl. nol. carm. 24.409> Muli pauore sessor excussus procul
<pavl. nol. carm. 24.410> Vectore subducto cadit.
<pavl. nol. carm. 24.411> In ora lapsus ora non laedit sua,
<pavl. nol. carm. 24.412> In saxa fusus et rubos,
<pavl. nol. carm. 24.413> Nec sente uultum nec lapide artus contudit,
<pavl. nol. carm. 24.414> Felicis exceptus manu;
<pavl. nol. carm. 24.415> Qui iam propinquantem aedibus fratrem suis
<pavl. nol. carm. 24.416> Non passus occursu mali
<pavl. nol. carm. 24.417> Suis periclum in finibus capessere
<pavl. nol. carm. 24.418> Hostem remouit inuidum,
<pavl. nol. carm. 24.419> Et hunc fidelis compotem uoti suis
<pavl. nol. carm. 24.420> Confessor induxit locis
<pavl. nol. carm. 24.421> Nostrisque iuxta sedibus gratum intulit
<pavl. nol. carm. 24.422> Felix patronus hospitem.
<pavl. nol. carm. 24.423> Patriam hic rogatus indicat, casus refert,
<pavl. nol. carm. 24.424> De te beata nuntiat.
<pavl. nol. carm. 24.425> Referensque paucos de tuis scriptis logos,
<pavl. nol. carm. 24.426> Quasi labra melle asperserit,
<pavl. nol. carm. 24.427> Sic de fauorum mihi tuorum guttulis
<pavl. nol. carm. 24.428> Dulcissimum gustum offerens,
<pavl. nol. carm. 24.429> Magis coegit quas auenti non dabat
<pavl. nol. carm. 24.430> Desiderari litteras;
<pavl. nol. carm. 24.431> Sed cum ipse causa litterarum uenerit,
<pavl. nol. carm. 24.432> Et litteras uidi tuas,
<pavl. nol. carm. 24.433> Non atramento calami sed mentis stilo
<pavl. nol. carm. 24.434> In fratre praescriptas bono.
<pavl. nol. carm. 24.435> Ignotus ante mox ut esse cognitus
<pavl. nol. carm. 24.436> Coepit, fit et carissimus.
<pavl. nol. carm. 24.437> Ab intus eius emicabat gratia
<pavl. nol. carm. 24.438> Sermone mentis nuntio.
<pavl. nol. carm. 24.439> Bonus, inquit, omnis de bono profert bona,
<pavl. nol. carm. 24.440> Et arborem fructu uides;
<pavl. nol. carm. 24.441> Sic iste uerbo suauis et castus fide
<pavl. nol. carm. 24.442> Et fronte honesta lucidus,
<pavl. nol. carm. 24.443> Dulci benignae caritatis flumine
<pavl. nol. carm. 24.444> In nostra fluxit uiscera.
<pavl. nol. carm. 24.445> Super haec amicum merito se iactans tuum,
<pavl. nol. carm. 24.446> Quo plus amaretur, dabat.
<pavl. nol. carm. 24.447> Nec enim ulla nocti et lumini concordia est,
<pavl. nol. carm. 24.448> Lupus nec agno congruit.
<pavl. nol. carm. 24.449> Hinc et propheta, sicut, inquit, alites
<pavl. nol. carm. 24.450> Pares in unum conuolant,
<pavl. nol. carm. 24.451> Sic semper apta qualitate moribus
<pavl. nol. carm. 24.452> Iustitia concurrit bonis.
<pavl. nol. carm. 24.453> Martinianum sic tibi longe parem
<pavl. nol. carm. 24.454> Germana mens contexuit,
<pavl. nol. carm. 24.455> Speculumque mentis et fidei instar tuae
<pavl. nol. carm. 24.456> Est talium dilectio.
<pavl. nol. carm. 24.457> Benedictus auctor fonsque sanctorum deus
<pavl. nol. carm. 24.458> Non stulta iam tantum neque
<pavl. nol. carm. 24.459> Infirma mundi defluentis eligit,
<pavl. nol. carm. 24.460> Vt alta mundi destruat;
<pavl. nol. carm. 24.461> Sed, ut ipse dixit, cuncta iam sursum trahens
<pavl. nol. carm. 24.462> Et alta mundi uindicat.
<pavl. nol. carm. 24.463> Quoniam ipse fecit et pusillum et maximum,
<pavl. nol. carm. 24.464> Vtrosque iungit gratia,
<pavl. nol. carm. 24.465> Et quos creator opere in uno condidit,
<pavl. nol. carm. 24.466> Hos recreat uno munere.
<pavl. nol. carm. 24.467> Communis omnes clausit infidelitas,
<pavl. nol. carm. 24.468> Mediatur ut cunctis fides,
<pavl. nol. carm. 24.469> Vt fiat omnis subditus mundus deo
<pavl. nol. carm. 24.470> Omnisque lingua et dignitas
<pavl. nol. carm. 24.471> Super omne Iesum nomen unum in gloria
<pavl. nol. carm. 24.472> Regnare fateatur patris.
<pavl. nol. carm. 24.473> Huic iam et potentes saeculi curuant genu
<pavl. nol. carm. 24.474> Deduntque ceruices deo,
<pavl. nol. carm. 24.475> Regemque Christum confitentur principes
<pavl. nol. carm. 24.476> Et sceptra submittunt cruci.
<pavl. nol. carm. 24.477> Coeunt in unum purpurae et panni gregem
<pavl. nol. carm. 24.478> Pastore concordes deo.
<pavl. nol. carm. 24.479> Commune regnum, sanguis unus omnibus,
<pavl. nol. carm. 24.480> Summis et imis, Christus est,
<pavl. nol. carm. 24.481> Qui te decorum gloriosis saeculi,
<pavl. nol. carm. 24.482> Honore litteris domo,
<pavl. nol. carm. 24.483> Ditauit humili corde, ut aeternam tibi
<pavl. nol. carm. 24.484> Conferret altitudinem
<pavl. nol. carm. 24.485> Et ut coheres diuitum caeli fores,
<pavl. nol. carm. 24.486> Istic amator pauperum.
<pavl. nol. carm. 24.487> Beatus es nunc mente pauper sed spei
<pavl. nol. carm. 24.488> Diues, qua gaudent pauperes,
<pavl. nol. carm. 24.489> Qui defrudati lubricis mundi bonis,
<pavl. nol. carm. 24.490> Caeli fruentur gaudiis.
<pavl. nol. carm. 24.491> Hos inter alto in Abrahae patris sinu
<pavl. nol. carm. 24.492> Secretum ab igne diuitum et
<pavl. nol. carm. 24.493> Refrigerantem roribus uitae locum
<pavl. nol. carm. 24.494> Deus uiuorum praeparat.
<pavl. nol. carm. 24.495> Insigne tantae iam spei certum tibi
<pavl. nol. carm. 24.496> Magno coruscat pignore,
<pavl. nol. carm. 24.497> Plantata domino in atriis Hierusales
<pavl. nol. carm. 24.498> Tui propage germinis.
<pavl. nol. carm. 24.499> Namque ut fideli te patri componeret,
<pavl. nol. carm. 24.500> A te poposcit filium,
<pavl. nol. carm. 24.501> In semine Isac semen adscribens tuum
<pavl. nol. carm. 24.502> Ipsumque ut Isac expetens.
<pavl. nol. carm. 24.503> Quem tu Abramiae caritatis aemulus
<pavl. nol. carm. 24.504> Viuam dedisti uictimam
<pavl. nol. carm. 24.505> Deoque tradens iam peremisti tibi,
<pavl. nol. carm. 24.506> Vt saluum haberes firmius.
<pavl. nol. carm. 24.507> Nunc iste uobis exter et uester manet,
<pavl. nol. carm. 24.508> Terrestris exsors saeculi.
<pavl. nol. carm. 24.509> De matris aluo promptus, antequam patrem
<pavl. nol. carm. 24.510> Matremque cognosset suam
<pavl. nol. carm. 24.511> Bonumue saperet aut malum discerneret,
<pavl. nol. carm. 24.512> Beatus elegit bonum.
<pavl. nol. carm. 24.513> Et nunc in aula paruulus ludit dei
<pavl. nol. carm. 24.514> Et ore lactanti canit:
<pavl. nol. carm. 24.515> De uentre matris et die prima mihi
<pavl. nol. carm. 24.516> Tu, Christe, protector meus.
<pavl. nol. carm. 24.517> Audistis et uos, quod beatis dicitur:
<pavl. nol. carm. 24.518> Potens erit semen tuum.
<pavl. nol. carm. 24.519> Habes et illud: uentris a fructu tui
<pavl. nol. carm. 24.520> In sedibus ponam meis.
<pavl. nol. carm. 24.521> Qui sermo Dauid quamlibet Christum sonet,
<pavl. nol. carm. 24.522> In Christo et illis concinit,
<pavl. nol. carm. 24.523> Qui Christiani corporis collegio
<pavl. nol. carm. 24.524> In sede ponentur dei.
<pavl. nol. carm. 24.525> Vobis et Annae sternitur consortium
<pavl. nol. carm. 24.526> Infantis exemplo sacri.
<pavl. nol. carm. 24.527> Samuel et iste creuit in templo dei,
<pavl. nol. carm. 24.528> Nunc agnus et pastor dehinc.
<pavl. nol. carm. 24.529> Contexat illi sedulae matris manus
<pavl. nol. carm. 24.530> Ephod statulae congruum,
<pavl. nol. carm. 24.531> Quem spiritalis in dei uerbo sacris
<pavl. nol. carm. 24.532> Doctrina texat liciis.
<pavl. nol. carm. 24.533> Sitque in superna ueste reginae aureis
<pavl. nol. carm. 24.534> Intextus ipse fimbriis,
<pavl. nol. carm. 24.535> Sanctumque Christo Nazarenus uerticem
<pavl. nol. carm. 24.536> Pastis adornet crinibus,
<pavl. nol. carm. 24.537> Animaeque pulchrum crine uirtutis caput
<pavl. nol. carm. 24.538> Armetur operosa fide.
<pavl. nol. carm. 24.539> Nec huius umquam desecans nouacula
<pavl. nol. carm. 24.540> Ascendat in damnum comae.
<pavl. nol. carm. 24.541> Et ut ille Samso ui capillorum potens,
<pavl. nol. carm. 24.542> Virtute crinitus sacra,
<pavl. nol. carm. 24.543> Sternat leonem strangulatum fortibus
<pavl. nol. carm. 24.544> Orationum brachiis
<pavl. nol. carm. 24.545> Dulcemque fructum nobilis uictoriae
<pavl. nol. carm. 24.546> Decerpat ore mortui.
<pavl. nol. carm. 24.547> Sed ab hoc triumpho caueat exemplo sibi
<pavl. nol. carm. 24.548> Aliena adire foedera.
<pavl. nol. carm. 24.549> Allophyla mulier est mihi lex carnea
<pavl. nol. carm. 24.550> Blandis dolosa retibus.
<pavl. nol. carm. 24.551> Si lege mentis ista sit lex fortior,
<pavl. nol. carm. 24.552> In iura peccati trahet;
<pavl. nol. carm. 24.553> Malesuada uerbis fraudis arte dulcibus
<pavl. nol. carm. 24.554> Animum uirilem effeminat;
<pavl. nol. carm. 24.555> Excaecat oculos mentis et radit caput,
<pavl. nol. carm. 24.556> Spolians et exarmans fidem.
<pavl. nol. carm. 24.557> Hac parte Samso nolo sit noster puer,
<pavl. nol. carm. 24.558> Ne misceatur copulae,
<pavl. nol. carm. 24.559> Quam consequatur protinus captiuitas
<pavl. nol. carm. 24.560> Infirmitas et caecitas,
<pavl. nol. carm. 24.561> Licet ille fortis postea receperit
<pavl. nol. carm. 24.562> Robur recretis crinibus
<pavl. nol. carm. 24.563> Manuque ductus de mola ad ludibrium
<pavl. nol. carm. 24.564> Hostilis exultantiae
<pavl. nol. carm. 24.565> In caecitate corporis mente intuens
<pavl. nol. carm. 24.566> Vocarit ultorem deum.
<pavl. nol. carm. 24.567> Et restituto mox capillis robore
<pavl. nol. carm. 24.568> Prostrauit hostilem domum;
<pavl. nol. carm. 24.569> Cuius columnas fortior saxis manus
<pavl. nol. carm. 24.570> Vt clausit amplexu graui,
<pavl. nol. carm. 24.571> Conlapsa fulcris tecta subductis humo
<pavl. nol. carm. 24.572> Cecidere in ipsum; sed tamen
<pavl. nol. carm. 24.573> Et morte in ipsa praepotens heros dei
<pavl. nol. carm. 24.574> Hostes ruinae miscuit
<pavl. nol. carm. 24.575> Et gloriosa morte pensauit sibi
<pavl. nol. carm. 24.576> Vitae subactae dedecus.
<pavl. nol. carm. 24.577> Qui seruus hoste gloriante uixerat,
<pavl. nol. carm. 24.578> Hoste obruto uictor cadit
<pavl. nol. carm. 24.579> Et plura moriens interemit milia,
<pavl. nol. carm. 24.580> Quam uiuus interfecerat.
<pavl. nol. carm. 24.581> Imitetur istam filius noster uolo
<pavl. nol. carm. 24.582> Sic morte mortem, ut permanens
<pavl. nol. carm. 24.583> In carne carnem uincat et uiuat deo,
<pavl. nol. carm. 24.584> Peccata carnis opprimens.
<pavl. nol. carm. 24.585> Sed nolo carnis gaudiis ut noxiae
<pavl. nol. carm. 24.586> Dolis subactus feminae
<pavl. nol. carm. 24.587> Addicat animum, postea fiat hostium,
<pavl. nol. carm. 24.588> Virtute nudus gratiae.
<pavl. nol. carm. 24.589> Samuel in ista parte sit, qua iugiter
<pavl. nol. carm. 24.590> Sanctus neque accisus comam
<pavl. nol. carm. 24.591> Per tota uitae tempora irrupto sacrum
<pavl. nol. carm. 24.592> Pertexat aeuum stamine
<pavl. nol. carm. 24.593> Et inchoatam seruitute infantiam
<pavl. nol. carm. 24.594> Vsque ad senectam pensitet.
<pavl. nol. carm. 24.595> Occidat Amalech et pie saeuus deo
<pavl. nol. carm. 24.596> Peccata carnis immolet,
<pavl. nol. carm. 24.597> Quibus peremptis interierit zabulus,
<pavl. nol. carm. 24.598> Inuisus aeternum deo.
<pavl. nol. carm. 24.599> Saul in hoc deficiat et regnet Dauid:
<pavl. nol. carm. 24.600> Pusillus altum destruat,
<pavl. nol. carm. 24.601> Vt non sit altus spiritu superbiae
<pavl. nol. carm. 24.602> Nec liuidus zeli malo,
<pavl. nol. carm. 24.603> Sed corde in humili celsa uirtutum gerens
<pavl. nol. carm. 24.604> Ascendat in regni thronum,
<pavl. nol. carm. 24.605> Et illa Samso gesta, quae priora sunt,
<pavl. nol. carm. 24.606> Sequatur, ut restes nouas
<pavl. nol. carm. 24.607> Ceu fila rumpat, nec fidem prodat suam,
<pavl. nol. carm. 24.608> Ne perdat ignauus comam.
<pavl. nol. carm. 24.609> Crinitus operum uiribus caelestium,
<pavl. nol. carm. 24.610> Praetenta rumpet uincula,
<pavl. nol. carm. 24.611> Palos refiget, mille prosternet uiros
<pavl. nol. carm. 24.612> Vna subactos dextera,
<pavl. nol. carm. 24.613> Quia nostra uirtus et caput Christus deus,
<pavl. nol. carm. 24.614> Qui dextera et uirtus dei est;
<pavl. nol. carm. 24.615> Eius potentes mille serpentem dolis
<pavl. nol. carm. 24.616> Nos adpetentem uincimus.
<pavl. nol. carm. 24.617> Sit fortis anima mortificans asinum suum,
<pavl. nol. carm. 24.618> Pigri iumentum corporis.
<pavl. nol. carm. 24.619> Decoctus umor sobriis laboribus
<pavl. nol. carm. 24.620> Pallore uultum liuidet,
<pavl. nol. carm. 24.621> Et tribulata carne uictrix castitas
<pavl. nol. carm. 24.622> Consumat ignes criminum.
<pavl. nol. carm. 24.623> Exterior etenim noster ut corrumpitur
<pavl. nol. carm. 24.624> Terente continentia,
<pavl. nol. carm. 24.625> Tunc innouatur qui intus est uicti potens
<pavl. nol. carm. 24.626> Infirmitate corporis.
<pavl. nol. carm. 24.627> Tunc mille a latere, dena a dextris milia
<pavl. nol. carm. 24.628> Arente maxilla cadent,
<pavl. nol. carm. 24.629> Si mala nostra salua fiat otio,
<pavl. nol. carm. 24.630> Quae est usu edendi mobilis,
<pavl. nol. carm. 24.631> Quia suculenti corporis licentia
<pavl. nol. carm. 24.632> Retunditur ieiuniis.
<pavl. nol. carm. 24.633> Et tunc triumphus fonsque nobis nascitur
<pavl. nol. carm. 24.634> In arefactis ossibus.
<pavl. nol. carm. 24.635> Maxilla telum proelianti quae dedit
<pavl. nol. carm. 24.636> Dat aestuanti poculum
<pavl. nol. carm. 24.637> Ieiuna suci carnis ossa mortuae
<pavl. nol. carm. 24.638> Sancto rigante spiritu.
<pavl. nol. carm. 24.639> Sed quae ante sanctis in figuram gesta sunt,
<pavl. nol. carm. 24.640> Nobis in actum scripta sunt,
<pavl. nol. carm. 24.641> Vt quod parentes gestitarunt corpore
<pavl. nol. carm. 24.642> Nos actitemus spiritu.
<pavl. nol. carm. 24.643> Fluxere uetera, cuncta facta sunt noua,
<pavl. nol. carm. 24.644> Vacuauit umbram ueritas.
<pavl. nol. carm. 24.645> Adest salutis iam dies, hiems abit
<pavl. nol. carm. 24.646> Et terra uernat floribus.
<pavl. nol. carm. 24.647> Audita iam uos turturis tempus canit
<pavl. nol. carm. 24.648> Incisionis adfore.
<pavl. nol. carm. 24.649> Epulemur ergo uetere fermento sine
<pavl. nol. carm. 24.650> In ueritatis azymis,
<pavl. nol. carm. 24.651> Quia Pascha nostrum Christus immolatus est
<pavl. nol. carm. 24.652> Intraque nos regnum dei est.
<pavl. nol. carm. 24.653> Quare uetustis absoluti legibus
<pavl. nol. carm. 24.654> Iam non in umbra degimus,
<pavl. nol. carm. 24.655> Quos nube legis et statutorum iugo
<pavl. nol. carm. 24.656> Quasi comarum sarcina
<pavl. nol. carm. 24.657> Christus leuauit ipse, filius dei,
<pavl. nol. carm. 24.658> Factus redemptis in caput.
<pavl. nol. carm. 24.659> Quo capite liberi super taetrum caput
<pavl. nol. carm. 24.660> Dracone uicto incedimus.
<pavl. nol. carm. 24.661> Illos decebat impedimentum comae
<pavl. nol. carm. 24.662> Vmbraculumque uerticis,
<pavl. nol. carm. 24.663> Quibus tegebat corda uelamen sacra
<pavl. nol. carm. 24.664> Obnubilans mysteria.
<pavl. nol. carm. 24.665> At nos remoto litterae uelamine
<pavl. nol. carm. 24.666> In luce corporis sui
<pavl. nol. carm. 24.667> Enubilatam ueritatem cernimus,
<pavl. nol. carm. 24.668> Faciem reuelati fide.
<pavl. nol. carm. 24.669> Puer ergo noster legis atque gratiae
<pavl. nol. carm. 24.670> Alumnus ex utroque sit
<pavl. nol. carm. 24.671> In spiritalem comparatus gloriam,
<pavl. nol. carm. 24.672> Vt uetera promat et noua.
<pavl. nol. carm. 24.673> Fortis pudicis actibus crines agat
<pavl. nol. carm. 24.674> Ferrumque damni nesciat,
<pavl. nol. carm. 24.675> Vt a machaera noxiorum dogmatum
<pavl. nol. carm. 24.676> Conseruet intactam fidem.
<pavl. nol. carm. 24.677> Sed rursus idem et euangelico desuper
<pavl. nol. carm. 24.678> Mentem retectus lumine,
<pavl. nol. carm. 24.679> Ponat capillos oneris et uelaminis
<pavl. nol. carm. 24.680> Seruus fidei et liber fide.
<pavl. nol. carm. 24.681> Hunc lacte primo per prophetarum
<pavl. nol. carm. 24.682> Lex paedagoga nutriat,
<pavl. nol. carm. 24.683> Hunc angelorum pane dulcis gratia
<pavl. nol. carm. 24.684> Et melle de petra cibet.
<pavl. nol. carm. 24.685> Inebrietur sobriante poculo
<pavl. nol. carm. 24.686> De fonte sancti spiritus.
<pavl. nol. carm. 24.687> Et ipse tu mos copulatus filiis
<pavl. nol. carm. 24.688> Vt palma florescas deo.
<pavl. nol. carm. 24.689> Et ecce coniux in iugo Christi tua
<pavl. nol. carm. 24.690> Vt uitis exundat bona,
<pavl. nol. carm. 24.691> Domi deoque costa fortis haec tibi
<pavl. nol. carm. 24.692> Lateribus in domus tuae,
<pavl. nol. carm. 24.693> Curas mariti sustinens, curans fidem,
<pavl. nol. carm. 24.694> Sancti corona coniugis,
<pavl. nol. carm. 24.695> In castitate liberos enutriens
<pavl. nol. carm. 24.696> Vitam nouellantes deo.
<pavl. nol. carm. 24.697> Hunc namque uestra uite fusum palmitem
<pavl. nol. carm. 24.698> Sic credo firmandum deo,
<pavl. nol. carm. 24.699> Radicis ipse ramus ut radix suae
<pavl. nol. carm. 24.700> Secum suam stirpem trahat.
<pavl. nol. carm. 24.701> Vt ille quondam prouidentia dei
<pavl. nol. carm. 24.702> Distractus in seruum puer
<pavl. nol. carm. 24.703> Ad arua frugum missus est, ut et patrem
<pavl. nol. carm. 24.704> Praeiret et fratres suos,
<pavl. nol. carm. 24.705> Qui mox per orbem consecutura fame
<pavl. nol. carm. 24.706> Patris altor et fratrum foret,
<pavl. nol. carm. 24.707> Sic iste forsitan in sacram panis domum
<pavl. nol. carm. 24.708> Vos antecessit filius,
<pavl. nol. carm. 24.709> Vt et parentes pascat et fratres suos
<pavl. nol. carm. 24.710> In istius mundi fame,
<pavl. nol. carm. 24.711> Vbi terra tribulos parere nobis largior
<pavl. nol. carm. 24.712> Eget bonorum frugibus.
<pavl. nol. carm. 24.713> Et hic spadoni uenditus dici potest,
<pavl. nol. carm. 24.714> Quia castitatis seruus est,
<pavl. nol. carm. 24.715> Et qui in Seueri ius manumque est traditus
<pavl. nol. carm. 24.716> Spadonis ob regnum dei,
<pavl. nol. carm. 24.717> Quo nutriente roboratus in fidem
<pavl. nol. carm. 24.718> Et castitatem masculam,
<pavl. nol. carm. 24.719> Irretientis saeculi pompam illice
<pavl. nol. carm. 24.720> Vt impudentem feminam
<pavl. nol. carm. 24.721> Casto superbus respuet fastidio
<pavl. nol. carm. 24.722> Nudaque uitabit fuga
<pavl. nol. carm. 24.723> Et anteuertet gaudiis letalibus
<pavl. nol. carm. 24.724> Poenas salutares pati.
<pavl. nol. carm. 24.725> Vt ille quondam, sic modo iste carcerem
<pavl. nol. carm. 24.726> Pro castitate perferat,
<pavl. nol. carm. 24.727> Vt a iuuenta singulariter sedens
<pavl. nol. carm. 24.728> Tacitaque seclusus domo
<pavl. nol. carm. 24.729> Amet quietae tecta solitudinis,
<pavl. nol. carm. 24.730> Spinis et aures sepiat.
<pavl. nol. carm. 24.731> Domibus ciborum praeferat luctus domum,
<pavl. nol. carm. 24.732> Vt gaudium fletu serat
<pavl. nol. carm. 24.733> Seseque duris sponte nectat legibus,
<pavl. nol. carm. 24.734> Culpae ut resoluat uinculis
<pavl. nol. carm. 24.735> Patientiaeque compedem imponat sibi,
<pavl. nol. carm. 24.736> Nec sede nec sensu uagus.
<pavl. nol. carm. 24.737> Et tunc ab humili celsa promerebitur,
<pavl. nol. carm. 24.738> Quia qui superbos deprimit
<pavl. nol. carm. 24.739> Humiles inaltat dansque paruis gratiam
<pavl. nol. carm. 24.740> Resistit adrogantibus.
<pavl. nol. carm. 24.741> Sic ille Ioseph ante paruus factus est,
<pavl. nol. carm. 24.742> Vt magnus esset, et nisi
<pavl. nol. carm. 24.743> Seruus fuisset, non fuisset in sui
<pavl. nol. carm. 24.744> Tellure seruitii potens.
<pavl. nol. carm. 24.745> Vbi sustinuerat seruitutem et carcerem,
<pavl. nol. carm. 24.746> Ibi regnum opesque nactus est,
<pavl. nol. carm. 24.747> Et sustinendo iniquitatis uincula
<pavl. nol. carm. 24.748> Iustitia cepit praemia.
<pavl. nol. carm. 24.749> Sit et hic probatus corporis custos sui,
<pavl. nol. carm. 24.750> Vt claustra teneat carceris.
<pavl. nol. carm. 24.751> Si uitia carnis strinxerit Christi metu,
<pavl. nol. carm. 24.752> Quasi uinculatis praeerit,
<pavl. nol. carm. 24.753> Aliisque mundi carcere inclusis adhuc
<pavl. nol. carm. 24.754> Et adligatis saeculo,
<pavl. nol. carm. 24.755> Vt liber ipse iamque commissus sibi
<pavl. nol. carm. 24.756> Magister et custos erit.
<pavl. nol. carm. 24.757> Namque ille iure qui suam seruauerit
<pavl. nol. carm. 24.758> Aliorum habet custodiam,
<pavl. nol. carm. 24.759> Non ut tenebris permanere carceris
<pavl. nol. carm. 24.760> Seu liberos uinctos uelit,
<pavl. nol. carm. 24.761> Sed ut receptos doceat exemplo suo
<pavl. nol. carm. 24.762> Mundi catenis exui.
<pavl. nol. carm. 24.763> Et facile propriis absolutus uinculis
<pavl. nol. carm. 24.764> Solui docebit crimine,
<pavl. nol. carm. 24.765> Bonusque mentis uir gubernator suae
<pavl. nol. carm. 24.766> Et eclesiae nauem reget.
<pavl. nol. carm. 24.767> Nam quomodo ille praesidebit proximis
<pavl. nol. carm. 24.768> Praeesse qui nescit sibi?
<pavl. nol. carm. 24.769> Sed sermo lapsus decucurrit longius,
<pavl. nol. carm. 24.770> Reuertar ad Ioseph meum.
<pavl. nol. carm. 24.771> Castus beatae flore uernet gratiae
<pavl. nol. carm. 24.772> Vt paradisi lilium
<pavl. nol. carm. 24.773> Et corde puro caelitis prudentiae
<pavl. nol. carm. 24.774> Potum pudicus hauriat;
<pavl. nol. carm. 24.775> Responsa dubiis exerat mortalibus
<pavl. nol. carm. 24.776> Arcanus interpres dei
<pavl. nol. carm. 24.777> Et emicante gloria famae bonae
<pavl. nol. carm. 24.778> Notescat in regis domo,
<pavl. nol. carm. 24.779> Placitusque regi spiritu prudentiae,
<pavl. nol. carm. 24.780> Sumatur in regni ducem.
<pavl. nol. carm. 24.781> Possessionis regiae princeps eat
<pavl. nol. carm. 24.782> Praefectus in magna domo,
<pavl. nol. carm. 24.783> Stolam sed iste byssinam et torquem aureum
<pavl. nol. carm. 24.784> Gerat, apta Christo insignia;
<pavl. nol. carm. 24.785> Textam supernae gratiae uestem induat,
<pavl. nol. carm. 24.786> Stolatus innocentia.
<pavl. nol. carm. 24.787> Contexta bysso uestis irruptam fidem
<pavl. nol. carm. 24.788> Signat ualenti stamine;
<pavl. nol. carm. 24.789> Nam fila byssi fortiora et sparteis
<pavl. nol. carm. 24.790> Feruntur esse funibus.
<pavl. nol. carm. 24.791> Pro torque collo caritatis aureae
<pavl. nol. carm. 24.792> Praedulce circumdet iugum,
<pavl. nol. carm. 24.793> Quod suaue Christo nec molestum pondero
<pavl. nol. carm. 24.794> Adstringit colla, non premit.
<pavl. nol. carm. 24.795> Haec inter idem dona sumat, regii
<pavl. nol. carm. 24.796> Insigne iuris, anulum,
<pavl. nol. carm. 24.797> Comptusque trino trinitatis munere
<pavl. nol. carm. 24.798> Curru uehatur regio.
<pavl. nol. carm. 24.799> Regalis etenim currus est Christi caro
<pavl. nol. carm. 24.800> Colpusque sanctum ecclesia,
<pavl. nol. carm. 24.801> Quo uehitur ipse milibus laetantium
<pavl. nol. carm. 24.802> Agitator Israel deus.
<pavl. nol. carm. 24.803> Imitare Christum; fac bonum, uita malum,
<pavl. nol. carm. 24.804> Caeli uitam in terris age.
<pavl. nol. carm. 24.805> Et ipse te rex ponet in currum suum
<pavl. nol. carm. 24.806> Regnique consortem dabit.
<pavl. nol. carm. 24.807> Et summa regni iura committet sui
<pavl. nol. carm. 24.808> Pandetque thesauros suos.
<pavl. nol. carm. 24.809> Sed ante digna largietur pignora,
<pavl. nol. carm. 24.810> Vt regiis insignibus
<pavl. nol. carm. 24.811> Ornatus altum regis ascendas thronum
<pavl. nol. carm. 24.812> Reseresque regales penus,
<pavl. nol. carm. 24.813> Sapientiae monile, gloriae stolam
<pavl. nol. carm. 24.814> Fideique gestans anulum.
<pavl. nol. carm. 24.815> Sed ut ille totam uir per Aegyptum potens
<pavl. nol. carm. 24.816> Fuit exter Aegypti solo,
<pavl. nol. carm. 24.817> Et iste mundi uiribus potentior
<pavl. nol. carm. 24.818> Sit fortis Aegyptum super,
<pavl. nol. carm. 24.819> Aegyptiorum sed peregrinus domo
<pavl. nol. carm. 24.820> Sic mixtus, ut non mixtus sit,
<pavl. nol. carm. 24.821> Distetque sanctum, sede communi licet,
<pavl. nol. carm. 24.822> De gente non sancta genus;
<pavl. nol. carm. 24.823> Nam nunc in isto tamquam in Aegypto situs
<pavl. nol. carm. 24.824> Sic demoretur saeculo,
<pavl. nol. carm. 24.825> Alienus ut sit saeculi negotiis
<pavl. nol. carm. 24.826> Caelestis urbis incola.
<pavl. nol. carm. 24.827> In carne uiuens uita carnis exulet
<pavl. nol. carm. 24.828> In lege mentis ambulans
<pavl. nol. carm. 24.829> Totamque regni crediti terram sibi
<pavl. nol. carm. 24.830> Peragret in libris sacris.
<pavl. nol. carm. 24.831> Et sicut ille uir dei Ioseph pius
<pavl. nol. carm. 24.832> Memphiticos fines obit
<pavl. nol. carm. 24.833> Et ampliatis horreis laetas opes
<pavl. nol. carm. 24.834> Fecunditatis congerens,
<pavl. nol. carm. 24.835> Exuberantum diues annorum bonis
<pavl. nol. carm. 24.836> Ieiuna pauit tempora:
<pavl. nol. carm. 24.837> Sic iste noster in sacratis litteris
<pavl. nol. carm. 24.838> Perambulet regnum dei.
<pavl. nol. carm. 24.839> Scriptura namque sancto flata spiritu
<pavl. nol. carm. 24.840> Regni perennis mater est,
<pavl. nol. carm. 24.841> Et iste cura spiritali prouidens
<pavl. nol. carm. 24.842> Struat ampla mentis horrea,
<pavl. nol. carm. 24.843> Vt dilatato larga uitae perpetis
<pavl. nol. carm. 24.844> Alimenta condat pectore;
<pavl. nol. carm. 24.845> Et cum uitali diuitem substantia
<pavl. nol. carm. 24.846> Perfecerit terram suam,
<pavl. nol. carm. 24.847> Tunc tu, ut fruaris filii potentia,
<pavl. nol. carm. 24.848> Tamquam Israel ibis senex
<pavl. nol. carm. 24.849> Et introibis laetus accito simul
<pavl. nol. carm. 24.850> Cognationis agmine.
<pavl. nol. carm. 24.851> Pascetque natus in domo regis tuam
<pavl. nol. carm. 24.852> Partis senectam panibus,
<pavl. nol. carm. 24.853> Vt pullus aquilae dicitur repascere
<pavl. nol. carm. 24.854> Cura parentes mutua,
<pavl. nol. carm. 24.855> Quos uis senectae rursus implumes facit
<pavl. nol. carm. 24.856> Nidoque pascendos refert,
<pavl. nol. carm. 24.857> Donec replumi uestiantur corpore
<pavl. nol. carm. 24.858> Pennisque florescant nouis.
<pavl. nol. carm. 24.859> Versi uicissim more naturae nouo
<pavl. nol. carm. 24.860> Sunt filiis pulli senes.
<pavl. nol. carm. 24.861> At cum ueterno defaecata fecerit
<pavl. nol. carm. 24.862> Nouos iuuenta praepetes,
<pavl. nol. carm. 24.863> Desueta pennarum remigia denuo
<pavl. nol. carm. 24.864> Natis magistris inchoant
<pavl. nol. carm. 24.865> Mixtique pullis conuolant altoribus
<pavl. nol. carm. 24.866> Leni per auras impetu;
<pavl. nol. carm. 24.867> Liquidum sereno tractibus lentis iter
<pavl. nol. carm. 24.868> Secare sublimi iuuat,
<pavl. nol. carm. 24.869> Placideque sudum uentilantes aerem,
<pavl. nol. carm. 24.870> Ala pares immobili
<pavl. nol. carm. 24.871> Dum se sequuntur et uicissim praeeunt,
<pavl. nol. carm. 24.872> Serto coronant circulo.
<pavl. nol. carm. 24.873> Vltroque regni caelitis mysteria
<pavl. nol. carm. 24.874> Mutae loquuntur alites:
<pavl. nol. carm. 24.875> Sacrum potentis explicant instar crucis
<pavl. nol. carm. 24.876> Suspensa pennis corpora;
<pavl. nol. carm. 24.877> Volatus autem circumactus ambitu
<pavl. nol. carm. 24.878> Spondet laboris praemium.
<pavl. nol. carm. 24.879> Sic iste pullus gratiarum filius,
<pavl. nol. carm. 24.880> Vestrae salutis praeuius,
<pavl. nol. carm. 24.881> Auium per alta commeantum nubila
<pavl. nol. carm. 24.882> Sit spiritalis aemulus,
<pavl. nol. carm. 24.883> Cornibus et alis arduae fultus crucis
<pavl. nol. carm. 24.884> Volet in coronam gloriae,
<pavl. nol. carm. 24.885> Qui fonte proprio est deriuatus, ut suam
<pavl. nol. carm. 24.886> Fons totus in uenam fluat;
<pavl. nol. carm. 24.887> Vestrumque proni riuulum sequamini,
<pavl. nol. carm. 24.888> Vt flumen e cunctis eat,
<pavl. nol. carm. 24.889> Benedicta prolis sanctae radix, ut bonae
<pavl. nol. carm. 24.890> Rami feraces arboris.
<pavl. nol. carm. 24.891> Deo dedistis nutriendum filium,
<pavl. nol. carm. 24.892> Et ille sic uobis alit,
<pavl. nol. carm. 24.893> Vti uicissim nutriat canos puer,
<pavl. nol. carm. 24.894> Senibus magister paruulus,
<pavl. nol. carm. 24.895> Pietatis admirabili mysterio
<pavl. nol. carm. 24.896> Factus parens parentibus.
<pavl. nol. carm. 24.897> Deinde cuncti, tota sanctorum cohors,
<pavl. nol. carm. 24.898> Ad corpus illud uerticis,
<pavl. nol. carm. 24.899> Quo sicut aquilae congregabuntur pii,
<pavl. nol. carm. 24.900> Et uos uolantes ibitis,
<pavl. nol. carm. 24.901> Quod non ualebunt, quos humo tolli uetant
<pavl. nol. carm. 24.902> Patrimoniorum pondera.
<pavl. nol. carm. 24.903> Cum prima signum suscitandis mortuis
<pavl. nol. carm. 24.904> Caelo tuba intonauerit,
<pavl. nol. carm. 24.905> Hi nunc obesi spiritu superbiae
<pavl. nol. carm. 24.906> Et opibus inflati cauis,
<pavl. nol. carm. 24.907> Humi manebunt compediti nec suis
<pavl. nol. carm. 24.908> Sese explicabunt uinculis,
<pavl. nol. carm. 24.909> Quibus infideles nunc ligantur, ut uolunt,
<pavl. nol. carm. 24.910> Tunc adtinendi, ne uolent,
<pavl. nol. carm. 24.911> Quia sarcinatos et graues rebus suis
<pavl. nol. carm. 24.912> Mundi caduci diuites
<pavl. nol. carm. 24.913> Portare tenera non ualebunt nubila
<pavl. nol. carm. 24.914> Ad regis occursum dei;
<pavl. nol. carm. 24.915> Sed haesitantes in luto faecis suae
<pavl. nol. carm. 24.916> Opumque pressos molibus
<pavl. nol. carm. 24.917> Meridiano incendio mundi repens
<pavl. nol. carm. 24.918> Ruina mortis opprimet.
<pavl. nol. carm. 24.919> Ne quaeso dominus talium uirgam deus
<pavl. nol. carm. 24.920> Admittat in sortem suam,
<pavl. nol. carm. 24.921> Neque nos in horum diuitum fructus sinat
<pavl. nol. carm. 24.922> Manus iniquas tendere.
<pavl. nol. carm. 24.923> Vos ergo, magna cura pectoris mei,
<pavl. nol. carm. 24.924> Paramini Christo leues
<pavl. nol. carm. 24.925> Iamque expediti sarcinis angentibus
<pavl. nol. carm. 24.926> Laxate uinculis pedes;
<pavl. nol. carm. 24.927> Vt copiosa luce uestiamini,
<pavl. nol. carm. 24.928> Estote nudi saeculo,
<pavl. nol. carm. 24.929> Veniens ut huius saeculi princeps nihil
<pavl. nol. carm. 24.930> Inueniat in uobis suum.
<pavl. nol. carm. 24.931> Et uos prementum mole rerum liberos
<pavl. nol. carm. 24.932> Et labe puros criminum
<pavl. nol. carm. 24.933> Facile adleuantes perferant tenui sinu
<pavl. nol. carm. 24.934> Nubes piorum baiulae,
<pavl. nol. carm. 24.935> Sponsique regis obuiam uectos deus
<pavl. nol. carm. 24.936> Fulgore perfundat suo,
<pavl. nol. carm. 24.937> Vt sempiternae clara uitae gloria
<pavl. nol. carm. 24.938> Mortale uestrum sorbeat,
<pavl. nol. carm. 24.939> Et ad supernam restituti imaginem,
<pavl. nol. carm. 24.940> Erile conformes decus,
<pavl. nol. carm. 24.941> Aeuum perenne perpetes ut angeli
<pavl. nol. carm. 24.942> Cum rege uiuatis deo.
<pavl. nol. carm. 25.1> Concordes animae casto sociantur amore,
<pavl. nol. carm. 25.2> Virgo puer Christi, uirgo puella dei.
<pavl. nol. carm. 25.3> Christe deus, pariles duc ad tua frena columbas
<pavl. nol. carm. 25.4> Et moderare leui subdita colla iugo.
<pavl. nol. carm. 25.5> Namque tuum leue, Christe, iugum est, quod prompta uoluntas
<pavl. nol. carm. 25.6> Suscipit et facili fert amor obsequio.
<pavl. nol. carm. 25.7> Inuitis grauis est castae pia sarcina legis,
<pavl. nol. carm. 25.8> Dulce piis onus est uincere carnis opus.
<pavl. nol. carm. 25.9> Absit ab his thalamis uani lasciuia uulgi,
<pavl. nol. carm. 25.10> Iuno Cupido Venus, nomina luxuriae.
<pavl. nol. carm. 25.11> Sancta sacerdotis uenerando pignora pacto
<pavl. nol. carm. 25.12> Iunguntur; coeant pax pudor et pietas.
<pavl. nol. carm. 25.13> Nam pietatis amor simul est et amoris honestas
<pavl. nol. carm. 25.14> Paxque deo concors copula coniugii.
<pavl. nol. carm. 25.15> Foederis huius opus proprio deus ore sacrauit
<pavl. nol. carm. 25.16> Diuinaque manu par hominum statuit.
<pavl. nol. carm. 25.17> Quoque indiuiduum magis assignaret amorem,
<pavl. nol. carm. 25.18> Ex una fecit carne manere duos.
<pavl. nol. carm. 25.19> Nam sopitus Adam costa priuatus adempta est
<pavl. nol. carm. 25.20> Moxque suo factam sumpsit ab osse parem,
<pavl. nol. carm. 25.21> Nec lateris damnum suppleta carne uicissim
<pavl. nol. carm. 25.22> Sensit et agnouit quod geminatus erat;
<pavl. nol. carm. 25.23> Seque alium ex sese sociali in corpore cernens
<pavl. nol. carm. 25.24> Ipse propheta sui mox fuit ore nouo.
<pavl. nol. carm. 25.25> Haec, inquit, caro carne mea est, os ab ossibus istud
<pavl. nol. carm. 25.26> Nosco meis, haec est costa mei lateris.
<pavl. nol. carm. 25.27> Nunc igitur, prisca quoniam sub imagine sanctum
<pavl. nol. carm. 25.28> Foedus Aaroneis pignoribus geritur,
<pavl. nol. carm. 25.29> Sobria tranquillis agitentur gaudia uotis,
<pavl. nol. carm. 25.30> Christus ubique pii uoce sonet populi.
<pavl. nol. carm. 25.31> Nulla per ornatas insultet turba plateas;
<pavl. nol. carm. 25.32> Nemo solum foliis, limina fronde tegat,
<pavl. nol. carm. 25.33> Nec sit Christicolam fanatica pompa per urbem:
<pavl. nol. carm. 25.34> Nolo profana pios polluat ambitio.
<pavl. nol. carm. 25.35> Nulla peregrinis fragret nidoribus aura;
<pavl. nol. carm. 25.36> Cuncta pudicitiae munditias oleant.
<pavl. nol. carm. 25.37> Vnguentum sanctis unum est, quod nomine Christi
<pavl. nol. carm. 25.38> Diffusum casto spirat odore deum.
<pavl. nol. carm. 25.39> Nulla superuacuis ornentur fercula donis;
<pavl. nol. carm. 25.40> Moribus ornatur, non opibus probitas.
<pavl. nol. carm. 25.41> Sancta sacerdotis nurus et matrona sacrati
<pavl. nol. carm. 25.42> Iam pueri dotem luminis accipiat.
<pavl. nol. carm. 25.43> Horreat illusas auro uel murice uestes;
<pavl. nol. carm. 25.44> Aurea uestis huic gratia pura dei est.
<pavl. nol. carm. 25.45> Respuat et uariis distincta monilia gemmis,
<pavl. nol. carm. 25.46> Nobilis ut domino gemma sit ipsa deo.
<pavl. nol. carm. 25.47> Ceruicem Christi domini iuga ferre dicatam
<pavl. nol. carm. 25.48> Non premat inuisae pondus auaritiae.
<pavl. nol. carm. 25.49> Interiore magis mundo placitura colatur
<pavl. nol. carm. 25.50> Compta salutiferis dotibus ingenium.
<pavl. nol. carm. 25.51> Non cupiat lapidum pretium neque uellera Serum
<pavl. nol. carm. 25.52> In cassum reditus dilapidare suos;
<pavl. nol. carm. 25.53> Ornetur castis animam uirtutibus, ut sit
<pavl. nol. carm. 25.54> Non damnosa suo, sed pretiosa uiro.
<pavl. nol. carm. 25.55> Namque ubi corporeae curatur gloria pompae,
<pavl. nol. carm. 25.56> Vilescit uitio depretiatus homo,
<pavl. nol. carm. 25.57> Et male mens praui caecata libidine uoti
<pavl. nol. carm. 25.58> Sordescit nitidis corporis exuuiis,
<pavl. nol. carm. 25.59> Nec sentit quam turpe decus gerat improbus, ut sit
<pavl. nol. carm. 25.60> Veste sua leuior qui sibi ueste placet.
<pavl. nol. carm. 25.61> Absit ut idolici uideatur filia templi,
<pavl. nol. carm. 25.62> Gentis apostolicae filia facta domo,
<pavl. nol. carm. 25.63> Non fucis male ficta cutem neque lumina nigro
<pavl. nol. carm. 25.64> Puluere nec flauo tincta colore comam.
<pavl. nol. carm. 25.65> Purum naturae decus aspernata superbo
<pavl. nol. carm. 25.66> Crimine diuinum in se sibi damnat opus.
<pavl. nol. carm. 25.67> Frustra haec se mulier iactauerit esse pudicam,
<pavl. nol. carm. 25.68> Quae se tam uariis ornat adulteriis.
<pavl. nol. carm. 25.69> Vos autem, iuuenes Christi, fugite omnia, quorum
<pavl. nol. carm. 25.70> In damno pretium est, usus in interitu.
<pavl. nol. carm. 25.71> Credite diuinis uerbis de cultibus istis
<pavl. nol. carm. 25.72> Poenalem cupidis surgere materiam;
<pavl. nol. carm. 25.73> Esaias rigida cingendas reste minatur,
<pavl. nol. carm. 25.74> Quae modo purpureis Serica mixta gerunt,
<pavl. nol. carm. 25.75> Quae tunicas ostro rutilas auroque crepantes
<pavl. nol. carm. 25.76> Fluxis talari fine trahunt sinibus;
<pavl. nol. carm. 25.77> Funibus accinctae saccos sine fine gerentes
<pavl. nol. carm. 25.78> Grandia pistrini carcere saxa molent.
<pavl. nol. carm. 25.79> Quaeque caput pastis cumulatum crinibus augent,
<pavl. nol. carm. 25.80> Turpe gerent nudo uertice caluitium.
<pavl. nol. carm. 25.81> Talibus ornari fuge dotibus, o noua sancti
<pavl. nol. carm. 25.82> Nupta uiri; uacuis sensibus ista placent.
<pavl. nol. carm. 25.83> Tu neque odoratis uaga uestibus atque capillis
<pavl. nol. carm. 25.84> Naribus agnosci, qua gradiare, uelis,
<pavl. nol. carm. 25.85> Aut implexarum strue tormentoque comarum
<pavl. nol. carm. 25.86> Turritum sedeas aedificata caput.
<pavl. nol. carm. 25.87> Ne multis splendore tuo male sollicitatis
<pavl. nol. carm. 25.88> Pestiferae nequam sis caput illecebrae.
<pavl. nol. carm. 25.89> Sed neque uel proprio per corporis incrementum
<pavl. nol. carm. 25.90> Tu cupias mentem foeda placere uiro.
<pavl. nol. carm. 25.91> Tu quoque, sancte puer libris deuote sacratis,
<pavl. nol. carm. 25.92> Corporei curam sperne decoris amans.
<pavl. nol. carm. 25.93> Compensauit enim Christus tibi largiter ornans
<pavl. nol. carm. 25.94> Perpetuis pulchram diuitiis animam,
<pavl. nol. carm. 25.95> Vosque simul castis ornauit dotibus ambos
<pavl. nol. carm. 25.96> Spe pietate fide pace pudicitia.
<pavl. nol. carm. 25.97> Sermo dei argentum est, et sanctus spiritus aurum,
<pavl. nol. carm. 25.98> Mentibus et gemmae clara bonorum operum.
<pavl. nol. carm. 25.99> Si tenuis cultus mentes offendit honestas
<pavl. nol. carm. 25.100> Et pretio ambiri corda superba iuuat,
<pavl. nol. carm. 25.101> Submoueant istum sanctorum exempla pudorem
<pavl. nol. carm. 25.102> Castaque primorum simplicitas hominum.
<pavl. nol. carm. 25.103> Aspicite antiquos paradisi in sede parentes,
<pavl. nol. carm. 25.104> Quorum totus erat mundus et unus ager.
<pavl. nol. carm. 25.105> Attamen his ouium pelles tegumenta fuerunt;
<pavl. nol. carm. 25.106> Nunc uti neto uellere texta pudet?
<pavl. nol. carm. 25.107> Pulchra Rebecca sacrum cum sponsa ueniret ad Isac,
<pavl. nol. carm. 25.108> Simpliciter uelo tecta pudoris erat.
<pavl. nol. carm. 25.109> Non legitur uariis uenisse ornata lapillis,
<pavl. nol. carm. 25.110> Sed superobducto praedita palliolo,
<pavl. nol. carm. 25.111> Quo pudibunda suum texit uelamine uultum,
<pavl. nol. carm. 25.112> Oblatam sponsi uirgo pauens faciem.
<pavl. nol. carm. 25.113> An magis Herodias saltatrix uirgo placebit,
<pavl. nol. carm. 25.114> Baptistae mortem nancta pedum pretio?
<pavl. nol. carm. 25.115> Impia maternae sic ulta libidinis iram,
<pavl. nol. carm. 25.116> Vt caput acciperet luxuriae pretium,
<pavl. nol. carm. 25.117> Illud nempe caput, de quo clamauerat index
<pavl. nol. carm. 25.118> Vox populis agnum propter adesse dei.
<pavl. nol. carm. 25.119> Vnde nefas tantum meruit nisi ab illice cultu
<pavl. nol. carm. 25.120> Impia saltatrix, filia digna patre?
<pavl. nol. carm. 25.121> Quem tamen hoc uicit scelere inuitumque coegit
<pavl. nol. carm. 25.122> In facinus placiti corporis illecebris.
<pavl. nol. carm. 25.123> Conuiuas etenim dignos dape regis iniqui
<pavl. nol. carm. 25.124> Duxit in assensum mobilis arte pedum.
<pavl. nol. carm. 25.125> Nam nisi fulua leues texisset bractea plantas,
<pavl. nol. carm. 25.126> Calcibus ut pictis luderet improbius,
<pavl. nol. carm. 25.127> Et fluidam crispo duxisset syrmate uestem,
<pavl. nol. carm. 25.128> Fronte micans gemmis, pone refusa comam:
<pavl. nol. carm. 25.129> Non ita corruptis spectantum mentibus intrans
<pavl. nol. carm. 25.130> Callida ad infandum praeualuisset opus.
<pavl. nol. carm. 25.131> Ipse quoque Herodes regali ueste superbus
<pavl. nol. carm. 25.132> Sacrilegis demens flatibus intumuit
<pavl. nol. carm. 25.133> Elatusque habitu diuinum oblitus honorem
<pavl. nol. carm. 25.134> Vulnere uermifluo foetidus interiit,
<pavl. nol. carm. 25.135> Digna luens meritis, ut sordidus ulcere obiret
<pavl. nol. carm. 25.136> Qui se crediderat uestis honore deum.
<pavl. nol. carm. 25.137> Sed, cedo ut insani deceant regalia flatus
<pavl. nol. carm. 25.138> Pectora, quae nobis cum Pharaone manus?
<pavl. nol. carm. 25.139> Dissidet a nostris caua mundi gloria regnis,
<pavl. nol. carm. 25.140> Nec coit aduersis lux pia cum tenebris.
<pavl. nol. carm. 25.141> Clericus uxorem Christo comente decoram
<pavl. nol. carm. 25.142> Diligat et pulchram lumine cordis amet
<pavl. nol. carm. 25.143> Auxilioque uiri diuino munere factam
<pavl. nol. carm. 25.144> Lector caelesti discat ab historia;
<pavl. nol. carm. 25.145> Inque uicem mulier, sancto sit ut aequa marito,
<pavl. nol. carm. 25.146> Mente humili Christum in coniuge suscipiat,
<pavl. nol. carm. 25.147> Crescat ut in sanctum texta compagine corpus,
<pavl. nol. carm. 25.148> Vt sit ei uertes uir, cui(==CU-I-) Christus apes.
<pavl. nol. carm. 25.149> Tali coniugio cessauit seruitus Euae,
<pavl. nol. carm. 25.150> Aequauitque pium libera Sara uirum.
<pavl. nol. carm. 25.151> Tali lege suis nubentibus astat Iesus(==IESUS)
<pavl. nol. carm. 25.152> Pronubus et uini nectare mutat aquam.
<pavl. nol. carm. 25.153> His Mariam sponsis domini decet adfore matrem,
<pavl. nol. carm. 25.154> Quae genuit salua uirginitate deum.
<pavl. nol. carm. 25.155> Namque deus placitum sacrata in uirgine templum
<pavl. nol. carm. 25.156> Ipse sibi arcano condidit impluuio,
<pavl. nol. carm. 25.157> Descendens tacito adlapsu, uelut imber ab alta
<pavl. nol. carm. 25.158> Nube super uellus rore silente cadit.
<pavl. nol. carm. 25.159> Nam nemo arcani fuit huius conscius umquam,
<pavl. nol. carm. 25.160> Quo deus assumpsit uirgine matre hominem.
<pavl. nol. carm. 25.161> O noua ad humanam domini commenta salutem!
<pavl. nol. carm. 25.162> Fit sine concubitu femina feta uterum.
<pavl. nol. carm. 25.163> Sponsa uiro tantum non est subiecta marito,
<pavl. nol. carm. 25.164> Et genitrix partu nec mulier coitu.
<pavl. nol. carm. 25.165> Foedere erat coniunx, sed corpore non erat uxor,
<pavl. nol. carm. 25.166> Intemerata uiro, mater erat puero.
<pavl. nol. carm. 25.167> Grande sacramentum, quo nubit eclesia Christo
<pavl. nol. carm. 25.168> Et simul est domini sponsa sororque sui.
<pavl. nol. carm. 25.169> Sponsa quasi coniunx, soror est, quia subdita non est.
<pavl. nol. carm. 25.170><>
<pavl. nol. carm. 25.171> Inde manet mater aeterni semine uerbi
<pavl. nol. carm. 25.172> Concipiens populos et pariter pariens.
<pavl. nol. carm. 25.173> Hinc soror et coniunx, quoniam sine corporis usu
<pavl. nol. carm. 25.174> Mente coit cui uir non homo sed deus est.
<pavl. nol. carm. 25.175> Hac genitrice senex aeque generatur ut infans;
<pavl. nol. carm. 25.176> Aetatem et sexum non habet haec suboles.
<pavl. nol. carm. 25.177> Haec etenim est benedicta dei generatio, quae non
<pavl. nol. carm. 25.178> Seminis humani sed generis superi est.
<pavl. nol. carm. 25.179> Inde magister ait, quia iam nec femina nec mas
<pavl. nol. carm. 25.180> In Christo, sed idem corpus et una fides.
<pavl. nol. carm. 25.181> Namque omnes unum corpus sumus, omnia Christo
<pavl. nol. carm. 25.182> Membra quibus Christus corporis in caput est.
<pavl. nol. carm. 25.183> Et quia iam Christum induti deponimus Adam,
<pavl. nol. carm. 25.184> Protinus in speciem tendimus angelicam.
<pavl. nol. carm. 25.185> Propterea hoc opus est cunctis baptismate natis,
<pavl. nol. carm. 25.186> Perfectum ut capiat sexus uterque uirum,
<pavl. nol. carm. 25.187> Et commune caput stet in omnibus omnia Christus,
<pavl. nol. carm. 25.188> Tradens in regnum rex sua membra patri.
<pavl. nol. carm. 25.189> Nubere uel nubi fragilis iam deserit aetas
<pavl. nol. carm. 25.190> Omnibus aeterno corpore compositis.
<pavl. nol. carm. 25.191> Ergo mei memores par inuiolabile semper
<pavl. nol. carm. 25.192> Viuite; sit uobis crux ueneranda iugum.
<pavl. nol. carm. 25.193> Illius ut matris nati, quae sponsa sororque est,
<pavl. nol. carm. 25.194> Sumite digna piis pectora nominibus,
<pavl. nol. carm. 25.195> Et uobis fratres sponso concurrite Christo,
<pavl. nol. carm. 25.196> Sitis ut aeterni corporis una caro.
<pavl. nol. carm. 25.197> Hic uos nectat amor, quo stringit eclesia Christum
<pavl. nol. carm. 25.198> Quoque uicissim illam Christus amore fouet.
<pavl. nol. carm. 25.199> Ipse pater uobis benedicat episcopus, ipse
<pavl. nol. carm. 25.200> Praecinat hymnisonis cantica sancta choris.
<pavl. nol. carm. 25.201> Duc, Memor alme, tuos domino ante altaria natos
<pavl. nol. carm. 25.202> Commendaque precans sanctificante manu.
<pavl. nol. carm. 25.203> Sed quis odor nares adlabitur aethere manans?
<pavl. nol. carm. 25.204> Vnde meos stringit lux inopina oculos?
<pavl. nol. carm. 25.205> Quis procul ille hominum placidis se passibus adfert,
<pavl. nol. carm. 25.206> Plurima quem Christi gratia prosequitur?
<pavl. nol. carm. 25.207> Quem benedicta cohors superis circumdat alumnis
<pavl. nol. carm. 25.208> Angelici referens agminis effigiem?
<pavl. nol. carm. 25.209> Nosco uirum, quem diuini comitantur odores
<pavl. nol. carm. 25.210> Et cui sidereum splendet in ore decus.
<pavl. nol. carm. 25.211> Hic uir hic est, domini numeroso munere Christi
<pavl. nol. carm. 25.212> Diues, uir superi luminis, Aemilius.
<pavl. nol. carm. 25.213> Surge, Memor, uenerare patrem, complectere fratrem,
<pavl. nol. carm. 25.214> Vno utrumque tibi nomen in Aemilio est.
<pavl. nol. carm. 25.215> Iunior et senior Memor est. mirabile magni
<pavl. nol. carm. 25.216> Munus opusque dei! qui minor, hic pater est
<pavl. nol. carm. 25.217> Posterius natus senior, quia sede sacerdos
<pavl. nol. carm. 25.218> Gestat apostolicam pectore canitiem.
<pavl. nol. carm. 25.219> Filius est fraterque Memor; laetatur adesse
<pavl. nol. carm. 25.220> Communem sibimet pignoribusque patrem.
<pavl. nol. carm. 25.221> Iustitia et pax se gemina uice complectuntur,
<pavl. nol. carm. 25.222> Cum Memor Aemilio iungitur unanimo.
<pavl. nol. carm. 25.223> Infula pontifices diuino iungit honore;
<pavl. nol. carm. 25.224> Humano pietas iungit amore pares.
<pavl. nol. carm. 25.225> Hinc Memor, officii non immemor, ordine recto
<pavl. nol. carm. 25.226> Tradit ad Aemilii pignora cara manus.
<pavl. nol. carm. 25.227> Ille iugans capita amborum sub pace iugali
<pavl. nol. carm. 25.228> Velat eos dextra, quos prece sanctificat.
<pavl. nol. carm. 25.229> Christe, sacerdotes exaudi, Christe, precantes
<pavl. nol. carm. 25.230> Et pia uota sacris annue supplicibus.
<pavl. nol. carm. 25.231> Imbue, Christe, nouos de sancto antistite nuptos
<pavl. nol. carm. 25.232> Perque manus castas corda pudica iuua,
<pavl. nol. carm. 25.233> Vt sit in ambobus concordia uirginitatis
<pavl. nol. carm. 25.234> Aut sint ambo sacris semina uirginibus.
<pavl. nol. carm. 25.235> Votorum prior hic gradus est, ut nescia carnis
<pavl. nol. carm. 25.236> Membra gerant; quod si corpore congruerint,
<pavl. nol. carm. 25.237> Casta sacerdotale genus uentura propago,
<pavl. nol. carm. 25.238> Et domus Aron(==A+RO+N) sit tota domus Memoris
<pavl. nol. carm. 25.239> Christorumque domus sit domus haec Memoris.
<pavl. nol. carm. 25.240> Esto et Paulini Therasiaeque memor,
<pavl. nol. carm. 25.241> Et memor aeternum Christus erit Memoris.
<pavl. nol. carm. 26.1> Ecce dies nobis anno reuoluta peracto
<pavl. nol. carm. 26.2> Illustrem reuehit Felicis nomine lucem.
<pavl. nol. carm. 26.3> Tempus erat laetis modo promere gaudia uerbis,
<pavl. nol. carm. 26.4> Anxia si laetas paterentur tempora uoces.
<pavl. nol. carm. 26.5> Sed tamen ista dies licet inter proelia nobis
<pavl. nol. carm. 26.6> Laetitiae pacisque dies erit; horrida longe
<pavl. nol. carm. 26.7> Bella fremant, nostris pax libera mentibus adsit.
<pavl. nol. carm. 26.8> Laetitiae dulcem non obliuiscitur usum
<pavl. nol. carm. 26.9> Mens assueta piis sua soluere pectora uotis
<pavl. nol. carm. 26.10> Et domino festis caste gaudere diebus.
<pavl. nol. carm. 26.11> Quare importunam quamuis sub tempore maesto
<pavl. nol. carm. 26.12> Pellite tristitiam; bona gaudia, dulcia uerba,
<pavl. nol. carm. 26.13> Omne pium laetumque die Felicis amemus,
<pavl. nol. carm. 26.14> Natali sine fine die, quia natus in ista est
<pavl. nol. carm. 26.15> Perpetuis Felix saeclis, qua corporis aeuum
<pavl. nol. carm. 26.16> Functus ad aeternam migrauit in aethera uitam.
<pavl. nol. carm. 26.17> Ergo metus abeant tristes redeantque refectis
<pavl. nol. carm. 26.18> Gaudia pectoribus; fugiant decet omnia sanctum
<pavl. nol. carm. 26.19> Maesta diem, tanti quem gloria confessoris
<pavl. nol. carm. 26.20> Insignem cunctis per tempora tota diebus
<pavl. nol. carm. 26.21> Elucere facit populisque frequentibus ornat.
<pavl. nol. carm. 26.22> Hunc ego, si Geticis agerem male subditus armis,
<pavl. nol. carm. 26.23> Inter et inmites celebrarem laetus Alanos,
<pavl. nol. carm. 26.24> Et si multiiugae premerent mea colla catenae,
<pavl. nol. carm. 26.25> Captiuis animum membris non iungeret hostis,
<pavl. nol. carm. 26.26> Pectore non uincto calcaret triste superba
<pavl. nol. carm. 26.27> Seruitium pietas. licet inter barbara uincla
<pavl. nol. carm. 26.28> Liber amor placitis caneret mea uota loquellis.
<pavl. nol. carm. 26.29> Nunc igitur quamuis uarias uaga fama per oras
<pavl. nol. carm. 26.30> Terrificis pauidas feriat rumoribus aures,
<pavl. nol. carm. 26.31> Nos tamen in domino stabilis fiducia Christo
<pavl. nol. carm. 26.32> Roboret et recto fixis pede mentibus armet,
<pavl. nol. carm. 26.33> Nec pauor ater in hanc obducat nubila lucem,
<pavl. nol. carm. 26.34> Quam deus aetherio Felicis honore serenat.
<pavl. nol. carm. 26.35> Legifer ut quondam Pharii tellure tyranni
<pavl. nol. carm. 26.36> Pascha sacrum Moyses prima sub lege dicauit
<pavl. nol. carm. 26.37> Sanctaque tunc Iudaea, domo licet impius illos
<pavl. nol. carm. 26.38> Maturare fugam ualida ui cogeret hostis,
<pavl. nol. carm. 26.39> Libertate tamen deuoti pectoris audax
<pavl. nol. carm. 26.40> Nec turbante metu iussum sollemne reliquit,
<pavl. nol. carm. 26.41> Sed trepidans fugiensque licet diuina peregit
<pavl. nol. carm. 26.42> Festa, salutifero laetis epulatus in agno
<pavl. nol. carm. 26.43> Coetibus et ficto Christi iam sanguine uictor,
<pavl. nol. carm. 26.44> Duxit ouans laetas uicto Pharaone choreas
<pavl. nol. carm. 26.45>(Inde fugae memores etiam nunc azyma sumunt
<pavl. nol. carm. 26.46> Iudaei solo retinentes nomine gentem,
<pavl. nol. carm. 26.47> Infermentatis pulsi quia panibus olim
<pavl. nol. carm. 26.48> Aegypto fecere fugam; paribus modo signis
<pavl. nol. carm. 26.49> Per patrios, sed iam per inania sabbata, ritus
<pavl. nol. carm. 26.50> Antiqui recolunt uestigia grata timoris;
<pavl. nol. carm. 26.51> Nam frustra ueterem uacua sub imagine legem
<pavl. nol. carm. 26.52> Exercent, uerum nobis quia pascha repleuit
<pavl. nol. carm. 26.53> Vnus pro cunctis patri datus hostia Christus,
<pavl. nol. carm. 26.54> Et quia corpus adest uitae, perit umbra figurae):
<pavl. nol. carm. 26.55> Sic igitur modo nos turbato in tempore laeti,
<pavl. nol. carm. 26.56> Mente pia festum dilecti martyris omnes
<pavl. nol. carm. 26.57> Collatis hilarae studiis pietatis agamus.
<pavl. nol. carm. 26.58> Forte magis pietas nobis dabit ista salutem,
<pavl. nol. carm. 26.59> Si nostras ideo libeat deponere curas,
<pavl. nol. carm. 26.60> Vt confessori laetantia corda feramus,
<pavl. nol. carm. 26.61> Cuius honore deus gaudet, quia martyr honorem
<pavl. nol. carm. 26.62> Contempsit proprium domini pro nomine Christi,
<pavl. nol. carm. 26.63> Vilior ipse sibi, ut Christo pretiosior esset.
<pavl. nol. carm. 26.64> Propterea tali placeat gaudere patrono
<pavl. nol. carm. 26.65> Natalemque diem sopiti pace beata
<pavl. nol. carm. 26.66> Martyris expositis laetantes ducere curis.
<pavl. nol. carm. 26.67> Hoc quoque deuotis aderit, si fortior extet
<pavl. nol. carm. 26.68> Nunc ad laetitiam affectus quam causa timoris
<pavl. nol. carm. 26.69> Ad consternandas obducto pectore mentes.
<pavl. nol. carm. 26.70> Credite non armis neque uiribus esse timendos
<pavl. nol. carm. 26.71> Allophylum populos, quos propter crimina nostra
<pavl. nol. carm. 26.72> Offensi mouet ira dei, ut formidine mortis
<pavl. nol. carm. 26.73> Excitet ad curam uitae torpentia corda
<pavl. nol. carm. 26.74> Ergo deum mitem saeuo timeamus in hoste,
<pavl. nol. carm. 26.75> Absit ut hoste metus, quem formidare meremur
<pavl. nol. carm. 26.76> Non metuendo deum; placida quem pace remissi
<pavl. nol. carm. 26.77> Neglegimus saltem ui compellente tremamus,
<pavl. nol. carm. 26.78> Placemus maerore humiles quem laeta ferentem
<pavl. nol. carm. 26.79> Spernimus ex ipsa mox prosperitate superbi.
<pavl. nol. carm. 26.80> Prisca retractemus sanctorum exempla parentum,
<pavl. nol. carm. 26.81> Qui merita immissis tolerantes uerbera bellis,
<pavl. nol. carm. 26.82> Non armis sibi nec muris capienda putabant
<pavl. nol. carm. 26.83> Praesidia. humanis opibus sperare salutem
<pavl. nol. carm. 26.84> Nulla salus. nec enim mortem mortalia pellent.
<pavl. nol. carm. 26.85> Ergo quibus curae tempus sit cura precandi
<pavl. nol. carm. 26.86> Caelestem dominum, quo maesta aut laeta parantur,
<pavl. nol. carm. 26.87> Qui solus praestare potest dicione superna,
<pavl. nol. carm. 26.88> Rursus ut exactis renouentur gaudia curis.
<pavl. nol. carm. 26.89> Hoc etenim regit et uariat deus arbiter usu
<pavl. nol. carm. 26.90> Res hominum, ut semper succedant nubila sudis
<pavl. nol. carm. 26.91> Atque iterum fugiant imbres redeunte sereno.
<pavl. nol. carm. 26.92> Quanta precum uirtus, quae sit medicina parenti
<pavl. nol. carm. 26.93> Flere deo, doceat luctu seruata Nineue
<pavl. nol. carm. 26.94> Et senis impensa Moysi prece uictus Amalec
<pavl. nol. carm. 26.95> Et maledictus Aman sanctae prece perditus Esther,
<pavl. nol. carm. 26.96> Qui bene poenarum uersa uice quae mala sanctis
<pavl. nol. carm. 26.97> Miscuerat solus bibit impius et cruce iusta,
<pavl. nol. carm. 26.98> Quam famulo domini praefixerat, ipse pependit.
<pavl. nol. carm. 26.99> Ergo fides innixa deo trepidantia firmet
<pavl. nol. carm. 26.100> Pectora et in maesto securum tempore tempus
<pavl. nol. carm. 26.101> Praesumat confisa deo, quia non metuendi
<pavl. nol. carm. 26.102> Causa timere deum, quem quisquis non timet unum
<pavl. nol. carm. 26.103> Omnia iure timet. fidant legionibus illi
<pavl. nol. carm. 26.104> Perfugioque parent reparatis moenia muris,
<pavl. nol. carm. 26.105> Nulla salutiferi quibus est fiducia Christi;
<pavl. nol. carm. 26.106> Nos crucis inuictae signum et confessio munit,
<pavl. nol. carm. 26.107> Armatique deo mentem non quaerimus arma
<pavl. nol. carm. 26.108> Corporis; et quamquam membris uideamur inermes,
<pavl. nol. carm. 26.109> Arma tamen gerimus, quibus et sub pace serena
<pavl. nol. carm. 26.110> Contra incorporeos animis decernimus hostes.
<pavl. nol. carm. 26.111> Nunc opus adiutore deo, solusque timendus,
<pavl. nol. carm. 26.112> Quo sine et arma cadunt, per quem firmantur et arma;
<pavl. nol. carm. 26.113> Ipse intra muros turris tibi, qui sine muris
<pavl. nol. carm. 26.114> Murus erit. recolamus abhinc signata sacratis
<pavl. nol. carm. 26.115> Gesta patrum libris, et perspice qui potiore
<pavl. nol. carm. 26.116> Praesidio fuerint, quos urbs circumdata magnis
<pavl. nol. carm. 26.117> Absque deo muris an quos sine moenibus urbis
<pavl. nol. carm. 26.118> Vallabat socio uirtus diuina fauore.
<pavl. nol. carm. 26.119> Illam dico urbem quam perdidit acer Iesus(==IESUS),
<pavl. nol. carm. 26.120> Mutatus proprium uirtutis nomine nomen,
<pavl. nol. carm. 26.121> Quam non militiae solito de more subegit,
<pavl. nol. carm. 26.122> Vt solitum est, longa dux obsidione laborans;
<pavl. nol. carm. 26.123> Verum ope diuina sacra per mysteria uibrans
<pavl. nol. carm. 26.124> Tela nec exercens tacitis exercitus armis
<pavl. nol. carm. 26.125> Lustrauit cessante manu septemque diebus
<pavl. nol. carm. 26.126> Septenos iterans sibi circa moenia gyros.
<pavl. nol. carm. 26.127> Obtinuit captos numeri uirtute potentis
<pavl. nol. carm. 26.128> Atque sacerdotum lituis clangore tremendo
<pavl. nol. carm. 26.129> Fulmineos superae tonitrus imitantibus irae.
<pavl. nol. carm. 26.130> Tunc qui diuitiis populus fidebat et urbe,
<pavl. nol. carm. 26.131> Interiit mixtis inter sua tecta sepulchris.
<pavl. nol. carm. 26.132> Sola Rahab meretrix, castam quae gessit iniqua
<pavl. nol. carm. 26.133> Gente fidem, non freta suis euadere muris,
<pavl. nol. carm. 26.134> Sed pietate dei meritum pietatis adepta est,
<pavl. nol. carm. 26.135> Qua famulis domini tuto fuit hospita tecto
<pavl. nol. carm. 26.136> Celatisque pie ciues illusit iniquos,
<pavl. nol. carm. 26.137> Fraude bona fallas, animo mentita fideli.
<pavl. nol. carm. 26.138> Hospitibus quia fida piis, infida profanis
<pavl. nol. carm. 26.139> Ciuibus extiterat, uitam patriamque domumque
<pavl. nol. carm. 26.140> Praelato contempta deo mos cuncta benigno
<pavl. nol. carm. 26.141> Repperit in domino; quae si posuisset in urbe
<pavl. nol. carm. 26.142> Praesidium, patriis cecidisset mixta ruinis
<pavl. nol. carm. 26.143> Indefensa deo; meretrix sed mystica Christum
<pavl. nol. carm. 26.144> Prouida pollutas empturum sanguine gentes,
<pavl. nol. carm. 26.145> Puniceo proprium signauit uellere tectum
<pavl. nol. carm. 26.146> Excepitque suam patria pereunte salutem,
<pavl. nol. carm. 26.147> Significans illos mundo labente tegendos,
<pavl. nol. carm. 26.148> Quos crucis inuictae signat cruor. hinc cape quantum
<pavl. nol. carm. 26.149> Ipse cruor ualeat, cuius saluabat imago.
<pavl. nol. carm. 26.150> Semper in omne bonum ualuit confidere Christo,
<pavl. nol. carm. 26.151> Credere cuncta deo uirtutum, ponere solum
<pavl. nol. carm. 26.152> Omnia summa deum; talis super omnia semper
<pavl. nol. carm. 26.153> Arma fides ualuit; tali puer ille pusillus
<pavl. nol. carm. 26.154> Robore grandis erat, qui spretis fortior armis
<pavl. nol. carm. 26.155> Perculit armatum silicis uirtute gigantem.
<pavl. nol. carm. 26.156> Arma fide semper, numquam cognouimus armis
<pavl. nol. carm. 26.157> Indiguisse fidem. rupit mare uirga fidelis,
<pavl. nol. carm. 26.158> Quod uacua arma fide cum principe mersit iniquo.
<pavl. nol. carm. 26.159> Femineas quoque personas uirtute uirili
<pavl. nol. carm. 26.160> Induit alma fides, mulier qua sancta peremit
<pavl. nol. carm. 26.161> Terribilem Sisaram transfixum tempora palo;
<pavl. nol. carm. 26.162> Terrentem magnos late populos Holofernem
<pavl. nol. carm. 26.163> Arte pudicitiae deceptum callida Iudith
<pavl. nol. carm. 26.164> Risit, in impuro quae non polluta cubili
<pavl. nol. carm. 26.165> Barbara truncato uictrix duce castra fugauit.
<pavl. nol. carm. 26.166> Nuda fides armata deo est; uirtute fidei
<pavl. nol. carm. 26.167> Fortior Ezechias paucis quam milibus ille
<pavl. nol. carm. 26.168> Sennacherib, cuius Babylon et opima Nineue
<pavl. nol. carm. 26.169> Regnum erat. Assyrias uires et Medica regna
<pavl. nol. carm. 26.170> Mouerat et magnis legionibus omnia circum
<pavl. nol. carm. 26.171> Regna terens sacram domini tendebat ad urbem
<pavl. nol. carm. 26.172> Atque unam tota bellorum mole petebat.
<pavl. nol. carm. 26.173> Dum parat hoc bellis retinentibus impia uota
<pavl. nol. carm. 26.174> Impediente deo, praemisit scripta superbis
<pavl. nol. carm. 26.175> Dura minis, quae sumpta dolens altaria coram
<pavl. nol. carm. 26.176> Intulit Ezechias domino, lacrimisque profusis
<pavl. nol. carm. 26.177> Dum recitat fera uerba lauans prostratus et orans
<pavl. nol. carm. 26.178> Atrata cum plebe, deum permouit, et una
<pavl. nol. carm. 26.179> Tam grauis exitii uictor prece perculit absens
<pavl. nol. carm. 26.180> Assyrios pugnante deo, compendia tanta
<pavl. nol. carm. 26.181> Promeritus, ne nosset eum quem uinceret hostem.
<pavl. nol. carm. 26.182> Nam post Ezechiae querulos trans sidera fletus
<pavl. nol. carm. 26.183> Et de corde humili missas super astra querellas
<pavl. nol. carm. 26.184> Voce pia impulsis summi patris auribus, altae
<pavl. nol. carm. 26.185> Vt patuere fores caeli, delabitur ales
<pavl. nol. carm. 26.186> Angelus halantem qua labitur aera ducens,
<pavl. nol. carm. 26.187> Armatus uerbi gladio ferit impia castra
<pavl. nol. carm. 26.188> Et sopitorum taciturna strage triumphans
<pavl. nol. carm. 26.189> Centum octoginta dedit uno milia leto,
<pavl. nol. carm. 26.190> Et nox una fuit tam magni conscia belli.
<pavl. nol. carm. 26.191> Mane minax rex surgit adhuc, et mox miser armis
<pavl. nol. carm. 26.192> Milite deleto uacuis fugit agmine raro,
<pavl. nol. carm. 26.193> Ezechiam fugiens alio procul orbe diremptum,
<pavl. nol. carm. 26.194> Cui modo praesenti fuerat sua uincla minatus.
<pavl. nol. carm. 26.195> Tunc uelut Ezechiae fuit interuentor Esaias,
<pavl. nol. carm. 26.196> Ad dominum nobis isto sit tempore Felix.
<pavl. nol. carm. 26.197> Iactemus nostras et transfundamus in istum
<pavl. nol. carm. 26.198> Curas atque metus. leuis illi sarcina nostrum
<pavl. nol. carm. 26.199> Pondus erit, quia quod paruis onus hoc leue magnis.
<pavl. nol. carm. 26.200> Sic deus ipse hominum gessit peccata nec hausit,
<pavl. nol. carm. 26.201> Et mortem passus non pertulit in cruce culpam.
<pavl. nol. carm. 26.202> Perdidit ille meam repararet ut in cruce uitam;
<pavl. nol. carm. 26.203> Ille reus factus, ne sim reus; inter iniquos
<pavl. nol. carm. 26.204> Condemnatus obit, nos ut discernat iniquis.
<pavl. nol. carm. 26.205> Morte pia dominus mihi mortuus, ut sibi uiuam
<pavl. nol. carm. 26.206> Et merear semper uiuentis uiuere uitam.
<pavl. nol. carm. 26.207> Sic potiora eius uenerando in corpore membra
<pavl. nol. carm. 26.208> Martyres, e quibus est insigni robore Felix
<pavl. nol. carm. 26.209> Inter diuini capitis sacra lumina fulgens,
<pavl. nol. carm. 26.210> Iure deo ualidi, quia Christo proxima passi.
<pavl. nol. carm. 26.211> Concurramus ad hunc spe conspirante patronum;
<pavl. nol. carm. 26.212> Suscipiet nostras placida pietate querellas,
<pavl. nol. carm. 26.213> Et dum natalem ipsius celebramus ouantes,
<pavl. nol. carm. 26.214> Ille preces nostras meritis pius adseret altis
<pavl. nol. carm. 26.215> Inque uicem flebit nobis, quia mente dicata
<pavl. nol. carm. 26.216> Nos laetamur ei. non est cura haec noua sanctis
<pavl. nol. carm. 26.217> Exorare deum pro peccatoribus aegris
<pavl. nol. carm. 26.218> Vique boni meriti meritum superare sinistrum.
<pavl. nol. carm. 26.219> Si legimus Moysen populo peccante precatum
<pavl. nol. carm. 26.220> Extinxisse graues aeterni uindicis iras,
<pavl. nol. carm. 26.221> Et cum Pentapolim perfunderet igneus imber,
<pavl. nol. carm. 26.222> Exiguam Segor Sodomis discernit iniquis
<pavl. nol. carm. 26.223> Lot fugiens castaque potens prece liberat urbem
<pavl. nol. carm. 26.224> Electamque domo sumit, quia sede pudica
<pavl. nol. carm. 26.225> Integer incestae permanserat incola terrae,
<pavl. nol. carm. 26.226> Permixtus Sodomae tectis sed moribus exter.
<pavl. nol. carm. 26.227> Quid loquar Eliae precibus clusum atque reclusum
<pavl. nol. carm. 26.228> Caelum et sanctiloquo sublimis in ore prophetae
<pavl. nol. carm. 26.229> Terrarum mansisse famem, rediisse salutem?
<pavl. nol. carm. 26.230> Vt quondam hos habuit uetus aetas, sic modo nostra
<pavl. nol. carm. 26.231> Felicem sortita salus petat omne quod audet
<pavl. nol. carm. 26.232> Quodque cupit tali speret confisa patrono.
<pavl. nol. carm. 26.233> Sancte deo dilecte, dei tu dextera, Felix,
<pavl. nol. carm. 26.234> Esto, precor, nobis tu munitissima turris.
<pavl. nol. carm. 26.235> Nam deus Abraham deus est tuus et deus Isac
<pavl. nol. carm. 26.236> Et deus Israel tuus est deus; ille Rubentis
<pavl. nol. carm. 26.237> Diuisor pelagi et dulcator fontis amari,
<pavl. nol. carm. 26.238> Ille dator mannae caelo, dator ortygis austro
<pavl. nol. carm. 26.239> Et sitientis humi percussa rupe rigator,
<pavl. nol. carm. 26.240> Ipse tuus deus est, qui per deserta sequentem
<pavl. nol. carm. 26.241> Praecessit populum et praetentam nocte dieque
<pavl. nol. carm. 26.242> Temporis alterna mutauit lege columnam
<pavl. nol. carm. 26.243> Quique quater denos inter deserta per annos,
<pavl. nol. carm. 26.244> Angelico plebem de caelis pane cibauit
<pavl. nol. carm. 26.245> Et rupta in fluuios sitientem cote refecit.
<pavl. nol. carm. 26.246> Posce, precor, placidum nostris accedere Christum
<pavl. nol. carm. 26.247> Partibus; ipse tuus deus est, quo fortis Iesus(==IESUS)
<pavl. nol. carm. 26.248> Stare suis iussit solem lunamque triumphis,
<pavl. nol. carm. 26.249> Et tibi cum dominus Romani prospera regni
<pavl. nol. carm. 26.250> Adnuerit, famulis elementis praecipe, Felix,
<pavl. nol. carm. 26.251> Ad nostrum seruire bonum; procedat et astris
<pavl. nol. carm. 26.252> Stantibus aucta dies; stet sol tibi lunaque concors
<pavl. nol. carm. 26.253> Haereat obfixo suspendens sidera cursu,
<pavl. nol. carm. 26.254> Dum Romana suum capiat uictoria finem.
<pavl. nol. carm. 26.255> Sicut in Assyria Daniel Babylone leones
<pavl. nol. carm. 26.256> Effusa domuit uictor prece, sic tibi, Felix,
<pavl. nol. carm. 26.257> Effera barbaries Christo frangente dometur
<pavl. nol. carm. 26.258> Et tua captiui iaceant uestigia circum.
<pavl. nol. carm. 26.259> Sic aliquando ferae circum iacuere prophetam
<pavl. nol. carm. 26.260> Orantisque pedes linguis mulsere benignis,
<pavl. nol. carm. 26.261> Naturam mutante deo, ut damnaret acerba
<pavl. nol. carm. 26.262> Mente feros homines humana pace ferarum.
<pavl. nol. carm. 26.263> Sic et crudelem confudit flamma tyrannum
<pavl. nol. carm. 26.264> Sanctis spectantem pueris seruire caminos
<pavl. nol. carm. 26.265> Atque suos cantare reos, ardere ministros.
<pavl. nol. carm. 26.266> Quonam se miseri poterunt defendere reges,
<pavl. nol. carm. 26.267> Qui tam degeneres humanae mentis in illos
<pavl. nol. carm. 26.268> Saeuierint, quibus et feritas et flamma pepercit?
<pavl. nol. carm. 26.269> Sed uelut aeternos pueris recinentibus hymnos
<pavl. nol. carm. 26.270> Roscidus accensos discussit spiritus ignes,
<pavl. nol. carm. 26.271> Sic nobis placido Felicis gratia flatu
<pavl. nol. carm. 26.272> Aspirante deo bellorum temperet ignes
<pavl. nol. carm. 26.273> Ortaque Romuleis reprimens incendia terris
<pavl. nol. carm. 26.274> Sollicitos placida iam pace refrigeret aestus
<pavl. nol. carm. 26.275> Fessaque restinctis absoluat pectora curis.
<pavl. nol. carm. 26.276> Sed cur insipiens, tamquam tibi sim rudis hospes
<pavl. nol. carm. 26.277> Oblitusque tui, ueterum te posco parentum
<pavl. nol. carm. 26.278> Exemplis, ut opem tribuas in rebus egenis,
<pavl. nol. carm. 26.279> Quam tibi dante deo facies tu cedere nobis?
<pavl. nol. carm. 26.280> Sat mihi sunt, Felix, uirtutum exempla tuarum,
<pavl. nol. carm. 26.281> Nec tibi pauperior Christus caelestia fundit
<pavl. nol. carm. 26.282> Munera quam patribus, quorum generosa propago es.
<pavl. nol. carm. 26.283> Nam patriarcharum, Felix, et filius aeque
<pavl. nol. carm. 26.284> Stirpis apostolicae es, tanti non degener heres
<pavl. nol. carm. 26.285> Seminis; ut sanctae legis simul atque fidei
<pavl. nol. carm. 26.286> Confessor patriis uirtutibus aemula sanctus
<pavl. nol. carm. 26.287> Signa geris, nec, si species operum tibi dispar,
<pavl. nol. carm. 26.288> Non similis uirtus; diuersa est gratia uobis,
<pavl. nol. carm. 26.289> Gloria par, quoniam sanctis fons omnibus unus
<pavl. nol. carm. 26.290> Et regnum commune dei; non una prophetis
<pavl. nol. carm. 26.291> Martyribusque sacris opera, ut diuersa fuerunt
<pavl. nol. carm. 26.292> Tempora, nec coeunt signis distantia causis
<pavl. nol. carm. 26.293> Gesta; dei per dona sibi caelestia distant
<pavl. nol. carm. 26.294> Aequales meritis. si non eadem omnia Felix
<pavl. nol. carm. 26.295> Quae Daniel gessit uel pertulit et lacus istum
<pavl. nol. carm. 26.296> Non habuit nec terribiles cinxere leones:
<pavl. nol. carm. 26.297> Nec Daniel eadem pro nomine passus erili est,
<pavl. nol. carm. 26.298> Verbera uincla metus et noctem carceris atri,
<pavl. nol. carm. 26.299> Quae Felix horrenda tulit. qui rostra ferarum
<pavl. nol. carm. 26.300> Clausit adoranti faciens mansueta prophetae,
<pavl. nol. carm. 26.301> Qui fecit gelidos pueris orantibus ignes
<pavl. nol. carm. 26.302> Vmidaque in mediis dedit indumenta caminis,
<pavl. nol. carm. 26.303> Ipse dedit celso Felicem iure potentem
<pavl. nol. carm. 26.304> Pestiferis Satanae legionibus imperitare,
<pavl. nol. carm. 26.305> In quibus iste feras omnes compescit et ignes.
<pavl. nol. carm. 26.306> Nam quae non serpens, quae non hac belua turba est?
<pavl. nol. carm. 26.307> Denique de multis unum loquar, ut sit ab uno
<pavl. nol. carm. 26.308> Discere daemoniis sensus constare ferinos.
<pavl. nol. carm. 26.309> Quidam homo, non longum tempus, tam prodigiali
<pavl. nol. carm. 26.310> Daemone distentus fuit, ut iam non modo notos
<pavl. nol. carm. 26.311> Ille cibos hominum, uel si congesta daretur
<pavl. nol. carm. 26.312> Multa mensa dape, in facili consumeret haustu,
<pavl. nol. carm. 26.313> Verum et gallinas habitantum limine raptas,
<pavl. nol. carm. 26.314> Mox ut sustulerat, rabido discerperet ore
<pavl. nol. carm. 26.315> Et pluma incoctas non suffocante uoraret.
<pavl. nol. carm. 26.316> Quin et funeream saniem sitiebat et ossa
<pavl. nol. carm. 26.317> Lambebat, pecudum proiecta cadauera mandens,
<pavl. nol. carm. 26.318> Obscenus conuiua canum. hic modo daemone tanto
<pavl. nol. carm. 26.319> Sobrius ecce procul conductum exercet agellum
<pavl. nol. carm. 26.320> Et curante deo sancta Felicis in aula
<pavl. nol. carm. 26.321> Redditus ipse sibi claro satis indice monstrat
<pavl. nol. carm. 26.322> Felicem meritis et Christi nomine fortem
<pavl. nol. carm. 26.323> Immanes domitare feras et uincere flammas.
<pavl. nol. carm. 26.324> Dicite qui testes operum Felicis adestis,
<pavl. nol. carm. 26.325> Nonne feras ignesque domat, cum daemonas urget,
<pavl. nol. carm. 26.326> Qui uitiis animas et morbis corpora frangunt,
<pavl. nol. carm. 26.327> Qui desideriis hominem flammantibus urunt
<pavl. nol. carm. 26.328> Peccatisque uorant? istos cruciansque fugansque
<pavl. nol. carm. 26.329> Nonne feras ignesque domat? fremit igneus ultor
<pavl. nol. carm. 26.330> Agminis igniferi Felix flammamque nocentem
<pavl. nol. carm. 26.331> Opprimit igne dei; tenebrarum uincitur ignis
<pavl. nol. carm. 26.332> Luminis igne pio; daemon fugit, et deus intrat;
<pavl. nol. carm. 26.333> Et fit homo bene uersa domus, felicior aula,
<pavl. nol. carm. 26.334> Possessore deo taetrum infitiata colonum.
<pavl. nol. carm. 26.335> Candidus et medicans ignis deus; hoc meus igne
<pavl. nol. carm. 26.336> Feruet, ut incensum restinguat daemona, Felix
<pavl. nol. carm. 26.337> Laxatumque hominem flagrante refrigeret hoste.
<pavl. nol. carm. 26.338> Mira manus et uirga potens et celsa potestas
<pavl. nol. carm. 26.339> Intra unum mixtis inimico foedere corpus
<pavl. nol. carm. 26.340> Spiritibus Felix interuenit inter operta
<pavl. nol. carm. 26.341> Pectoris et tenues dirimit subtilior auras,
<pavl. nol. carm. 26.342> Daemone discernens animam, quo libera pulso
<pavl. nol. carm. 26.343> Mens hominem recipit. par hoc operi est opus illi,
<pavl. nol. carm. 26.344> Quo merram tristem sacri dulcedine ligni
<pavl. nol. carm. 26.345> In populi potus crucis immutauit imago.
<pavl. nol. carm. 26.346> Sic Felix pietate potens, quia nobilis altae
<pavl. nol. carm. 26.347> Confessor crucis est, ipsum quasi tristia merrae
<pavl. nol. carm. 26.348> Pocla hominem mutat. qui nunc inflatus acerbo
<pavl. nol. carm. 26.349> Daemone uipereum per spumea labra saporem,
<pavl. nol. carm. 26.350> Concussu laterum et singultu gutturis ampli
<pavl. nol. carm. 26.351> Saepius assiliens flatus ructabat amaros,
<pavl. nol. carm. 26.352> Iam totus uel solus homo in sua iura reuersus
<pavl. nol. carm. 26.353> Dulce sapit, sanum spirat placidumque profatur.
<pavl. nol. carm. 26.354> Ergo et Felicem uirtutis dextera cingit.
<pavl. nol. carm. 26.355> Inde potens uarias tenebrosi principis artes
<pavl. nol. carm. 26.356> Deuorat ut magicos Moseia uirga dracones.
<pavl. nol. carm. 26.357> Cernimus ecce pares domini caelestis adesse
<pavl. nol. carm. 26.358> Ad meritum Felicis opes, operum quoque formas
<pavl. nol. carm. 26.359> Congruere et quaecumque patres in corpore sancti
<pavl. nol. carm. 26.360> Ediderint documenta dei sine corpore uiuum
<pavl. nol. carm. 26.361> In Christo Felicem agere insignique potentem
<pavl. nol. carm. 26.362> Mente animam, positi dum corporis ossa quiescunt,
<pavl. nol. carm. 26.363> Ante diem reditus claris praetendere signis,
<pavl. nol. carm. 26.364> Qualem pro meritis sit gestatura coronam,
<pavl. nol. carm. 26.365> Cum steterit toto rediuiuus corpore Felix.
<pavl. nol. carm. 26.366> Omnes quisque suo radiabunt lumine sancti
<pavl. nol. carm. 26.367> Dissimili fulgore pares nec iudice Christo
<pavl. nol. carm. 26.368> Alter in alterius meriti dispendia crescent;
<pavl. nol. carm. 26.369> Christus erit cunctis regnum lux uita corona.
<pavl. nol. carm. 26.370> Cernite distinctos actu sed honore iugatos
<pavl. nol. carm. 26.371> Testamentorum ueterisque nouique magistros,
<pavl. nol. carm. 26.372> In quibus una dedit geminas sapientia leges.
<pavl. nol. carm. 26.373> Atque ita uirtutes uarias par gloria pensat.
<pavl. nol. carm. 26.374> Non Petrus irrupit uirga mare, sed neque Moyses(==MO.YSES)
<pavl. nol. carm. 26.375> Aequoris incessit liquido; tamen unus utrique
<pavl. nol. carm. 26.376> Fulget honos, unus quoniam fuit auctor utrique
<pavl. nol. carm. 26.377> Scindere aquas uirga, pedibus calcare fluenta,
<pavl. nol. carm. 26.378> Qui deus est ueterum in sanctis, deus ipse nouorum;
<pavl. nol. carm. 26.379> Quo data lex domino est, ex ipso gratia uenit;
<pavl. nol. carm. 26.380> Ille deus Danielis et ille trium puerorum
<pavl. nol. carm. 26.381> Felicis deus ipse deus nec se minor ipse est
<pavl. nol. carm. 26.382> In sancto Felice deus, per quem bona dona
<pavl. nol. carm. 26.383> Et medicas exercet opes terraque marique.
<pavl. nol. carm. 26.384> Omni namque die testes sumus undique crebris
<pavl. nol. carm. 26.385> Coetibus aut sanos gratantia reddere uota
<pavl. nol. carm. 26.386> Aut aegros uarias petere ac sentire medellas.
<pavl. nol. carm. 26.387> Cernimus et multos peregrino a litore uectos
<pavl. nol. carm. 26.388> Ante sacram sancti prostratos martyris aulam,
<pavl. nol. carm. 26.389> Dum referunt grates, tolerata referre pericla,
<pavl. nol. carm. 26.390> Testantes ualidis collisa naue procellis
<pavl. nol. carm. 26.391> Se raptos miserante deo Felicis et ipsa
<pavl. nol. carm. 26.392> Educente manu maris emersisse profundo
<pavl. nol. carm. 26.393> Et desperatam placidos cepisse salutem,
<pavl. nol. carm. 26.394> Felicis meritis et aquas et cedere flammas.
<pavl. nol. carm. 26.395> Praeterita ut taceam meriti documenta potentis,
<pavl. nol. carm. 26.396> Nouimus experti, pauor e terrore recenti
<pavl. nol. carm. 26.397> Vibrat adhuc memores animos, recolentibus illa
<pavl. nol. carm. 26.398> Quae tulimus paene absumptis incendia tectis;
<pavl. nol. carm. 26.399> Quamlibet extinctae recalent uestigia flammae
<pavl. nol. carm. 26.400> Mentibus et magni cumulant Felicis amorem,
<pavl. nol. carm. 26.401> Quem prope corporeo praesentem uidimus actu
<pavl. nol. carm. 26.402> Obiectare manus flammis et nostra tueri
<pavl. nol. carm. 26.403> Limina iuncta suis, quae tamquam territa sancti
<pavl. nol. carm. 26.404> Obstantis facie prope tangens flamma pauebat
<pavl. nol. carm. 26.405> Pulsaque de nostri rapiendo culmine tecti,
<pavl. nol. carm. 26.406> Comminus in tuguri uicina strage perarsit.
<pavl. nol. carm. 26.407> Mira loquar, stetit immotus sine flatibus aether
<pavl. nol. carm. 26.408> Nec nemorum foliis ullum dedit aura tremorem,
<pavl. nol. carm. 26.409> Ne posset rapidus procedere longius ignis
<pavl. nol. carm. 26.410> Per contexta uolans sociarum tigna domorum,
<pavl. nol. carm. 26.411> Sed uentis deserta cadentibus ire negaret
<pavl. nol. carm. 26.412> Flamma et consumpto moreretur languida pastu.
<pavl. nol. carm. 26.413> Consimili modo nos, Felix, ope solue periclis,
<pavl. nol. carm. 26.414> Nec domibus nostris propient mala, pulsaque per te
<pavl. nol. carm. 26.415> Horrida sanguineo longe sonet ira flagello.
<pavl. nol. carm. 26.416> Illam etiam uirtutem arcendis indue bellis,
<pavl. nol. carm. 26.417> Qua male labentem uicinis montibus amnem,
<pavl. nol. carm. 26.418> Qui subitis aucto pluuiis torrente redundans,
<pavl. nol. carm. 26.419> Sic tua praecipitans in limina saepe ruebat,
<pavl. nol. carm. 26.420> Vt tectis coniuncta tuis habitacula uastis
<pavl. nol. carm. 26.421> Quassaret uiolentus aquis, ita flumine uerso
<pavl. nol. carm. 26.422> Fecisti mutare uias, ut nunc nouus illum
<pavl. nol. carm. 26.423> Alueus insolita ducat regione furentem
<pavl. nol. carm. 26.424> Nostraque longinquo uitantem tecta meatu:
<pavl. nol. carm. 26.425> Sic modo bellisono uenientes flumine pugnas
<pavl. nol. carm. 26.426> De nostris auerte locis. manus impia sacris
<pavl. nol. carm. 26.427> Finibus absistat, quibus est tua gratia uallum,
<pavl. nol. carm. 26.428> Atque tuam timeant hostes quasi daemones aulam,
<pavl. nol. carm. 26.429> Nec cruor haec uiolet quae flamma uel unda refugit.
<pavl. nol. carm. 27.1> Nascere, quae tardo semper mihi redderis ortu 
<pavl. nol. carm. 27.2> Mox et in occasum properans fugis, aegra redire, 
<pavl. nol. carm. 27.3> Ales abire, dies. nam te per longa morantem 
<pavl. nol. carm. 27.4> Tempora, dum tardi nitens rota uertitur anni, 
<pavl. nol. carm. 27.5> Sustineo intentis affecto pectore uotis. 
<pavl. nol. carm. 27.6> Quam cuperem totis mihi te lucere diebus, 
<pavl. nol. carm. 27.7> Vel si quando uenis, ita compensare moras, ut 
<pavl. nol. carm. 27.8> Aestiuis posses spatiis producere lucem 
<pavl. nol. carm. 27.9> Aut illum pensare diem, qui sistere iussis 
<pavl. nol. carm. 27.10> Sideribus longo lassauit lumine mundum, 
<pavl. nol. carm. 27.11> Humanos duplicans dilata nocte labores. 
<pavl. nol. carm. 27.12> Nunc te, cara dies, rapido nimis aere nobis 
<pavl. nol. carm. 27.13> Temporis hiberni lex subtrahit et breuiatas 
<pavl. nol. carm. 27.14> Cogit hiems horas cita lumine, pigra tenebris. 
<pavl. nol. carm. 27.15> Sed bene quod tibi sol, Felix, cui gratia perpes, 
<pavl. nol. carm. 27.16> Illustrante micat Christo propriumque coruscat 
<pavl. nol. carm. 27.17> Natali iubar ipse suo neque conditur umquam 
<pavl. nol. carm. 27.18> Casibus occiduis aeterni splendor honoris. 
<pavl. nol. carm. 27.19> I, fugitiua dies, elabere, non reuocabo, 
<pavl. nol. carm. 27.20> Nec te iam querar esse breuem, quia te sine Felix 
<pavl. nol. carm. 27.21> Semper inextincto praesens mihi lumine fulget. 
<pavl. nol. carm. 27.22> Si natalis abest, plus est quod iugiter ipse 
<pavl. nol. carm. 27.23> Lux huius natalis adest. nec enim ille die fit 
<pavl. nol. carm. 27.24> Sanctus, cuius honor celebrandi causa diei est. 
<pavl. nol. carm. 27.25> Quod si natalem reliquis praestare diebus 
<pavl. nol. carm. 27.26> Turba facit, solito quae densius ad sacra currit 
<pavl. nol. carm. 27.27> Limina, conferta prope semper plebe uidemus 
<pavl. nol. carm. 27.28> Natalem Felicis agi. nam quae, rogo, uotis 
<pavl. nol. carm. 27.29> Cassa dies oritur uel magnis rara cateruis? 
<pavl. nol. carm. 27.30> Sed tamen hanc speciale decus retinere fatebor 
<pavl. nol. carm. 27.31> Iure diem, expleto quondam qua contigit aeuo 
<pavl. nol. carm. 27.32> Ponere terrenos habitus et ad alta uocari 
<pavl. nol. carm. 27.33> Sidera Felicem retinendum sede beata. 
<pavl. nol. carm. 27.34> Firmat enim ratio ista fidem, quae tempora certis 
<pavl. nol. carm. 27.35> Distinguit titulis sacrosque per annua signat 
<pavl. nol. carm. 27.36> Festa dies, quibus ad domini miracula quondam 
<pavl. nol. carm. 27.37> Antiqui tremuere patres, horrenda sinistris 
<pavl. nol. carm. 27.38> Et semper celebranda piis, quia commoda sanctis, 
<pavl. nol. carm. 27.39> Dura fuere malis. testis Memphitica tellus 
<pavl. nol. carm. 27.40> Et mare tunc factum sanctis humus, aequor iniquis, 
<pavl. nol. carm. 27.41> Ceteraque his paria Aegypto multasque per oras 
<pavl. nol. carm. 27.42> Gesta deo memori nobis recoluntur amore. 
<pavl. nol. carm. 27.43> Sic aeque diuina feruntur munera Christi: 
<pavl. nol. carm. 27.44> Vt ueneranda dies cunctis, qua uirgine natus 
<pavl. nol. carm. 27.45> Pro cunctis hominem sumpsit deus, utque deinde(==DE_INDE), 
<pavl. nol. carm. 27.46> Qua puerum stella duce mystica dona ferentes 
<pavl. nol. carm. 27.47> Suppliciter uidere magi, seu qua magis illum 
<pavl. nol. carm. 27.48> Iordanis trepidans lauit tinguente Iohanne 
<pavl. nol. carm. 27.49> Sacrantem cunctas recreandis gentibus undas, 
<pavl. nol. carm. 27.50> Siue dies eadem magis illo sit sacra signo, 
<pavl. nol. carm. 27.51> Quo primum deus egit opus, cum flumine uerso 
<pavl. nol. carm. 27.52> Permutauit aquas praedulcis nectare uini. 
<pavl. nol. carm. 27.53> Quid paschale epulum? nam certe iugiter omni 
<pavl. nol. carm. 27.54> Pascha die cunctis ecclesia praedicat oris, 
<pavl. nol. carm. 27.55> Contestans domini mortem cruce, de cruce uitam 
<pavl. nol. carm. 27.56> Cunctorum; tamen hoc magnae pietatis in omnes 
<pavl. nol. carm. 27.57> Grande sacramentum praescripto mense quotannis 
<pavl. nol. carm. 27.58> Totus ubique pari famulatu mundus adorat, 
<pavl. nol. carm. 27.59> Aeternum celebrans rediuiuo corpore regem. 
<pavl. nol. carm. 27.60> Hoc sollemne dies sequitur (septem numeramus 
<pavl. nol. carm. 27.61> Hebdomadas, et lux populis festiua recurris), 
<pavl. nol. carm. 27.62> Qua sanctus quondam caelo demissus ab alto 
<pavl. nol. carm. 27.63> Spiritus ignito diuisit lumine linguas, 
<pavl. nol. carm. 27.64> Vnus et ipse deus diuersa per ora cucurrit 
<pavl. nol. carm. 27.65> Omnigenasque uno sonuit tunc ore loquellas, 
<pavl. nol. carm. 27.66> Omnibus ignotas tribuens expromere uoces, 
<pavl. nol. carm. 27.67> Quisque suam ut gentem peregrino agnosceret ore 
<pavl. nol. carm. 27.68> Externamque suo nesciret in ore loquellam. 
<pavl. nol. carm. 27.69> Barbarus ipse sibi non notis nota canebat 
<pavl. nol. carm. 27.70> Verba, suis aliena loquens; sed in omnibus unum 
<pavl. nol. carm. 27.71> Voce deum uaria laudabat spiritus unus. 
<pavl. nol. carm. 27.72> Vt citharis modulans unius uerbere plectri 
<pavl. nol. carm. 27.73> Dissona fila mouet uel qui perflantia textis 
<pavl. nol. carm. 27.74> Labra terit calamis, licet. unum carmen ab uno 
<pavl. nol. carm. 27.75> Ore ferat, non una sonat uariosque magistra 
<pavl. nol. carm. 27.76> Temperat arte sonos, arguta foramina flatu 
<pavl. nol. carm. 27.77> Mobilibusque regit digitis clauditque aperitque, 
<pavl. nol. carm. 27.78> Vt rapida uice dulcis eat redeatque cauernis 
<pavl. nol. carm. 27.79> Currens aerio modulabilis aura meatu, 
<pavl. nol. carm. 27.80> Explicet irruptos animata ut tibia cantus: 
<pavl. nol. carm. 27.81> Sic deus omnisonae modulator et arbiter unus 
<pavl. nol. carm. 27.82> Harmoniae, per cuncta mouet quam corpora rerum, 
<pavl. nol. carm. 27.83> Et naturae opifex deus omnis et artis, in omni 
<pavl. nol. carm. 27.84> Fons opere et finis, faciens bona factaque seruans, 
<pavl. nol. carm. 27.85> Ipse manens in se media pietate uicissim, 
<pavl. nol. carm. 27.86> Qua pater in uerbo, qua filius in patre regnat, 
<pavl. nol. carm. 27.87> Quo sine nil factum, per quem sata cuncta in eodem 
<pavl. nol. carm. 27.88> Consistunt, idem nouat omnia principe uerbo, 
<pavl. nol. carm. 27.89> Qui cruce purpurea pretiosi sanguinis ostro 
<pavl. nol. carm. 27.90> Arduus ascensu uolucri penetrauit in alta 
<pavl. nol. carm. 27.91> Nube super Cherubin uolitans seditque parenti 
<pavl. nol. carm. 27.92> Dexter et inde suis caelestia dona profudit, 
<pavl. nol. carm. 27.93> Spiritum ab unigena sanctum et patre procedentem, 
<pavl. nol. carm. 27.94> Qui deus ipse deo ueniens licet adsit ubique, 
<pavl. nol. carm. 27.95> Conspicuo tamen adlapsu ruit igneus illic, 
<pavl. nol. carm. 27.96> Pubis apostolicae concors ubi coetus agebat, 
<pavl. nol. carm. 27.97> Moxque nouo sonitu multis ex urbe coactis 
<pavl. nol. carm. 27.98> Omni ex gente uiris sedit quasi flamma per omnes 
<pavl. nol. carm. 27.99> Et simul in cunctis spiramine dissonus uno, 
<pavl. nol. carm. 27.100> Vt lyricas facili modulatus pectine chordas, 
<pavl. nol. carm. 27.101> Diuiduis eadem cecinit praeconia linguis, 
<pavl. nol. carm. 27.102> Incutiens uarias humana per organa uoces. 
<pavl. nol. carm. 27.103> Talis ubi lectas impleuit crapula mentes, 
<pavl. nol. carm. 27.104> Ructauere sacras ieiuno gutture laudes 
<pavl. nol. carm. 27.105> Ebria corda deo; quis me miseratus ab isto 
<pavl. nol. carm. 27.106> Flumine potabit, quod sobriat ebrietate? 
<pavl. nol. carm. 27.107> Ergo uelut caelum stellis et floribus arua 
<pavl. nol. carm. 27.108> Temporibusque annos dominus, sic ipsa diebus 
<pavl. nol. carm. 27.109> Tempora distinxit festis, ut pigra diurnis 
<pavl. nol. carm. 27.110> Ingenia obsequiis saltem discrimine facto 
<pavl. nol. carm. 27.111> Post interuallum reduci sollemnia uoto 
<pavl. nol. carm. 27.112> Sancta libenter agant residesque per annua mentes 
<pavl. nol. carm. 27.113> Festa parent domino, quia iugiter intemeratos 
<pavl. nol. carm. 27.114> Iustitiae seruire piget, delinquere suetis 
<pavl. nol. carm. 27.115> Parcere peccato labor est. decurritur omni 
<pavl. nol. carm. 27.116> Valle, per ascensum non est euadere cursu. 
<pavl. nol. carm. 27.117> Hinc uia labendi procliuior et uia uitae 
<pavl. nol. carm. 27.118> Durior; illa capax multis, haec ardua paucis. 
<pavl. nol. carm. 27.119> Inde bonus dominus cunctos pietatis ut alis 
<pavl. nol. carm. 27.120> Contegat, inualidis niti uirtutis ad arcem 
<pavl. nol. carm. 27.121> Congrua sanctorum dedit interualla dierum, 
<pavl. nol. carm. 27.122> Vt saltem officiis mediocribus ultima Christi 
<pavl. nol. carm. 27.123> Vestimenta legant, et eos uel fimbria sanet, 
<pavl. nol. carm. 27.124> Qui non extorres penitus regione salutis 
<pavl. nol. carm. 27.125> Intra perpetuae stabulant praesepia uitae, 
<pavl. nol. carm. 27.126> Longinqui primis, non longo fine secundis. 
<pavl. nol. carm. 27.127> Primus enim uitae gradus est pertexere cunctos 
<pavl. nol. carm. 27.128> Continua bonitate dies et tempore toto 
<pavl. nol. carm. 27.129> Pascha sacrum Christi cultu celebrare pudico. 
<pavl. nol. carm. 27.130> Quod si mixta seges tribulis mihi germinat et cor 
<pavl. nol. carm. 27.131> Incultum stimulat terreni spina laboris, 
<pavl. nol. carm. 27.132> Vel festis domino studeam me offerre diebus, 
<pavl. nol. carm. 27.133> Vt uel parte mei tangam confinia uitae, 
<pavl. nol. carm. 27.134> Corpore ne toto trahar in consortia mortis. 
<pavl. nol. carm. 27.135> Quamquam igitur iugi nos, qui statione propinqua 
<pavl. nol. carm. 27.136> Accolimus, sancti potiamur honore patroni, 
<pavl. nol. carm. 27.137> Quem et sine natali deuota frequentia semper 
<pavl. nol. carm. 27.138> Concelebrat, tamen ut proprii per erilia uernae 
<pavl. nol. carm. 27.139> Festa relaxemur curis et uota canamus, 
<pavl. nol. carm. 27.140> Huius laetitiae princeps psallentibus ibo 
<pavl. nol. carm. 27.141> Fratribus et socium ducam quasi signifer agmen. 
<pavl. nol. carm. 27.142> Nam licet e uaria populi regione frequentes 
<pavl. nol. carm. 27.143> Comparibus uotis hodie pia gaudia fundant, 
<pavl. nol. carm. 27.144> Me tamen uberius decet atque insignius isto 
<pavl. nol. carm. 27.145> Exultare die, quia nemo obstrictior est me 
<pavl. nol. carm. 27.146> Debitor huic, cui priuato specialius astro 
<pavl. nol. carm. 27.147> Ista dies tantum peperit sine fine patronum. 
<pavl. nol. carm. 27.148> Salue, cara dies, salue, mihi lux mea, salue, 
<pavl. nol. carm. 27.149> Semper festa mihi; sed in hoc mihi clarior anno 
<pavl. nol. carm. 27.150> Orta refulsisti, quia cum Felicis honore 
<pavl. nol. carm. 27.151> Nicetam reuehis, sanctorum ut amore duorum 
<pavl. nol. carm. 27.152> Binum habeam natalem hodie, quo corpore sumpti 
<pavl. nol. carm. 27.153> Martyris excessum celebrans et corpore prompti 
<pavl. nol. carm. 27.154> Ecce sacerdotis reditum satiatus adoro, 
<pavl. nol. carm. 27.155> Suscipiens humili metantem in pectore Christum. 
<pavl. nol. carm. 27.156> Exsultet mea nunc anima edicatque quod olim 
<pavl. nol. carm. 27.157> Sponsa canebat amans domino uocalis amanti: 
<pavl. nol. carm. 27.158> Imber abit, discessit hiems, uos turturis altae 
<pavl. nol. carm. 27.159> In nostra tellure sonat, dat uitis odorem, 
<pavl. nol. carm. 27.160> Florida et in terris miramur lilia caeli. 
<pavl. nol. carm. 27.161> Vnde repente, precor, uersa uice temporis annus 
<pavl. nol. carm. 27.162> Ver agit et gelidis flores uisuntur in agris? 
<pavl. nol. carm. 27.163> Iunctus adest domini Christi comitatus amicis 
<pavl. nol. carm. 27.164> Nicetes; hinc uernat hiems, hinc undique nobis 
<pavl. nol. carm. 27.165> Spirat odoratos uegetabilis aura uapores; 
<pavl. nol. carm. 27.166> Hoc de corde uenit benedicti spiritus agri. 
<pavl. nol. carm. 27.167> Vita pudicitiae et liquido mens candida uero 
<pavl. nol. carm. 27.168> Nicetam faciunt, flores et aromata Christi. 
<pavl. nol. carm. 27.169> Munere quid tanto dignum uel corde uel ore 
<pavl. nol. carm. 27.170> Pauper et insipiens et paruulus edere possim? 
<pavl. nol. carm. 27.171> Ipso nunc Felice opus est et in hoc mihi munus, 
<pavl. nol. carm. 27.172> Sumat ut a Christo, mihi quas impertiat ipse, 
<pavl. nol. carm. 27.173> Vt digne sibi grater, opes. et nunc mihi uellem 
<pavl. nol. carm. 27.174> Viua perennis aquae manarent flumina uentre, 
<pavl. nol. carm. 27.175> Vt non ore meo sed Christi munere possem 
<pavl. nol. carm. 27.176> Laetitiam enarrare meam, quae munere Christi 
<pavl. nol. carm. 27.177> Vberius solito placidum mihi pectus inundat 
<pavl. nol. carm. 27.178> Natalemque mihi duplicat Felicis amore 
<pavl. nol. carm. 27.179> Multiplici. uideo praesenti lumine coram 
<pavl. nol. carm. 27.180> Niceten ridere mihi, uisoque parente, 
<pavl. nol. carm. 27.181> Cuius prae cunctis amor in me regnat, et ipse 
<pavl. nol. carm. 27.182> Nicetes fio, benedicti nominis instar 
<pavl. nol. carm. 27.183> Mente gerens, quae nunc uoto uictore triumphat. 
<pavl. nol. carm. 27.184> Hunc ego conspiciens longo post tempore longe 
<pavl. nol. carm. 27.185> Natali uenisse tuo, clarissime Felix, 
<pavl. nol. carm. 27.186> Nonne tua ducente manu aduentasse fatebor? 
<pavl. nol. carm. 27.187> Nam quis tam claro poterit non cernere signo 
<pavl. nol. carm. 27.188> Hoc prece mi uenisse tua, ut, quod sumere uotis 
<pavl. nol. carm. 27.189> Vis poteram aut ipso saltem mihi fingere somno, 
<pavl. nol. carm. 27.190> Nicetam rursus coram Felicis in ipso 
<pavl. nol. carm. 27.191> Natali uisu simul amplexuque tenerem 
<pavl. nol. carm. 27.192> Atque iterum sub eo canerem mea debita, Felix, 
<pavl. nol. carm. 27.193> Auditore tibi. sed quid faciam rogo pauper 
<pavl. nol. carm. 27.194> Diuitis assideo mensae et miser audeo magnis 
<pavl. nol. carm. 27.195> Insertare manum dapibus; neque cogito quod me 
<pavl. nol. carm. 27.196> Talia consimili uice, qualia sumo, parare 
<pavl. nol. carm. 27.197> Conueniat dignumque isto dare iudice uerbum. 
<pavl. nol. carm. 27.198> Quare inopi da, sancte, tuo, ut te digna patrono 
<pavl. nol. carm. 27.199> Et pariter condigna tuo loquar ausus amico. 
<pavl. nol. carm. 27.200> Posco tuos, Felix, tecum ad tua uota parentes. 
<pavl. nol. carm. 27.201> Quae tua uota loquor, mea sunt et uerius haec sunt 
<pavl. nol. carm. 27.202> Vota mea; at tibi celsus honor terrena recusat 
<pavl. nol. carm. 27.203> Gaudia. sed quia nostra tuae sunt gaudia palmae 
<pavl. nol. carm. 27.204> Et tua dignaris tibi ducere uota tuorum, 
<pavl. nol. carm. 27.205> Ergo tuos etiam, Felix, imploro parentes; 
<pavl. nol. carm. 27.206> Hic quoque ades, mihi nunc poscas ut adesse uocatos. 
<pavl. nol. carm. 27.207> Qui colitis laetos paradisi caelitus hortos 
<pavl. nol. carm. 27.208> Quique sub excelsa domini requiescitis ara, 
<pavl. nol. carm. 27.209> Pulcher apostolici chorus agminis et patriarchae, 
<pavl. nol. carm. 27.210> Gens prior, ambo chori procerum, quos agmine bino 
<pavl. nol. carm. 27.211> Per duodena deus signauit nomina patres 
<pavl. nol. carm. 27.212> Gentibus et populis regnum ad caeleste uocandis, 
<pavl. nol. carm. 27.213> Vos etiam, sancti, supplex deposco, prophetae, 
<pavl. nol. carm. 27.214> In nostra qui carne deum fore praececinistis, 
<pavl. nol. carm. 27.215> Vos quoque corporibus caesis et sanguine fuso 
<pavl. nol. carm. 27.216> Occisum et uiuum testati martyres agnum, 
<pavl. nol. carm. 27.217> Omnes diuinis a fontibus una propago, 
<pavl. nol. carm. 27.218> Quos pius Abraham sacer Isac lenis Iacob(==IACOB) 
<pavl. nol. carm. 27.219> Progenuere deo per inenumerabile semen 
<pavl. nol. carm. 27.220> Et bifidum meritis caelestibus atque caducis, 
<pavl. nol. carm. 27.221> Aequantes his astra poli, his telluris harenam. 
<pavl. nol. carm. 27.222> Credo equidem uos officio pietatis ad istum 
<pavl. nol. carm. 27.223> Vndique conuenisse diem Felicis amore, 
<pavl. nol. carm. 27.224> Vt confessoris socii celebretis honorem. 
<pavl. nol. carm. 27.225> Non autem tanti mihi sum praesumptor honoris, 
<pavl. nol. carm. 27.226> Vt sanctos idcirco meis modo protinus omnes 
<pavl. nol. carm. 27.227> Sensibus aspirare precer quasi munere tanto 
<pavl. nol. carm. 27.228> Dignus, ut illa meo resonet uox turturis ore, 
<pavl. nol. carm. 27.229> Quam totum tellus audiuit laeta per orbem, 
<pavl. nol. carm. 27.230> Sed quia uox diuina decet Felicis honorem 
<pavl. nol. carm. 27.231> Et quia Nicetes, domini puer atque sacerdos, 
<pavl. nol. carm. 27.232> Longinqua tellure mihi modo missus ad istum 
<pavl. nol. carm. 27.233> Ecce diem uenit, uir tam bonus ore magistro 
<pavl. nol. carm. 27.234> Quam sacer est uictore animo uel corpore uicto. 
<pavl. nol. carm. 27.235> O mihi fulminea Cherubin si forcipe sumptum 
<pavl. nol. carm. 27.236> Carbonem ex ipsa domini procul efferat ara 
<pavl. nol. carm. 27.237> Et peccatoris male pinguia labra perurat, 
<pavl. nol. carm. 27.238> Vt defaecato concretis sordibus ore, 
<pavl. nol. carm. 27.239> Non ut ab ore meo, sed ut auditoris ab ore, 
<pavl. nol. carm. 27.240> Ipsius hausta meo depromam dignius ore, 
<pavl. nol. carm. 27.241> Ne peccatoris stolidi sermo asper et aeger 
<pavl. nol. carm. 27.242> Et uiolet castas et doctas uerberet aures! 
<pavl. nol. carm. 27.243> Sed quoniam lateri meus assidet ipse magister, 
<pavl. nol. carm. 27.244> Comminus e regione situm uenerante frequenter 
<pavl. nol. carm. 27.245> Lumine conspiciam; forsan sapientis ab ore, 
<pavl. nol. carm. 27.246> Vt quondam effetae pecudes pastoris Iacob(==IACOB), 
<pavl. nol. carm. 27.247> Concipiam sterili fecundos pectore sensus. 
<pavl. nol. carm. 27.248> Namque et Nicetes domino benedictus ut ille 
<pavl. nol. carm. 27.249> Mitis, ut Israel ouibus quoque pastor et haedis 
<pavl. nol. carm. 27.250> Ante lacum uiuentis aquae sedet; hic etiam tres 
<pavl. nol. carm. 27.251> Corde pari trina sibi legit ab arbore uirgas, 
<pavl. nol. carm. 27.252> Quis in aqua positis pecus aduocat et coeuntes 
<pavl. nol. carm. 27.253> Ingrauidat uirgisque tribus concepta colorat, 
<pavl. nol. carm. 27.254> Vt de interrasa uariatis cortice uirgis 
<pavl. nol. carm. 27.255> Insignita gregis sancti fetura probetur. 
<pavl. nol. carm. 27.256> At pecori Laban non est nota. sed nota uitae; 
<pavl. nol. carm. 27.257> Nam nota mortis erit Christo non esse notatos. 
<pavl. nol. carm. 27.258> Sic animas steriles in nomine gratia trino 
<pavl. nol. carm. 27.259> Innouat, et uerbi coitu uir spiritus implet 
<pavl. nol. carm. 27.260> Conceptosque deo notat intus eclesia fetus 
<pavl. nol. carm. 27.261> Virgineo fecunda utero materque salutis, 
<pavl. nol. carm. 27.262> Dum uirgis intenta tribus bibit uuida uerbi 
<pavl. nol. carm. 27.263> Semina et aeterni signatur lumine uultus. 
<pavl. nol. carm. 27.264> Hinc sterilis peperit septem et defecit abundans 
<pavl. nol. carm. 27.265> Dilatante deo tenues, tenuante superbos. 
<pavl. nol. carm. 27.266> Sic ego Niceta uiso quasi fonte reperto 
<pavl. nol. carm. 27.267> Sicut ouis sitiens ad uiua fluenta cucurri 
<pavl. nol. carm. 27.268> Aridus et sensi mea protinus ubera tendi, 
<pavl. nol. carm. 27.269> Attentusque diu pascentis in ora magistri 
<pavl. nol. carm. 27.270> Inspexi docto uarias in pectore uirgas 
<pavl. nol. carm. 27.271> Conspectumque bibi per lumina fixa colorem, 
<pavl. nol. carm. 27.272> Et me diuinis sparsit mens roscida guttis. 
<pavl. nol. carm. 27.273> Sed tamen in tribus his, quia uenit mentio, uirgis, 
<pavl. nol. carm. 27.274> Si placet, inspiciamus adhuc mysteria regni. 
<pavl. nol. carm. 27.275> Tres patriarcha sibi trina legit arbore uirgas, 
<pavl. nol. carm. 27.276> Spirantem storacis, leuem platano, nuce firmam. 
<pavl. nol. carm. 27.277> Spiritus in platano est, uirgo in storace, in nuce Christus. 
<pavl. nol. carm. 27.278> Nam patulos platanus ramos expandit in umbras; 
<pavl. nol. carm. 27.279> Sanctus inumbrata formauit uirgine Christum 
<pavl. nol. carm. 27.280> Spiritus, et storacis puto uirga sit arbore Dauid 
<pavl. nol. carm. 27.281> Prompsit odoratum quae uirgo puerpera florem. 
<pavl. nol. carm. 27.282> Virga nucis Christus, quoniam in nucibus cibus intus, 
<pavl. nol. carm. 27.283> Testa foris et amara super uiridi cute cortex. 
<pavl. nol. carm. 27.284> Cerne deum nostro uelatum corpore Christum, 
<pavl. nol. carm. 27.285> Qui fragilis carne est, uerbo cibus et cruce amarus; 
<pavl. nol. carm. 27.286> Dura superficies, uerbum crucis et crucis esca est, 
<pavl. nol. carm. 27.287> Caelestem Christi claudens in carne medullam. 
<pavl. nol. carm. 27.288> Sed cruce dulcis item, quia protulit arbore uitam 
<pavl. nol. carm. 27.289> Vita deus noster; ligno mea uita pependit, 
<pavl. nol. carm. 27.290> Vt staret mea uita deo. quid, uita, rependam 
<pavl. nol. carm. 27.291> Pro uita tibi, Christe, mea? nisi forte salutis 
<pavl. nol. carm. 27.292> Accipiam calicem, quo me tua dextra propinet, 
<pavl. nol. carm. 27.293> Vt sacro mortis pretiosae proluar haustu. 
<pavl. nol. carm. 27.294> Sed quid agam? neque si proprium dem corpus in ignes 
<pavl. nol. carm. 27.295> Vilescamque mihi, nec sanguine debita fuso 
<pavl. nol. carm. 27.296> Iusta tibi soluam, quia me reddam tibi pro me, 
<pavl. nol. carm. 27.297> Et quicquid simili uice fecero, semper ero impar, 
<pavl. nol. carm. 27.298> Christe, tibi, quia tu pro me mea, non tua, Christe, 
<pavl. nol. carm. 27.299> Debita soluisti, pro seruis passus iniquis. 
<pavl. nol. carm. 27.300> Quis tibi penset amor? dominus mea forma fuisti, 
<pavl. nol. carm. 27.301> Vt seruus tua forma forem; et res magna putatur. 
<pavl. nol. carm. 27.302> Mercari propriam de re pereunte salutem? 
<pavl. nol. carm. 27.303> Perpetuis mutare caduca et uendere terram, 
<pavl. nol. carm. 27.304> Caelum emere? ecce deus quanto me carius emit 
<pavl. nol. carm. 27.305> Morte crucis? passus, deiectus imagine serui(==SERVI), 
<pavl. nol. carm. 27.306> Vt uiles emeret pretioso sanguine seruos. 
<pavl. nol. carm. 27.307> Sed quid agam? intuto temerarius euehor alto, 
<pavl. nol. carm. 27.308> Ausus in excelsum fragili me credere pinna; 
<pavl. nol. carm. 27.309> Martyris egregii natalem, qui meus est mos, 
<pavl. nol. carm. 27.310> Materia leuiore canens, in summa repente 
<pavl. nol. carm. 27.311> Emicui, super astra uolans mentemque procacem 
<pavl. nol. carm. 27.312> Ad rerum fontem misso sermone tetendi. 
<pavl. nol. carm. 27.313> Vnde mihi hos animos? quae me leuat aura superbum? 
<pavl. nol. carm. 27.314> Non agnosco tumens mea pectora; maior agit mens. 
<pavl. nol. carm. 27.315> Sentio Nicetam, dum proximus assidet et me 
<pavl. nol. carm. 27.316> Tangit et adiuncto lateri uicinus anhelat. 
<pavl. nol. carm. 27.317> Acer anhelantis iuxta me spiritus intrat 
<pavl. nol. carm. 27.318> Insolitumque potens meditanti suscitat ignem, 
<pavl. nol. carm. 27.319> Frigentes animans admoto fomite fibras. 
<pavl. nol. carm. 27.320> Sed reprimam tumidos flatus nec magna super me 
<pavl. nol. carm. 27.321> Exiguus spirabo loqui referarque relicta 
<pavl. nol. carm. 27.322> Paruus humo et plano modici pede carminis ibo. 
<pavl. nol. carm. 27.323> Quamuis Felicis meritum sublime profari 
<pavl. nol. carm. 27.324> Non possim sine laude dei, tu, sancte, paterno 
<pavl. nol. carm. 27.325> Suscipe me, Niceta, sinu, et dum pectore docto 
<pavl. nol. carm. 27.326> Sustineor caput in blando mihi corde reclinans, 
<pavl. nol. carm. 27.327> Sal tuus insulsum me condiat et sitientes 
<pavl. nol. carm. 27.328> Diues uena riget riuo mihi perpete sensus. 
<pavl. nol. carm. 27.329> Dicam iterum gaudens et adhuc uix muneris huius 
<pavl. nol. carm. 27.330> Credulus ingeminabo rogans: dic, quaeso, redisti 
<pavl. nol. carm. 27.331> Teque ipsum teneo Nicetam, in quo hactenus aeger 
<pavl. nol. carm. 27.332> Noctes atque dies anima tabente pependi? 
<pavl. nol. carm. 27.333> Venisti tandem quarto mihi redditus anno? 
<pavl. nol. carm. 27.334> Sed grates Christo, quia te uel sero reuexit. 
<pavl. nol. carm. 27.335> Quam metui ne te mediis regionibus hostis 
<pavl. nol. carm. 27.336> Disclusum opposita bellorum nube teneret! 
<pavl. nol. carm. 27.337> Sed desideriis superantibus obuia nobis 
<pavl. nol. carm. 27.338> Vincula rupisti, nec te mare nec labor ullus 
<pavl. nol. carm. 27.339> Nec Gothici tenuere metus nec frigora longis 
<pavl. nol. carm. 27.340> Dura uiis; uere in tantis, Niceta, fuisti 
<pavl. nol. carm. 27.341> Casibus affectu uictus uictorque benigno, 
<pavl. nol. carm. 27.342> Fortis et infirmus pariter, sed utrumque potenter. 
<pavl. nol. carm. 27.343> Victus amicitia, uictus Felicis amore, 
<pavl. nol. carm. 27.344> Vicisti duros tenera pietate labores. 
<pavl. nol. carm. 27.345> Nunc age, sancte parens, aurem mihi dede manumque; 
<pavl. nol. carm. 27.346> Nodemus socias in uincula mutua palmas 
<pavl. nol. carm. 27.347> Inque uicem nexis alterno foedere dextris 
<pavl. nol. carm. 27.348> Sermones uarios gressu spatiante seramus. 
<pavl. nol. carm. 27.349> Enarrare libet simul et monstrare parenti 
<pavl. nol. carm. 27.350> Sollicito nostros toto quo defuit actus 
<pavl. nol. carm. 27.351> Tempore. nam cui iure magis mea gesta retexam 
<pavl. nol. carm. 27.352> Felicisque manu nobis operata reuoluam, 
<pavl. nol. carm. 27.353> Quam cui cura sumus? gemino qui iure magistri 
<pavl. nol. carm. 27.354> Et patris ut bene gesta probet, sic improba damnet, 
<pavl. nol. carm. 27.355> Corrigat errata et placidus disponat agenda; 
<pavl. nol. carm. 27.356> Imperfecta iuuet precibus, perfecta sacerdos 
<pavl. nol. carm. 27.357> Dedicet, atque ita se Felicis in aedibus ultro 
<pavl. nol. carm. 27.358> Atque citro referat, tamquam ipsum pectore toto 
<pavl. nol. carm. 27.359> Felicem gerat et patria se iactet in aula. 
<pavl. nol. carm. 27.360> Ergo ueni, pater, et socio mihi iungere passu, 
<pavl. nol. carm. 27.361> Dum te circumagens operum per singula duco. 
<pavl. nol. carm. 27.362> Ecce uides istam, qua ianua prima receptat, 
<pavl. nol. carm. 27.363> Porticus obscuro fuerat prius obruta tecto; 
<pavl. nol. carm. 27.364> Nunc eadem noua pigmentis et culmine creuit. 
<pavl. nol. carm. 27.365> Ast ubi consaeptum quadrato tegmine circa 
<pavl. nol. carm. 27.366> Vestibulum medio reseratur in aethera campo, 
<pavl. nol. carm. 27.367> Hortulus ante fuit male culto caespite, rarum 
<pavl. nol. carm. 27.368> Area uilis holus nullos praebebat ad usus. 
<pavl. nol. carm. 27.369> Interea nobis amor incidit hoc opus isto 
<pavl. nol. carm. 27.370> Aedificare loco; namque hunc res poscere cultum 
<pavl. nol. carm. 27.371> Ipsa uidebatur, uenerandam ut martyris aulam 
<pavl. nol. carm. 27.372> Eminus aduersa foribus de fronte reclusis 
<pavl. nol. carm. 27.373> Laetior illustraret honos et aperta per arcus 
<pavl. nol. carm. 27.374> Lucida frons bifores perfunderet intima largo 
<pavl. nol. carm. 27.375> Lumine, conspicui ad faciem conuersa sepulchri, 
<pavl. nol. carm. 27.376> Quo tegitur posito sopitus corpore martyr, 
<pavl. nol. carm. 27.377> Qui sua fulgentis solii pro limine Felix 
<pavl. nol. carm. 27.378> Atria bis gemino patefactis lumine ualuis 
<pavl. nol. carm. 27.379> Spectat ouans gaudetque piis sua moenia uinci 
<pavl. nol. carm. 27.380> Coetibus atque amplas populis gaudentibus aulas, 
<pavl. nol. carm. 27.381> Laxari densas numerosa per ostia turbas. 
<pavl. nol. carm. 27.382> Ipsaque, qua tumulus sacrati martyris extat, 
<pavl. nol. carm. 27.383> Aula nouos habitus senio purgata resumpsit. 
<pavl. nol. carm. 27.384> Trina manus uariis operata decoribus illam 
<pavl. nol. carm. 27.385> Excoluit, biiuges laqueari et marmore fabri, 
<pavl. nol. carm. 27.386> Pictor imaginibus diuina ferentibus ora. 
<pavl. nol. carm. 27.387> Ecce uides quantus splendor uelut aede renata 
<pavl. nol. carm. 27.388> Rideat insculptum camera crispante lacunar. 
<pavl. nol. carm. 27.389> In ligno mentitur ebur, tectoque superne 
<pavl. nol. carm. 27.390> Pendentes lychni spiris retinentur aenis 
<pavl. nol. carm. 27.391> Et medio in uacuo laxis uaga lumina nutant 
<pavl. nol. carm. 27.392> Funibus, undantes flammas leuis aura fatigat. 
<pavl. nol. carm. 27.393> Quaeque prius pilis stetit, haec modo fulta columnis, 
<pavl. nol. carm. 27.394> Vilia mutato spreuit caementa metallo. 
<pavl. nol. carm. 27.395> Sed rursum redeamus in atria. conspice sursum 
<pavl. nol. carm. 27.396> Impositas longis duplicato tegmine cellas 
<pavl. nol. carm. 27.397> Porticibus, metanda bonis habitacula digne, 
<pavl. nol. carm. 27.398> Quos huc ad sancti iustum Felicis honorem 
<pavl. nol. carm. 27.399> Duxerit orandi studium, non cura bibendi. 
<pavl. nol. carm. 27.400> Nam quasi contignata sacris cenacula tectis 
<pavl. nol. carm. 27.401> Spectant de superis altaria tuta fenestris, 
<pavl. nol. carm. 27.402> Sub quibus intus habent sanctorum corpora sede 
<pavl. nol. carm. 27.403> Namque et apostolici cineres sub caelite mensa 
<pavl. nol. carm. 27.404> Depositi placitum Christo spirantis odorem 
<pavl. nol. carm. 27.405> Pulueris inter sancta sacri libamina reddunt. 
<pavl. nol. carm. 27.406> Hic pater Andreas, hic qui piscator ad Argos 
<pavl. nol. carm. 27.407> Missus uaniloquas docuit mutescere linguas; 
<pavl. nol. carm. 27.408> Qui postquam populos ruptis erroris iniqui 
<pavl. nol. carm. 27.409> Retibus explicuit traxitque ad retia Christi, 
<pavl. nol. carm. 27.410> Thessalicas fuso damnauit sanguine Patras. 
<pavl. nol. carm. 27.411> Hic et praecursor domini et baptista Iohannes, 
<pavl. nol. carm. 27.412> Idem euangelii sacra ianua metaque legis, 
<pavl. nol. carm. 27.413> Hospes et ipse mei ueniens Felicis ad aulas, 
<pavl. nol. carm. 27.414> Parte sui cineris fraternum funus honorat. 
<pavl. nol. carm. 27.415> Hic dubius gemino Didymus cognomine Thomas 
<pavl. nol. carm. 27.416> Adiacet; hunc Christus pauidae cunctamine mentis 
<pavl. nol. carm. 27.417> Pro nostra dubitare fide permisit, ut et nos 
<pavl. nol. carm. 27.418> Hoc duce firmati dominumque deumque trementes 
<pavl. nol. carm. 27.419> Viuere post mortem uero fateamur Iesum(==IESUM) 
<pavl. nol. carm. 27.420> Corpore, uiua suae monstrantem uulnera carnis, 
<pavl. nol. carm. 27.421> Vt ueniente die, qua iam manifestus aperta 
<pavl. nol. carm. 27.422> Luce deus ueniet, cruciata in carne coruscum 
<pavl. nol. carm. 27.423> Agnoscant trepidi quem confixere rebelles. 
<pavl. nol. carm. 27.424> Hic medicus Lucas prius arte, deinde loquella, 
<pavl. nol. carm. 27.425> Bis medicus Lucas; ut quondam corporis aegros 
<pavl. nol. carm. 27.426> Terrena curabat ope, et nunc mentibus aegris 
<pavl. nol. carm. 27.427> Composuit gemino uitae medicamina libro. 
<pavl. nol. carm. 27.428> His socii pietate fide uirtute corona 
<pavl. nol. carm. 27.429> Martyres Agricola et Proculo Vitalis adhaerens 
<pavl. nol. carm. 27.430> Et quae Chalcidicis Euphemia martyr in oris 
<pavl. nol. carm. 27.431> Signat uirgineo sacratum sanguine litus. 
<pavl. nol. carm. 27.432> Vitalem Agricolam Proculumque Bononia condit, 
<pavl. nol. carm. 27.433> Quos iurata fides pietatis in arma uocauit 
<pavl. nol. carm. 27.434> Parque salutiferis texit uictoria palmis 
<pavl. nol. carm. 27.435> Corpora transfixos trabalibus inclita clauis. 
<pavl. nol. carm. 27.436> Hic et Nazarius martyr, quem munere fido 
<pavl. nol. carm. 27.437> Nobilis Ambrosii substrata mente recepi; 
<pavl. nol. carm. 27.438> Culmina Felicis dignatur et ipse cohospes 
<pavl. nol. carm. 27.439> Fraternasque domos priuatis sedibus addit. 
<pavl. nol. carm. 27.440> Quamuis sancti omnes toto simul orbe per unum 
<pavl. nol. carm. 27.441> Sint ubicumque deum, quo praesentantur ubique 
<pavl. nol. carm. 27.442> Corporis ut sua membra deo, sed didita sanctis 
<pavl. nol. carm. 27.443> Sunt loca corporibus, neque tantum, qua iacet ora 
<pavl. nol. carm. 27.444> Totum corpus, ibi positorum gratia uiuit; 
<pavl. nol. carm. 27.445> Sed quacumque pii est pars corporis, et manus extat 
<pavl. nol. carm. 27.446> Contestante deo moriti documenta beati, 
<pavl. nol. carm. 27.447> Magna et in exiguo sanctorum puluere uirtus 
<pavl. nol. carm. 27.448> Clamat apostolici uim corporis indice uerbo. 
<pavl. nol. carm. 27.449> His igitur uicinus erit quicumque supernis 
<pavl. nol. carm. 27.450> Castus aget tectis et qui procul aduena recto 
<pavl. nol. carm. 27.451> Percitus affectu sanctas properarit ad aedes; 
<pavl. nol. carm. 27.452> Cum uelit oratum Christo secretus adire, 
<pavl. nol. carm. 27.453> Siue die seu nocte uelit sua promere uota, 
<pavl. nol. carm. 27.454> Impiger attiguo de limine prodeat hospes. 
<pavl. nol. carm. 27.455> Hoc etiam mirare, domus quod martyris alta 
<pavl. nol. carm. 27.456> Lege sacramenti per limina trina patescit 
<pavl. nol. carm. 27.457>(Fassus enim est unum trino sub nomine regnum). 
<pavl. nol. carm. 27.458> Et quod contextae iunctis sibi molibus aedes 
<pavl. nol. carm. 27.459> Iure pio signant, quoniam, etsi culmina plura 
<pavl. nol. carm. 27.460> Sint domibus structis, sanctae tamen unica pacis 
<pavl. nol. carm. 27.461> Est domus et multis unum concordia membris 
<pavl. nol. carm. 27.462> Corpus agit, cui compago stat uertice Christi. 
<pavl. nol. carm. 27.463> Forsitan haec inter cupidus spectacula quaeras, 
<pavl. nol. carm. 27.464> Vnde replenda sit haec tot fontibus area diues, 
<pavl. nol. carm. 27.465> Cum procul urbs et ductus aquae prope nullus ab urbe 
<pavl. nol. carm. 27.466> Exiguam huc tenui dimittat limite guttam. 
<pavl. nol. carm. 27.467> Respondebo, nihil propria nos fidere dextra, 
<pavl. nol. carm. 27.468> Nil ope terrena confidere, cuncta potenti 
<pavl. nol. carm. 27.469> Deposuisse deo et fontes praesumere caelo. 
<pavl. nol. carm. 27.470> Denique cisternas astruximus undique tectis, 
<pavl. nol. carm. 27.471> Capturi fundente deo de nubibus amnes, 
<pavl. nol. carm. 27.472> Vnde fluant pariter plenis caua marmora labris. 
<pavl. nol. carm. 27.473> Quod si etiam interdum obueniat defectus aquarum, 
<pavl. nol. carm. 27.474> Ordine disposito uarias distincta figuras 
<pavl. nol. carm. 27.475> Concharumque modis et pictis florida metis 
<pavl. nol. carm. 27.476> Forte erit et siccis spectabilis area uasis. 
<pavl. nol. carm. 27.477> Namque tenes etiam magna Salomonis in aede 
<pavl. nol. carm. 27.478> Quam fuerit decori siccum mare, quod sapiens rex 
<pavl. nol. carm. 27.479> Aere dedit solido et tauris suspendit aenis. 
<pavl. nol. carm. 27.480> Aspice nunc aliud latus: ut sit porticus una, 
<pavl. nol. carm. 27.481> Et paries mediis spatio bipatente columnis 
<pavl. nol. carm. 27.482> Culmine discretas aditu sibi copulat aulas. 
<pavl. nol. carm. 27.483> Tempus in hanc transire oculis peragrantibus aedem, 
<pavl. nol. carm. 27.484> Quae longum reserata latus, cum lumine caeli 
<pavl. nol. carm. 27.485> Acquirit spatium tecti, quod in atria iuncta 
<pavl. nol. carm. 27.486> Panditur, insertos socians disiuncta per arcus 
<pavl. nol. carm. 27.487> Et populis rigui praebet spectacula campi, 
<pavl. nol. carm. 27.488> Quem tamen includunt structo circumdata saepto 
<pavl. nol. carm. 27.489> Moenia, ne pateant oculis sacra tecta profanis 
<pavl. nol. carm. 27.490> Vestibulumque patens aurae defendant(==DE+FENDA-NT) operta. 
<pavl. nol. carm. 27.491> Nec mirere sacras spatiis accrescere caulas; 
<pavl. nol. carm. 27.492> Crescit ubique potens aeterni gloria Christi, 
<pavl. nol. carm. 27.493> Sanctorum cumulatur honor, deus omnibus unus 
<pavl. nol. carm. 27.494> Noscitur, illustrat quia sanctus spiritus orbem, 
<pavl. nol. carm. 27.495> Cumque coaeterno regnat patre filius heres, 
<pavl. nol. carm. 27.496> Inde propagato pia gratia lumine ueri 
<pavl. nol. carm. 27.497> Multiplicat populis aeternae semina uitae. 
<pavl. nol. carm. 27.498> Et quia pastor oues auget bonus, ampla redemptis 
<pavl. nol. carm. 27.499> Crescere cum gregibus fauet altus ouilia Christus. 
<pavl. nol. carm. 27.500> Ingredere haec psalmis recinens, antistes, et hymnis 
<pavl. nol. carm. 27.501> Et mea uota refer domino et tua gaudia uotis 
<pavl. nol. carm. 27.502> Iunge meis, celebrans communis festa patroni. 
<pavl. nol. carm. 27.503> Tempore oportuno pro peccatore rogabis 
<pavl. nol. carm. 27.504> Gaudentem dominum de confessoris honore. 
<pavl. nol. carm. 27.505> Hoc duce procliui tua tramite uota ferentur, 
<pavl. nol. carm. 27.506> Felix diuinas tibi praeuius ibit ad aures, 
<pavl. nol. carm. 27.507> Teque sacris psalmisque simul deuota litante 
<pavl. nol. carm. 27.508> Obsequia placido descendet numine Christus, 
<pavl. nol. carm. 27.509> Vt populum templumque sacra caligine uelet, 
<pavl. nol. carm. 27.510> Infundens niueam per operta sacraria nubem. 
<pavl. nol. carm. 27.511> Nunc uolo picturas fucatis agmine longo 
<pavl. nol. carm. 27.512> Porticibus uideas paulumque supina fatiges 
<pavl. nol. carm. 27.513> Colla, reclinato dum perlegis omnia uultu. 
<pavl. nol. carm. 27.514> Qui uidet haec uacuis agnoscens uera figuris 
<pavl. nol. carm. 27.515> Non uacua fidam sibi pascit imagine mentem. 
<pavl. nol. carm. 27.516> Omnia namque tenet serie pictura fideli, 
<pavl. nol. carm. 27.517> Quae senior scripsit per quinque uolumina Moyses(==MO.YSES), 
<pavl. nol. carm. 27.518> Quae gessit domini signatus nomine Iesus, 
<pavl. nol. carm. 27.519> Quo duce Iordanis suspenso gurgite fixis 
<pavl. nol. carm. 27.520> Fluctibus a facie diuinae restitit arcae. 
<pavl. nol. carm. 27.521> Vis noua diuisit flumen; pars amne refuso 
<pavl. nol. carm. 27.522> Constitit et fluuii pars in mare lapsa cucurrit 
<pavl. nol. carm. 27.523> Destituitque uadum, et ualidus qua fonte ruebat 
<pavl. nol. carm. 27.524> Impetus astrictas alte cumulauerat undas 
<pavl. nol. carm. 27.525> Et tremula compage minax pendebat aquae mons, 
<pavl. nol. carm. 27.526> Despectans transire pedes arente profundo 
<pavl. nol. carm. 27.527> Et medio pedibus siccis in flumine ferri 
<pavl. nol. carm. 27.528> Puluerulenta hominum duro uestigia limo. 
<pavl. nol. carm. 27.529> Iam distinguentem modico Ruth tempora libro, 
<pavl. nol. carm. 27.530> Tempora Iudicibus finita et Regibus orta, 
<pavl. nol. carm. 27.531> Intentis transcurre oculis; breuis ista uidetur 
<pavl. nol. carm. 27.532> Historia, at magni signat mysteria belli, 
<pavl. nol. carm. 27.533> Quod geminae scindunt sese in diuersa sorores. 
<pavl. nol. carm. 27.534> Ruth sequitur sanctam quam deserit Orpha parentem; 
<pavl. nol. carm. 27.535> Perfidiam nurus una, fidem nurus altera monstrat: 
<pavl. nol. carm. 27.536> Praefert una deum patriae, patriam altera uitae. 
<pavl. nol. carm. 27.537> Nonne, precor, toto manet haec discordia mundo 
<pavl. nol. carm. 27.538> Parte sequente deum uel parte ruente per orbem? 
<pavl. nol. carm. 27.539> Atque utinam pars aequa foret necis atque salutis! 
<pavl. nol. carm. 27.540> Sed multos uia lata capit facilique ruina 
<pavl. nol. carm. 27.541> Labentes prono rapit irreuocabilis error. 
<pavl. nol. carm. 27.542> Forte requiratur quanam ratione gerendi 
<pavl. nol. carm. 27.543> Sederit haec nobis sententia, pingere sanctas 
<pavl. nol. carm. 27.544> Raro more domos animantibus assimulatis. 
<pavl. nol. carm. 27.545> Accipite et paucis temptabo exponere causas. 
<pavl. nol. carm. 27.546> Quos agat huc sancti Felicis gloria coetus, 
<pavl. nol. carm. 27.547> Obscurum nulli; sed turba frequentior hic est 
<pavl. nol. carm. 27.548> Rusticitas non cassa fide neque docta legendi. 
<pavl. nol. carm. 27.549> Haec assueta diu sacris seruire profanis 
<pavl. nol. carm. 27.550> Ventre deo, tandem conuertitur aduena Christo, 
<pavl. nol. carm. 27.551> Dum sanctorum opera in Christo mirantur aperta. 
<pavl. nol. carm. 27.552> Cernite quam multi coeant ex omnibus agris 
<pavl. nol. carm. 27.553> Quamque pie rudibus decepti mentibus errent. 
<pavl. nol. carm. 27.554> Longinquas liquere domus, spreuere pruinas 
<pavl. nol. carm. 27.555> Non gelidi feruente fide; et nunc ecce frequentes 
<pavl. nol. carm. 27.556> Per totam et uigiles extendunt gaudia noctem, 
<pavl. nol. carm. 27.557> Laetitia somnos, tenebras funalibus arcent. 
<pavl. nol. carm. 27.558> Verum utinam sanis agerent haec gaudia uotis 
<pavl. nol. carm. 27.559> Nec sua liminibus miscerent pocula sanctis. 
<pavl. nol. carm. 27.560> Quamlibet et ieiuna cohors potiore resultet 
<pavl. nol. carm. 27.561> Obsequio, castis sanctos quae uocibus hymnos 
<pavl. nol. carm. 27.562> Personat et domino cantatam sobria laudem 
<pavl. nol. carm. 27.563> Immolat: ignoscenda tamen puto talia paruis 
<pavl. nol. carm. 27.564> Gaudia quae ducunt epulis, quia mentibus error 
<pavl. nol. carm. 27.565> Irrepsit rudibus; nec tantae conscia culpae 
<pavl. nol. carm. 27.566> Simplicitas pietate cadit, male credula sanctos 
<pavl. nol. carm. 27.567> Perfusis halante mero gaudere sepulchris. 
<pavl. nol. carm. 27.568> Ergo probant obiti quod damnauere magistri? 
<pavl. nol. carm. 27.569> Mensa Petri recipit quod Petri dogma refutat? 
<pavl. nol. carm. 27.570> Vnus ubique calix domini, est cibus unus et una 
<pavl. nol. carm. 27.571> Mensa domusque dei. discedant uina tabernis; 
<pavl. nol. carm. 27.572> Sancta precum domus est ecclesia; cede sacratis 
<pavl. nol. carm. 27.573> Liminibus, serpens. non hac male ludus in aula 
<pavl. nol. carm. 27.574> Debetur, sed poena tibi; ludibria misces 
<pavl. nol. carm. 27.575> Suppliciis, inimice, tuis. idem tibi discors 
<pavl. nol. carm. 27.576> Tormentis ululas atque inter pocula cantas. 
<pavl. nol. carm. 27.577> Felicem metuis, Felicem spernis inepte, 
<pavl. nol. carm. 27.578> Ebrius insultas, reus oras; et miser ipso 
<pavl. nol. carm. 27.579> Iudice luxurias, quo uindice plecteris ardens. 
<pavl. nol. carm. 27.580> Propterea uisum nubis opus utile totis 
<pavl. nol. carm. 27.581> Felicis domibus pictura ludere sancta, 
<pavl. nol. carm. 27.582> Si forte attonitas haec per spectacula mentes 
<pavl. nol. carm. 27.583> Agrestum caperet fucata coloribus umbra, 
<pavl. nol. carm. 27.584> Quae super exprimitur titulis, ut littera monstret 
<pavl. nol. carm. 27.585> Quod manus explicuit, dumque omnes picta uicissim 
<pavl. nol. carm. 27.586> Ostendunt releguntque sibi, uel tardius escae 
<pavl. nol. carm. 27.587> Sint memores, dum grata oculis ieiunia pascunt, 
<pavl. nol. carm. 27.588> Atque ita se melior stupefactis inserat usus, 
<pavl. nol. carm. 27.589> Dum fallit pictura famem; sanctasque legenti 
<pavl. nol. carm. 27.590> Historias castorum operum surrepit honestas 
<pavl. nol. carm. 27.591> Exemplis inducta piis; potatur hianti 
<pavl. nol. carm. 27.592> Sobrietas, nimii subeunt obliuia uini. 
<pavl. nol. carm. 27.593> Dumque diem ducunt spatio maiore tuentes, 
<pavl. nol. carm. 27.594> Pocula rarescunt, quia per miracula tracto 
<pavl. nol. carm. 27.595> Tempore iam paucae superant epulantibus horae. 
<pavl. nol. carm. 27.596> Quod superest ex his, quae facta et picta uidemus, 
<pavl. nol. carm. 27.597> Materiam orandi pro me tibi suggero poscens, 
<pavl. nol. carm. 27.598> Rem Felicis agens ut pro me sedulus ores. 
<pavl. nol. carm. 27.599> Et decet, ut quem mente pia comitaris eundem 
<pavl. nol. carm. 27.600> Et mentis facie referas animoque sequaris 
<pavl. nol. carm. 27.601> Par in amore mei; nec enim miser ambigo amari 
<pavl. nol. carm. 27.602> Martyre, uel modici dignatus amore catelli, 
<pavl. nol. carm. 27.603> Cum mihi uita domus res gratia gloria panis 
<pavl. nol. carm. 27.604> Sit Felix donante deo. quo praesule posce 
<pavl. nol. carm. 27.605> Montibus in sanctis mea fundamenta locari 
<pavl. nol. carm. 27.606> Et coeptam peragi irrupto molimine turrem. 
<pavl. nol. carm. 27.607> De Genesi, precor, hunc orandi collige sensum, 
<pavl. nol. carm. 27.608> Ne maneam terrenus Adam, sed uirgine terra 
<pavl. nol. carm. 27.609> Nascar et exposito ueteri noua former imago. 
<pavl. nol. carm. 27.610> Educar tellure mea generisque mei sim 
<pavl. nol. carm. 27.611> Degener et sponsae festinem ad mellea terrae 
<pavl. nol. carm. 27.612> Flumina, Chaldaei seruatus ab igne camini. 
<pavl. nol. carm. 27.613> Sim facilis tectis quasi Lot fore semper aperta, 
<pavl. nol. carm. 27.614> Liberer ut Sodomis; neque uertam lumina retro, 
<pavl. nol. carm. 27.615> Ne salis in lapidem uertar sale cordis egenus. 
<pavl. nol. carm. 27.616> Hostia uiua deo tamquam puer offerar Isac 
<pavl. nol. carm. 27.617> Et mea ligna gerens sequar almum sub cruce patrem. 
<pavl. nol. carm. 27.618> Inueniam puteos, sed ne, precor, obruat illos 
<pavl. nol. carm. 27.619> Inuidus et uiuentis aquae caecator Amalech. 
<pavl. nol. carm. 27.620> Sim profugus mundi, tamquam benedictus Iacob(==IACOB) 
<pavl. nol. carm. 27.621> Fratris Edom fugitiuus erat, fessoque sacrandum 
<pavl. nol. carm. 27.622> Supponam capiti lapidem Christoque quiescam. 
<pavl. nol. carm. 27.623> Sit mihi castus amor, sit et horror amoris iniqui, 
<pavl. nol. carm. 27.624> Carnis ut illecebras uelut inuiolatus Ioseph(==IOSEPH) 
<pavl. nol. carm. 27.625> Effugiam uinclis exuto corpore liber 
<pavl. nol. carm. 27.626> Criminis et spolium mundo carnale relinquam. 
<pavl. nol. carm. 27.627> Tempus enim longe fieri complexibus, instat 
<pavl. nol. carm. 27.628> Summa dies, prope iam dominus, iam surgere somno 
<pavl. nol. carm. 27.629> Tempus et ad domini pulsum uigilare paratos. 
<pavl. nol. carm. 27.630> Sit mihi ab Aegypto bonus exitus, ut duce lege 
<pavl. nol. carm. 27.631> Diuisos penetrans undosi pectoris aestus 
<pavl. nol. carm. 27.632> Fluctibus euadam rubris dominique triumphum 
<pavl. nol. carm. 27.633> Demerso Pharaone canam, cui supplice uoto 
<pavl. nol. carm. 27.634> Exsultando tremens et cum formidine gaudens 
<pavl. nol. carm. 27.635> Ipsius pia dona, meos commendo labores. 
<pavl. nol. carm. 27.636> Assere, Niceta, prece quod precor, et simul omnes, 
<pavl. nol. carm. 27.637> Qui simul huc sancta pro religione coistis, 
<pavl. nol. carm. 27.638> Deuoti domino et gratantes dicite mecum: 
<pavl. nol. carm. 27.639> Haec tibi, Christe deus, tenui fragilique paratu 
<pavl. nol. carm. 27.640> Pro nobis facimus; nec enim te, summe creator, 
<pavl. nol. carm. 27.641> Facta manu capiunt, toto quem corpore mundus 
<pavl. nol. carm. 27.642> Non capit, angustum cui caelum terraque punctum est. 
<pavl. nol. carm. 27.643> Sed sanctis sine fine tuis deuota ferentes 
<pavl. nol. carm. 27.644> Obsequia exiguo magnos ueneramur honore, 
<pavl. nol. carm. 27.645> Sperantes illis exoratoribus, ut tu 
<pavl. nol. carm. 27.646> In nobis operum ponas perfecta tuorum 
<pavl. nol. carm. 27.647> Culmina et exstructis habitator mentibus adsis. 
<pavl. nol. carm. 28.1> In ueteri nobis noua res adnascitur actu,
<pavl. nol. carm. 28.2> Et solita insolito crescunt sollemnia uoto,
<pavl. nol. carm. 28.3> Materiamque simul mihi carminis et simul almi
<pavl. nol. carm. 28.4> Natalem geminant Felicis in aedibus eius
<pavl. nol. carm. 28.5> Nata recens opera haec, quae molibus undique celsis
<pavl. nol. carm. 28.6> Cernitis emicuisse pari splendentia cultu.
<pavl. nol. carm. 28.7> Istic porticibus late circumdata longis
<pavl. nol. carm. 28.8> Vestibula incluso tectis reserantur operto
<pavl. nol. carm. 28.9> Et simul astra oculis, ingressibus atria pandunt.
<pavl. nol. carm. 28.10> Illic adiunctis sociantur moenibus aulae
<pavl. nol. carm. 28.11> Diffusoque situ simul et coeunte patentes
<pavl. nol. carm. 28.12> Aemula consertis iungunt fastigia tignis
<pavl. nol. carm. 28.13> Et paribus uarie speciosae cultibus extant
<pavl. nol. carm. 28.14> Marmore pictura laquearibus atque columnis,
<pavl. nol. carm. 28.15> Inter quae et modicis uariatur gratia cellis;
<pavl. nol. carm. 28.16> Quas in porticibus, qua longius una coactum
<pavl. nol. carm. 28.17> Porticus in spatium tractu pertenditur uno,
<pavl. nol. carm. 28.18> Appositas lateri tria comminus ora recludunt
<pavl. nol. carm. 28.19> Trinaque cancellis currentibus ostia pandunt.
<pavl. nol. carm. 28.20> Martyribus mediam pictis pia nomina signant,
<pavl. nol. carm. 28.21> Quos par in uario redimiuit gloria sexu.
<pavl. nol. carm. 28.22> At geminas, quae sunt dextra laeuaque patentes,
<pavl. nol. carm. 28.23> Binis historiis ornat pictura fidelis.
<pavl. nol. carm. 28.24> Vnam sanctorum complent sacra gesta uirorum,
<pavl. nol. carm. 28.25> Iob(==IOB) uulneribus temptatus, lumine Tobit;
<pavl. nol. carm. 28.26> Ast aliam sexus minor obtinet, inclita Iudith,
<pavl. nol. carm. 28.27> Qua simul et regina potens depingitur Esther.
<pavl. nol. carm. 28.28> Interior uariis ornatibus area ridet,
<pavl. nol. carm. 28.29> Laeta super tectis et aperta luce serenis
<pavl. nol. carm. 28.30> Frontibus atque infra niueis redimita columnis.
<pavl. nol. carm. 28.31> Cuius in exposito praelucens cantharus extat,
<pavl. nol. carm. 28.32> Quem cancellato tegit aerea culmine turris.
<pavl. nol. carm. 28.33> Cetera dispositis stant uasa sub aere nudo
<pavl. nol. carm. 28.34> Fonticulis, grato uarie quibus ordine fixis
<pavl. nol. carm. 28.35> Dissidet artis opus, concordat uena metalli,
<pavl. nol. carm. 28.36> Vnaque diuerso fluit ore capacibus unda.
<pavl. nol. carm. 28.37> Basilicis haec iuncta tribus patet area cunctis,
<pavl. nol. carm. 28.38> Diuersosque aditus ex uno pandit ad omnes,
<pavl. nol. carm. 28.39> Atque itidem gremio diuersos excipit uno
<pavl. nol. carm. 28.40> A tribus egressus, medio spatiosa pauito;
<pavl. nol. carm. 28.41> Quod tamen ordinibus structis per quinque nitentum
<pavl. nol. carm. 28.42> Agmina concharum series denseta coacto
<pavl. nol. carm. 28.43> Marmore mirum oculis aperit, spatiantibus artat;
<pavl. nol. carm. 28.44> Sed circumiectis in porticibus spatiari
<pavl. nol. carm. 28.45> Copia larga subest interpositisque columnas
<pavl. nol. carm. 28.46> Cancellis fessos incumbere et inde fluentes
<pavl. nol. carm. 28.47> Aspectare lacus pedibusque madentia siccis
<pavl. nol. carm. 28.48> Cernere nec calcare sola et certamine blando
<pavl. nol. carm. 28.49> Mirari placido salientes murmure fontes.
<pavl. nol. carm. 28.50> Non solum hiberno placitura in tempore praesto est
<pavl. nol. carm. 28.51> Commoditas, quia sic tecti iuuat umbra per aestum,
<pavl. nol. carm. 28.52> Sicut aprica placent in frigore siccaque in imbri.
<pavl. nol. carm. 28.53> Parte alia patet exterior quae cingitur aeque
<pavl. nol. carm. 28.54> Area porticibus, cultu minor, aequore maior.
<pavl. nol. carm. 28.55> Ante sacras aedes longe spectabile pandit
<pavl. nol. carm. 28.56> Vestibulum, duplici quae exstructis tegmine cellis
<pavl. nol. carm. 28.57> Per contextarum coeuntia tigna domorum
<pavl. nol. carm. 28.58> Castelli speciem meditatur imagine muri
<pavl. nol. carm. 28.59> Conciliisque forum late spatiabile pandit.
<pavl. nol. carm. 28.60> Quale loco signum Felix uenerandus in isto
<pavl. nol. carm. 28.61> Ediderit nuper, celeri narrabo relatu.
<pavl. nol. carm. 28.62> In medio campi contra uenerabilis aulae
<pavl. nol. carm. 28.63> Limina de ligno duo testa tegilla manebant,
<pavl. nol. carm. 28.64> Importuna situ simul et deformia uisu,
<pavl. nol. carm. 28.65> Quae decus omne operum perimebant improba, foedo
<pavl. nol. carm. 28.66> Obice prospectum caecantia; namque patentis
<pavl. nol. carm. 28.67> Ianua basilicae tuguri breuis interiectu
<pavl. nol. carm. 28.68> Obscurata fores in cassum clausa patebat.
<pavl. nol. carm. 28.69> Haec amoliri cupientibus obuia nobis
<pavl. nol. carm. 28.70> Verba dabant tectis qui metabantur in illis
<pavl. nol. carm. 28.71> Iurabantque prius uitam se posse pacisci
<pavl. nol. carm. 28.72> Quam cogi migrare locis. temnenda quidem uox
<pavl. nol. carm. 28.73> Ista uidebatur; sed erat, fateor, mihi id ipsum
<pavl. nol. carm. 28.74> Inuidiae; taedebat enim uel uincere rixa.
<pavl. nol. carm. 28.75> Interea quadam primam iam nocte quietem
<pavl. nol. carm. 28.76> Carpere sopitis coeptantibus, ecce relictis
<pavl. nol. carm. 28.77> Prosiliens scintilla focis conflauit in una
<pavl. nol. carm. 28.78> Cellarum ipsarum latebra de stramine faeni,
<pavl. nol. carm. 28.79> Quo forte inciderat, subitum ignem; moxque per ipsam
<pavl. nol. carm. 28.80> Fusa casam uires alimenta per arida cepit
<pavl. nol. carm. 28.81> Ingentem et fragili rapuit de fomite flammam,
<pavl. nol. carm. 28.82> Tum facili lapsu per putria ligna uetusti
<pavl. nol. carm. 28.83> Culminis erumpens; magnis incendia torsit
<pavl. nol. carm. 28.84> Turbida uerticibus calidamque per aera nubem
<pavl. nol. carm. 28.85> Miscuit et nigro subduxit sidera fumo.
<pavl. nol. carm. 28.86> Ipsaque terribilem dabat insuper ira fragorem,
<pavl. nol. carm. 28.87> Materiae fragilis crepitu grauiore resultans,
<pavl. nol. carm. 28.88> Cunctaque uicanis circum metata colonis
<pavl. nol. carm. 28.89> Atque etiam uico submotos longius agros
<pavl. nol. carm. 28.90> Sic uapor afflabat, sic horrida lux feriebat,
<pavl. nol. carm. 28.91> Sic prope, sic longe sita culmina respergebat
<pavl. nol. carm. 28.92> Scintillis late uolitantibus igneus imber,
<pavl. nol. carm. 28.93> Vt subito exciti nos planctibus undique maestis
<pavl. nol. carm. 28.94> Et circumfusis immani lumine tectis
<pavl. nol. carm. 28.95> Omnia circa nos lucere ut aperta uidentes,
<pavl. nol. carm. 28.96> Cuncta putaremus flammis correpta cremari
<pavl. nol. carm. 28.97> Ipsaque sanctorum simul igne palatia tanto
<pavl. nol. carm. 28.98> Feruere et a tectis simul omnibus illa referri
<pavl. nol. carm. 28.99> Fulgura, quae sparsis etiam longinqua replebant
<pavl. nol. carm. 28.100> Ignibus et magno torrebant rura uapore,
<pavl. nol. carm. 28.101> Vt quasi uicinas omnes sibi quisque timeret
<pavl. nol. carm. 28.102> Ad sua tecta faces, ardentem comminus aestum
<pavl. nol. carm. 28.103> Infectasque trahens diris nidoribus auras.
<pavl. nol. carm. 28.104> Nos trepidi ut nostris domibus propiore periclo
<pavl. nol. carm. 28.105> Nil ope de nostra praesumimus: unde etenim uis
<pavl. nol. carm. 28.106> Et manus infirmis foret illam extinguere molem
<pavl. nol. carm. 28.107> Sufficiens, cum flamma suis incensior iret
<pavl. nol. carm. 28.108> Fomitibus paruoque exorta repente tegillo
<pavl. nol. carm. 28.109> Culmina cuncta simul perfunderet igne minaci?
<pavl. nol. carm. 28.110> Currimus ergo fide tantum et prece supplice nisi
<pavl. nol. carm. 28.111> Ad uicina mei Felicis limina et inde
<pavl. nol. carm. 28.112> Contiguam paribus uotis accurrimus aulam
<pavl. nol. carm. 28.113> Atque ab apostolici cineris uirtute medellam
<pavl. nol. carm. 28.114> Poscimus, impositis subiecti altaribus ora.
<pavl. nol. carm. 28.115> Ipse domum remeans modicum sed grande saluti
<pavl. nol. carm. 28.116> De crucis aeternae sumptum mihi fragmine lignum
<pavl. nol. carm. 28.117> Promo tenensque manu aduersis procul ingero flammis,
<pavl. nol. carm. 28.118> Vt clipeum retinens pro pectore, quo tegerem me
<pavl. nol. carm. 28.119> Arceremque hostem collato umbone relisum.
<pavl. nol. carm. 28.120> Credite nec donate mihi, sed reddite Christo
<pavl. nol. carm. 28.121> Grates et iustas date laudes omnipotenti;
<pavl. nol. carm. 28.122> Nostra salus etenim cruce Christi et in(==I-N) nomine constat,
<pavl. nol. carm. 28.123> Inde fides nobis et in hoc cruce nixa periclo
<pavl. nol. carm. 28.124> Profuit, et nostram cognouit flamma salutem.
<pavl. nol. carm. 28.125> Nec mea uox aut dextra illum, sed uis crucis ignem
<pavl. nol. carm. 28.126> Terruit inque loco, de quo surrexerat ipso,
<pavl. nol. carm. 28.127> Vt circumsaeptam praescripto limite flammam
<pavl. nol. carm. 28.128> Sidere et extingui fremitu moriente coegit
<pavl. nol. carm. 28.129> Et cinere exortam cineri remeare procellam.
<pavl. nol. carm. 28.130> Quanta crucis uirtus! ut se natura relinquat,
<pavl. nol. carm. 28.131> Omnia ligna uorans ligno crucis uritur ignis.
<pavl. nol. carm. 28.132> Multa manus crebris tunc illa incendia uasis
<pavl. nol. carm. 28.133> Aspergens largis cupiebat uincere lymphis;
<pavl. nol. carm. 28.134> Sed licet exhaustis pensarent fontibus imbres,
<pavl. nol. carm. 28.135> Vi maiore tamen lassis spargentibus omnem
<pavl. nol. carm. 28.136> Vicerat ignis aquam. nos ligno extinximus ignem,
<pavl. nol. carm. 28.137> Quamque aqua non poterat uicit breuis hastula flammam.
<pavl. nol. carm. 28.138> Post ubi decessit metus optatumque reduxit
<pavl. nol. carm. 28.139> Lux operosa diem, processimus acta uidere
<pavl. nol. carm. 28.140> Noctis et extinctae quamuis fumantia late
<pavl. nol. carm. 28.141> Securis spectare oculis uestigia flammae.
<pavl. nol. carm. 28.142> Et credebamus nos plurima damna domorum
<pavl. nol. carm. 28.143> Visuros, magni memores terroris et ignis;
<pavl. nol. carm. 28.144> Sed cito conspectis decreuit opinio rebus,
<pavl. nol. carm. 28.145> Et nihil exustum nisi quod debebat aduri
<pavl. nol. carm. 28.146> Cernimus ex illisque unum flagrasse duobus
<pavl. nol. carm. 28.147> Hospitiis, quae nostra manus, nisi flamma tulisset,
<pavl. nol. carm. 28.148> Abstulerat. sed et hoc Felicis gratia nobis
<pavl. nol. carm. 28.149> Munere consuluit, quod praeueniendo laborem
<pavl. nol. carm. 28.150> Vtilibus flammis operum compendia nobis
<pavl. nol. carm. 28.151> Praestitit inde, parem incensae quia liquerat illic
<pavl. nol. carm. 28.152> Flamma domum, non ut pateretur stare uel ipsam
<pavl. nol. carm. 28.153> Obstantem simili bipatentibus obice ualuis(==VALVIS),
<pavl. nol. carm. 28.154> Verum ut et hoc illum puniret flamma colonum,
<pavl. nol. carm. 28.155> Conseruans illi quod mox euerteret ipse.
<pavl. nol. carm. 28.156> Nam sua qui sanctis nuper gurgustia tectis
<pavl. nol. carm. 28.157> Praetulerat, primum flamma multatus in uno,
<pavl. nol. carm. 28.158> Mox aliud propria ipse manu uastare tegillum
<pavl. nol. carm. 28.159> Incipit et celeri peragit sua damna furore
<pavl. nol. carm. 28.160> Dilectasque domos et inanes plangit amores.
<pavl. nol. carm. 28.161> Qui simul aspiciens incensa et diruta tecta,
<pavl. nol. carm. 28.162> Dissimiles simili miratur in aggere labes
<pavl. nol. carm. 28.163> Ruderis et cineris iuncti bicolore ruina.
<pavl. nol. carm. 28.164> Hunc nobis sine lite uidens cessisse triumphum,
<pavl. nol. carm. 28.165> Se tantum miser accusat, quem gratia nulla
<pavl. nol. carm. 28.166> Manserit obsequii et maneat contusio poenae.
<pavl. nol. carm. 28.167> Nunc quia dimoto patuerunt obice frontes,
<pavl. nol. carm. 28.168> Eloquio simul atque animo spatiemur in ipsis
<pavl. nol. carm. 28.169> Gaudentes spatiis sanctasque feramur in aulas
<pavl. nol. carm. 28.170> Miremurque sacras, ueterum monumenta, figuras
<pavl. nol. carm. 28.171> Et tribus in spatiis duo testamenta legamus,
<pavl. nol. carm. 28.172> Hanc quoque cernentes rationem lumine rectos
<pavl. nol. carm. 28.173> Quod noua in antiquis tectis, antiqua nouis lex
<pavl. nol. carm. 28.174> Pingitur; est etenim pariter decus utile nobis
<pavl. nol. carm. 28.175> In ueteri nouitas atque in nouitate uetustas,
<pavl. nol. carm. 28.176> Vt simul et noua uita sit et prudentia cana,
<pavl. nol. carm. 28.177> Et grauitate senes et simplicitate pusilli
<pavl. nol. carm. 28.178> Temperiem mentis gemina ex aetate trahamus,
<pavl. nol. carm. 28.179> Iungentes nostris diuersum moribus aeuum.
<pavl. nol. carm. 28.180> Est etiam interiore situ maioris in aulae
<pavl. nol. carm. 28.181> Insita cella procul quasi filia culminis eius,
<pavl. nol. carm. 28.182> Stellato speciosa tholo trinoque recessu
<pavl. nol. carm. 28.183> Dispositis sinuata locis; medio pietatis
<pavl. nol. carm. 28.184> Fonte nitet mireque simul nouat atque nouatur.
<pavl. nol. carm. 28.185> Namque hodie bis eam geminata nouatio comit,
<pavl. nol. carm. 28.186> Dum gemina antistes gerit illic munera Christi;
<pavl. nol. carm. 28.187> In geminos adytum uenerabile dedicat usus,
<pavl. nol. carm. 28.188> Castifico socians pia sacramenta lauacro;
<pavl. nol. carm. 28.189> Sic pariter templum nouat hostia, gratia fontem,
<pavl. nol. carm. 28.190> Fonsque nouus renouans hominem, quod suscipit, et dat
<pavl. nol. carm. 28.191> Munus siue magis, quod desinit esse per usum,
<pavl. nol. carm. 28.192> Tradere diuino mortalibus incipit usu.
<pavl. nol. carm. 28.193> Nam fons ipse semel renouandi missus in usum
<pavl. nol. carm. 28.194> Desinit esse nouus; sed tali munere semper
<pavl. nol. carm. 28.195> Vtendus numquam ueteres renouare facesset.
<pavl. nol. carm. 28.196> Hoc domini donum, hanc speciem, qua munere Christi
<pavl. nol. carm. 28.197> Idem homo fit nouus et uetus interit, ecce refectis
<pavl. nol. carm. 28.198> Cernite culminibus gemina Felicis in aula.
<pavl. nol. carm. 28.199> Quae fuerant uetera, et noua nunc extare uidentur;
<pavl. nol. carm. 28.200> Nam steterant uasto deformibus agmine pilis.
<pavl. nol. carm. 28.201> Nunc meliore datis eadem uice fulta columnis
<pavl. nol. carm. 28.202> Et spatii cepere et luminis incrementa
<pavl. nol. carm. 28.203> Depositoque situ reducem sumpsere iuuentam.
<pavl. nol. carm. 28.204> Namque his et duplex spectandi gratia fulget,
<pavl. nol. carm. 28.205> Qua renouata nouis aequali lumine certant
<pavl. nol. carm. 28.206> Culmina culminibus; tectorum dissidet aetas,
<pavl. nol. carm. 28.207> Concordat species; ueterum manus atque recentum
<pavl. nol. carm. 28.208> Conuenit; in facie simili decor unus utrumque
<pavl. nol. carm. 28.209> Ornat opus; coeunt olim fundata nouellis.
<pavl. nol. carm. 28.210> Nec discrimen adest oculis, nitet una uetustas
<pavl. nol. carm. 28.211> Annosis rudibusque locis; niger abditur horror,
<pavl. nol. carm. 28.212> Et senibus tectis iuuenem pictura nitorem
<pavl. nol. carm. 28.213> Reddidit infuso uariorum flore colorum.
<pavl. nol. carm. 28.214> Hinc operum tempus confunditur et nitet extra
<pavl. nol. carm. 28.215> Parietibus nouitas, latet intus operta uetustas;
<pavl. nol. carm. 28.216> Fronte iuuentutis tegitur fucata senectus,
<pavl. nol. carm. 28.217> In pueram faciem ueterana refloruit aetas;
<pavl. nol. carm. 28.218> Suntque simul uetera et noua, nec noua nec uetera aeque,
<pavl. nol. carm. 28.219> Non eadem simul atque eadem, quae forma futuri
<pavl. nol. carm. 28.220> Praesentisque boni est; namque et nunc utile nobis
<pavl. nol. carm. 28.221> Deterso ueteris uitae squalore nouari
<pavl. nol. carm. 28.222> Mente pia Christumque sequi regnisque parari.
<pavl. nol. carm. 28.223> Tunc quoque cum dabitur redeunte resurgere uita,
<pavl. nol. carm. 28.224> Ille resurgentum potior numerabitur ordo,
<pavl. nol. carm. 28.225> Qui super illustri carnem perfusus amictu
<pavl. nol. carm. 28.226> Seruilem domini mutabit imagine formam
<pavl. nol. carm. 28.227> Conformemque deo conregnaturus honorem
<pavl. nol. carm. 28.228> Accipiet Christo similis, sed munere Christi.
<pavl. nol. carm. 28.229> Haec eadem species ueterem deponere formam
<pavl. nol. carm. 28.230> Et gestare nouam monet et retro acta abolere
<pavl. nol. carm. 28.231> Inque futura dei conuersam intendere mentem,
<pavl. nol. carm. 28.232> Congrua praeteritis obliuia ducere curis
<pavl. nol. carm. 28.233> Caelestumque animo regnorum inducere curam
<pavl. nol. carm. 28.234> Rebus et humanis et moribus istius aeui
<pavl. nol. carm. 28.235> Mente prius quam morte mori neque corporis ante
<pavl. nol. carm. 28.236> Nexibus absolui quam criminis. ergo nouemur
<pavl. nol. carm. 28.237> Sensibus et luteos terrestris imaginis actus
<pavl. nol. carm. 28.238> Discutere a nostro properemus corpore longe
<pavl. nol. carm. 28.239> Vestibus excussis, puros ut sorde recussa
<pavl. nol. carm. 28.240> Corporis atque animae nitidi reddamus amictus.
<pavl. nol. carm. 28.241> Nec modo commissum peccati sed meditatum,
<pavl. nol. carm. 28.242> Sicut morbiferam de labe cadaueris auram,
<pavl. nol. carm. 28.243> Naribus obstructis tristem fugiamus odorem.
<pavl. nol. carm. 28.244> Vt faciem colubri Salomon peccata timeri
<pavl. nol. carm. 28.245> Horrerique monet dicitque armata leonis
<pavl. nol. carm. 28.246> Dentibus; et uere, quoniam uelut ore ferino
<pavl. nol. carm. 28.247> Saeua uorant animam, quam uicerit aegra uoluptas
<pavl. nol. carm. 28.248> Corporis euictamque suae draco duxerit escae,
<pavl. nol. carm. 28.249> Qui uorat Aethiopum populos non sole perustos,
<pavl. nol. carm. 28.250> Sed uitiis nigros et crimine nocticolores.
<pavl. nol. carm. 28.251> Tales Aethiopas serpens edit, in quibus escam,
<pavl. nol. carm. 28.252> Quam capere est, damnatus habet, quia peccatorem
<pavl. nol. carm. 28.253> Serpentisque cibum deus uno nomine terram
<pavl. nol. carm. 28.254> Dixit, et inde uorans peccata dracone uoratur.
<pavl. nol. carm. 28.255> Tempus adest mutare uias, exsurgere somno
<pavl. nol. carm. 28.256> Et tandem uigilare deo, dormire uicissim
<pavl. nol. carm. 28.257> Actibus his, quibus inuigilat mens mortua Christo.
<pavl. nol. carm. 28.258> Si nobis doctrina dei de lumine uerbi
<pavl. nol. carm. 28.259> Non aperit sensum, saltem capiamus ab ipsis
<pavl. nol. carm. 28.260> Aedibus exempla, et lapides ac ligna magistri
<pavl. nol. carm. 28.261> Sint stolidis, ut quale manu confecimus istic
<pavl. nol. carm. 28.262> Tale fide faciamus opus; licet absit ab uno
<pavl. nol. carm. 28.263> Mentis opus manuumque labor, sed ab impare causa
<pavl. nol. carm. 28.264> Par operis trahitur ratio; ecce uidete, probabo
<pavl. nol. carm. 28.265> Dissimiles simili specie concurrere formas.
<pavl. nol. carm. 28.266> Qua noua tecta sedent, multi meminere locorum;
<pavl. nol. carm. 28.267> Nam breue tempus id est, ex quo sunt omnia coepta,
<pavl. nol. carm. 28.268> Quae modo facta manent; annis sudata duobus
<pavl. nol. carm. 28.269> Tertius explicuit prece sanctorum atque ope Christi.
<pavl. nol. carm. 28.270> Pars spatii breuis hortus erat, pars ruderis agger,
<pavl. nol. carm. 28.271> Quem collata manus populo curante remouit
<pavl. nol. carm. 28.272> Et uiles holerum cum sentibus eruit herbas,
<pavl. nol. carm. 28.273> Vt nitido purgata patesceret area dorso,
<pavl. nol. carm. 28.274> Quae modo marmoreis ornato iugere saxis
<pavl. nol. carm. 28.275> Late strata nitet, cultus oblita priores.
<pavl. nol. carm. 28.276> Quam bene mutauit speciem! post stercoris usum
<pavl. nol. carm. 28.277> Marmoris ornatum, Parias post uilia conchas
<pavl. nol. carm. 28.278> Brassica fert et splendet aquis quae sorde nitebat.
<pavl. nol. carm. 28.279> Quonam igitur nunc ista modo mihi fabrica formam
<pavl. nol. carm. 28.280> Praebebit, qua me colere aedificare nouare
<pavl. nol. carm. 28.281> Sensibus et Christo metandum ponere possim?
<pavl. nol. carm. 28.282> Prompta quidem ratio est, quae sit mea terra, quod in me
<pavl. nol. carm. 28.283> Rudus et unde meo spinae nascantur in agro.
<pavl. nol. carm. 28.284> Terra cor est, culpae praui sunt rudera cordis;
<pavl. nol. carm. 28.285> Luxus iners, impurus amor, maculosa libido
<pavl. nol. carm. 28.286> Rudera sunt animae; sic corporis anxia cura,
<pavl. nol. carm. 28.287> Liuor edax et auara fames, grauis ira, leuis spes,
<pavl. nol. carm. 28.288> Prodiga et ambitio proprii, sitiens alieni,
<pavl. nol. carm. 28.289> Spinae sunt animo, quia semper inanibus angunt
<pavl. nol. carm. 28.290> Ancipites animas stimulis, quas iugiter urit
<pavl. nol. carm. 28.291> Defectus miseri metus et miser ardor habendi.
<pavl. nol. carm. 28.292> Atque ita et inter opes inopes quasi Tantalus ille
<pavl. nol. carm. 28.293> Inter aquas sitiunt nec habent quod habere uidentur.
<pavl. nol. carm. 28.294> Nam partis uti metuunt, seruata relinquunt,
<pavl. nol. carm. 28.295> Dumque alimenta parant, uiuendi tempora perdunt.
<pavl. nol. carm. 28.296> Has igitur spinas, haec rudera mentibus hirtis
<pavl. nol. carm. 28.297> Egerere est opus et primam hanc euellere fibris
<pavl. nol. carm. 28.298> Cunctorum stirpem scelerum, qua pullulat arbor
<pavl. nol. carm. 28.299> Infelix; domini radicitus illa securi
<pavl. nol. carm. 28.300> Icta cadat, nostris ut numquam germinet aruis.
<pavl. nol. carm. 28.301> Haec si praeciso de nobis fomite radix
<pavl. nol. carm. 28.302> Aruerit, cadet omne nefas, uitium omne peribit,
<pavl. nol. carm. 28.303> Matricisque suae casum mala cuncta sequentur,
<pavl. nol. carm. 28.304> Et moriente sua simul arbore poma peribunt.
<pavl. nol. carm. 28.305> Tunc bene purgato domus aedificabitur horto
<pavl. nol. carm. 28.306> Et uiuo fundata solo bene surget in altum
<pavl. nol. carm. 28.307> Fabrica diuini moliminis. ipse columnas
<pavl. nol. carm. 28.308> Eriget in nobis Christus ueteresque resoluet
<pavl. nol. carm. 28.309> Obstructae pilas animae, spatiumque sibi rex
<pavl. nol. carm. 28.310> Sensibus efficiet nostris, ut inambulet illis,
<pavl. nol. carm. 28.311> Tamquam in porticibus Salomonis quinque solebat
<pavl. nol. carm. 28.312> Ore pio medicos sapientia ducere gressus,
<pavl. nol. carm. 28.313> Corpora tangendo sanans et corda docendo.
<pavl. nol. carm. 28.314> Non igitur simus ueteres inter noua tecta,
<pavl. nol. carm. 28.315> Vt qui corde habitat Christus noua corda reuisat.
<pavl. nol. carm. 28.316> Peior enim scissura nouo ueterique coactis
<pavl. nol. carm. 28.317> Redditur, et noua uina nouos bene dantur in utres.
<pavl. nol. carm. 28.318> Vita prior pereat pereat ne uita futura.
<pavl. nol. carm. 28.319> Sponte relinquamus mundum, non sponte carendum,
<pavl. nol. carm. 28.320> Sponte nisi(==NI-SI+) fugimus; moriamur, ne moriamur;
<pavl. nol. carm. 28.321> Letalem uitam uitali morte tegamus.
<pavl. nol. carm. 28.322> Terrena intereat, subeat caelestis imago,
<pavl. nol. carm. 28.323> Et Christo uertatur Adam; mutemur et istic,
<pavl. nol. carm. 28.324> Vt mutemur ibi; qui nunc permanserit in se
<pavl. nol. carm. 28.325> Idem, et in aeternum non immutabitur a se.
<pavl. nol. carm. 29.1> Ver age carminibus, fluat articulata modestis
<pavl. nol. carm. 29.2> Vox numeris. ades, o diues mihi causa loquendi
<pavl. nol. carm. 29.3> Felix, et tacito mea corda illabere flatu.
<pavl. nol. carm. 29.4> Spiritus ore meo curret tuus. esto meis fons
<pavl. nol. carm. 29.5> Eloquiis; ego uero tuis ero fistula riuis,
<pavl. nol. carm. 29.6> Quos mihi praebueris diuini a flumine uerbi.
<pavl. nol. carm. 29.7> Surge igitur blandoque meum spiramine pectus
<pavl. nol. carm. 29.8> Ingredere, o Felix pater et domine atque patrono,
<pavl. nol. carm. 29.9> Tu domus et medicina mihi et sapientia, Felix;
<pavl. nol. carm. 29.10> Tu nunc obtusam mihi longa per otia mentem
<pavl. nol. carm. 29.11> Exacue, ignito uegetans mea lumine corda.
<pavl. nol. carm. 29.12> Sed mihi non isto fundendus in aequore sermo est,
<pavl. nol. carm. 29.13> Vt per sanctorum merita aut miracula curram
<pavl. nol. carm. 29.14> Et quae per sanctos omnes ab origine rerum
<pavl. nol. carm. 29.15> Praestat agitque deus uersu detexere coner,
<pavl. nol. carm. 29.16> Quae nec mens humana capit nec lingua profari.
<pavl. nol. carm. 29.17> Et quid in hoc mirum, si charta uolumine toto
<pavl. nol. carm. 29.18> Non capiat quae nec mundus capit omnia totus?
<pavl. nol. carm. 29.19> Maior enim mundo mundi sator, ipse deus rex,
<pavl. nol. carm. 29.20> Qui terram caelumque implet; quem non capit iste
<pavl. nol. carm. 29.21> Mundus, eum capiunt sancti, non corporis amplo,
<pavl. nol. carm. 29.22> Sed pietate humiles et mundo corde capaces.
<pavl. nol. carm. 29.23> Nunc itaque ut diuina mei bene gesta patroni
<pavl. nol. carm. 29.24> Felicis referam uel quae mihi commoda uitae
<pavl. nol. carm. 29.25> Contulerit uel quae multis ope caelite praestans
<pavl. nol. carm. 29.26> Muneribus conferre piis non desinit omni
<pavl. nol. carm. 29.27> Paene die, uariis tribuens pia munera signis,
<pavl. nol. carm. 29.28> Christum laudari meritorum postulat ordo;
<pavl. nol. carm. 29.29> Non hominem sed eum potius laudare uidebor,
<pavl. nol. carm. 29.30> Quo Felix auctore potens uenerabile nomen
<pavl. nol. carm. 29.31> Obtinet et medicas dat opes, quibus aegra reuisit
<pavl. nol. carm. 29.32> Corpora captiuasque animas ui daemonis atri
<pavl. nol. carm. 29.33> Absoluit superante deo. nec in hac ope tantum
<pavl. nol. carm. 29.34> Munificus Felix operatur munera Christi
<pavl. nol. carm. 29.35> Et de uipereo fortissimus hoste triumphat.
<pavl. nol. carm. 30.1> Felicis penetral prisco uenerabile cultu
<pavl. nol. carm. 30.2> Lux noua diffusis nunc aperit spatiis.
<pavl. nol. carm. 30.3> Angusti memores solii gaudete uidentes
<pavl. nol. carm. 30.4> Praesulis ad laudem quam nitet hoc solium.
<pavl. nol. carm. 30.5> Paruus erat locus ante sacris angustus agendis
<pavl. nol. carm. 30.6> Supplicibusque negans pandere posse manus,
<pavl. nol. carm. 30.7> Nunc populo spatiosa sacris altaria praebet
<pavl. nol. carm. 30.8> Officiis medii martyris in gremio.
<pavl. nol. carm. 30.9> Cuncta deo renouata placent, nouat omnia semper
<pavl. nol. carm. 30.10> Christus et in cumulum luminis amplificat.
<pavl. nol. carm. 30.11> Sic et dilecti solium Felicis honorans
<pavl. nol. carm. 30.12> Et splendore simul protulit et spatio.
<pavl. nol. carm. 31.1> Ante puer patribus claris et nomine auito 
<pavl. nol. carm. 31.2> Celsus erat, sed nunc celsus agit merito, 
<pavl. nol. carm. 31.3> Quem dominus tanto cumulauit munere Christus, 
<pavl. nol. carm. 31.4> Vt rudis ille annis et nouus iret aquis, 
<pavl. nol. carm. 31.5> Atque bis infantem spatio aeui et fonte lauacri 
<pavl. nol. carm. 31.6> Congeminata deo gratia proueheret. 
<pavl. nol. carm. 31.7> Heu! quid agam? dubia pendens pietate laboro, 
<pavl. nol. carm. 31.8> Gratuler an doleam? dignus utroque puer; 
<pavl. nol. carm. 31.9> Cuius amor lacrimas et amor mihi gaudia suadet, 
<pavl. nol. carm. 31.10> Sed gaudere fides, flere iubet pietas. 
<pavl. nol. carm. 31.11> Tam modicum patribus tam dulci e pignore fructum 
<pavl. nol. carm. 31.12> Defleo in exiguo temporis esse datum. 
<pavl. nol. carm. 31.13> Rursus ut aeternae bona uoluo perennia uitae, 
<pavl. nol. carm. 31.14> Quae deus in caelo praeparat innocuis, 
<pavl. nol. carm. 31.15> Laetor obisse breui functum mortalia saeclo, 
<pavl. nol. carm. 31.16> Vt cito diuinas perfrueretur opes, 
<pavl. nol. carm. 31.17> Nec terrena diu contagia mixtus iniquis 
<pavl. nol. carm. 31.18> Duceret in fragili corporis hospitio, 
<pavl. nol. carm. 31.19> Sed nullo istius temeratus crimine mundi 
<pavl. nol. carm. 31.20> Dignius aeternum tenderet ad dominum. 
<pavl. nol. carm. 31.21> Ergo deo potius quam nobis debitus infans, 
<pavl. nol. carm. 31.22> Verum et pro nobis ille deo placitus, 
<pavl. nol. carm. 31.23> Coeperat octauum producere paruulus annum, 
<pavl. nol. carm. 31.24> Prima citis agitans tempora curriculis. 
<pavl. nol. carm. 31.25> Iam puerile iugum tenera ceruice ferebat, 
<pavl. nol. carm. 31.26> Grammatici duris subditus imperiis, 
<pavl. nol. carm. 31.27> Quaeque docebatur puer, admirante magistro 
<pavl. nol. carm. 31.28> Sorbebat docili nobilis ingenio. 
<pavl. nol. carm. 31.29> Gaudebant trepido praesagi corde parentes, 
<pavl. nol. carm. 31.30> Dum metuunt tanti muneris inuidiam. 
<pavl. nol. carm. 31.31> Nec mora longa fuit, placitam deus aethere Christus 
<pavl. nol. carm. 31.32> Arcessens merito sumpsit honore animam 
<pavl. nol. carm. 31.33> Et rapuit terris subitum, quia dignior esset 
<pavl. nol. carm. 31.34> Associata piis uiuere conciliis. 
<pavl. nol. carm. 31.35> Causa fuit leti suffusus faucibus umor, 
<pavl. nol. carm. 31.36> Quo grauis inflauit lactea colla tumor, 
<pavl. nol. carm. 31.37> Inde repressus abit, sed lapsus ad intima fugit 
<pavl. nol. carm. 31.38> Corporis et uitam uisceribus pepulit. 
<pavl. nol. carm. 31.39> Terra suam partem tumulata carne recepit, 
<pavl. nol. carm. 31.40> Spiritus angelico uectus abit gremio. 
<pavl. nol. carm. 31.41> Deserti uacuum funus duxere parentes, 
<pavl. nol. carm. 31.42> Celsus in excelso laetus agit nemore. 
<pavl. nol. carm. 31.43> Parcite quaeso, pii, multis peccare, parentes, 
<pavl. nol. carm. 31.44> Fletibus, in culpam ne pietas ueniat. 
<pavl. nol. carm. 31.45> Impia nam pietas animam lugere beatam 
<pavl. nol. carm. 31.46> Gaudentemque deo flere nocens amor est. 
<pavl. nol. carm. 31.47> Nonne patet quantum tali pietate trahatur 
<pavl. nol. carm. 31.48> Peccatum? arguimur fraude tenere fidem 
<pavl. nol. carm. 31.49> Aut reprobare dei leges errore rebelli, 
<pavl. nol. carm. 31.50> Ni placeat nobis quod placuit domino. 
<pavl. nol. carm. 31.51> Iustius est istas hominum lugere tenebras, 
<pavl. nol. carm. 31.52> Quas facimus nostrae degeneres animae, 
<pavl. nol. carm. 31.53> Immemores primi caelestis imaginis ortus, 
<pavl. nol. carm. 31.54> Quam reuocat miserans ad sua regna pater. 
<pavl. nol. carm. 31.55> Cuius amore meos suscepit filius artus, 
<pavl. nol. carm. 31.56> Virgine conceptus, uirgine natus homo, 
<pavl. nol. carm. 31.57> Cuncta gerens hominum, cunctos et corpore in uno 
<pavl. nol. carm. 31.58> Cunctorum dominus suscipiens famulus. 
<pavl. nol. carm. 31.59> Factus enim serui(==SERVI) forma est, qui summus agebat, 
<pavl. nol. carm. 31.60> Forma dei regnans cum patre rege deus. 
<pavl. nol. carm. 31.61> Suscepit formam serui(==SERVI) culpamque peremit, 
<pavl. nol. carm. 31.62> Qua poenae et mortis quondam homo seruus erat. 
<pavl. nol. carm. 31.63> Et libertati famulum sub imagine serui(==SERVI) 
<pavl. nol. carm. 31.64> Nostra caro effectus restituit dominus, 
<pavl. nol. carm. 31.65> Vt mihi per Christum caelestis imago rediret, 
<pavl. nol. carm. 31.66> Qui cruce terrenum despoliauit Adam. 
<pavl. nol. carm. 31.67> Carnem igitur mortemque meam meus ille creator 
<pavl. nol. carm. 31.68> Pertulit et carum morte redemit opus. 
<pavl. nol. carm. 31.69> Multa mihi dederat prius et promissa salutis 
<pavl. nol. carm. 31.70> Et praecepta, quibus per bona dirigerer. 
<pavl. nol. carm. 31.71> Sed quia nec legis posito medicamine primi 
<pavl. nol. carm. 31.72> Inueterata patris uulnera dilueram 
<pavl. nol. carm. 31.73> Et neque praemissis diuino ex ore prophetis 
<pavl. nol. carm. 31.74> Expectare dei munera credideram, 
<pavl. nol. carm. 31.75> Et genus humanum passim sine luce fidei 
<pavl. nol. carm. 31.76> Desperata salus merserat in tenebras, 
<pavl. nol. carm. 31.77> Regnabatque simul peccatum in corpore nostro, 
<pavl. nol. carm. 31.78> Mors in peccato, daemon in interitu, 
<pavl. nol. carm. 31.79> Captiuumque hominem tristis metus et miser error 
<pavl. nol. carm. 31.80> Altius in mortem praecipitare dabant: 
<pavl. nol. carm. 31.81> Interea pater ipse polo miseratus ab alto 
<pavl. nol. carm. 31.82> Errantum lapsus pestiferos hominum 
<pavl. nol. carm. 31.83> Serpentemque truci dominantem in morte cadentum 
<pavl. nol. carm. 31.84> Non tulit et natum misit ad omne bonum. 
<pavl. nol. carm. 31.85> Paruit ille libens, deus omnia cum patre concors, 
<pavl. nol. carm. 31.86> Communem curans rem pietate pari. 
<pavl. nol. carm. 31.87> Aduenit et fit homo et mixtum perfectus utroque 
<pavl. nol. carm. 31.88> Ostendit fragili carnis inesse deum. 
<pavl. nol. carm. 31.89> Vtitur officiis hominis, sed et intus operti 
<pavl. nol. carm. 31.90> Signa dei medicis exerit imperiis. 
<pavl. nol. carm. 31.91> Voce hominis diuina docet, mortalia uero 
<pavl. nol. carm. 31.92> Extra peccatum corporeus peragit. 
<pavl. nol. carm. 31.93> Quippe sui rem tantum operis sibi reddere curans, 
<pavl. nol. carm. 31.94> Naturam uenit sumere, non uitium. 
<pavl. nol. carm. 31.95> Namque bonum natura hominem bonus ad bona fecit. 
<pavl. nol. carm. 31.96> Mente sua lapsus se uitiauit homo. 
<pavl. nol. carm. 31.97> Quare opifex hominum mortali in corpore uenit, 
<pavl. nol. carm. 31.98> Non et mortali crimine factus homo. 
<pavl. nol. carm. 31.99> Nam neque deleret culpas nisi liber ab illis 
<pavl. nol. carm. 31.100> Nec laxare reos posset et ipse reus, 
<pavl. nol. carm. 31.101> Nec peccatori mors cederet utpote uinctum 
<pavl. nol. carm. 31.102> Peccati uinclis legitime retinens. 
<pavl. nol. carm. 31.103> Iure igitur cessit rumpenti tartara Christo, 
<pavl. nol. carm. 31.104> In quo quod posset nectere non habuit. 
<pavl. nol. carm. 31.105> Ipsaque iudicii iniusti rea facta uicissim 
<pavl. nol. carm. 31.106> Per scelus occiso iure subacta homini est. 
<pavl. nol. carm. 31.107> Palluit inuidia serpens, inferna reducto 
<pavl. nol. carm. 31.108> Claustra homini uersa lege reclusa uidens 
<pavl. nol. carm. 31.109> Inque uicem uincta mortalem morte resolui 
<pavl. nol. carm. 31.110> Excussumque sua surgere corpus humo, 
<pavl. nol. carm. 31.111> Insuper et caelos rediuiuum scandere cernens, 
<pavl. nol. carm. 31.112> Dente truci frustra liuidus infremuit. 
<pavl. nol. carm. 31.113> Et modo tabescit, cum crebrescente piorum 
<pavl. nol. carm. 31.114> Agmine per Christum perditor ipse perit. 
<pavl. nol. carm. 31.115> Ergo mei uitiosa animi sanauit et aegra 
<pavl. nol. carm. 31.116> Corporis excepit, matre homo, patre deus. 
<pavl. nol. carm. 31.117> Imbecilla quidem, sed naturalia carnis 
<pavl. nol. carm. 31.118> Gessit et affectus corporis exhibuit. 
<pavl. nol. carm. 31.119> Sensibus humanis edit et bibit et sua somno 
<pavl. nol. carm. 31.120> Lumina declinat, lassat eundo uiam. 
<pavl. nol. carm. 31.121> Tamquam homo defuncto lacrimas impendit amico, 
<pavl. nol. carm. 31.122> Quem mox ipse deus suscitat e tumulo. 
<pavl. nol. carm. 31.123> Nauigio uectatur homo, et deus imperat austris, 
<pavl. nol. carm. 31.124> Et uirtute dei ambulat aequor homo. 
<pavl. nol. carm. 31.125> Mente hominis trepidat uicinae mortis ad horam, 
<pavl. nol. carm. 31.126> Mente dei nouit tempus adesse necis. 
<pavl. nol. carm. 31.127> In cruce fixus homo est, deus e cruce terruit orbem. 
<pavl. nol. carm. 31.128> Mortem homo, uerum mors ipsa deum patitur. 
<pavl. nol. carm. 31.129> In cruce pendet homo, deus e cruce crimina donat 
<pavl. nol. carm. 31.130> Et moriens uitam criminis interimit 
<pavl. nol. carm. 31.131> Proque reis habitus peiorque latrone putatus, 
<pavl. nol. carm. 31.132> Quem Iudaea pio praeposuit domino, 
<pavl. nol. carm. 31.133> Credenti donat regnum caeleste latroni, 
<pavl. nol. carm. 31.134> Clausus adhuc terris iam paradisum aperit. 
<pavl. nol. carm. 31.135> Nos igitur firmare animos, attollere mentem 
<pavl. nol. carm. 31.136> Ignauosque decet trudere corde metus, 
<pavl. nol. carm. 31.137> Pro quibus ecce animam posuit simul atque resumpsit 
<pavl. nol. carm. 31.138> Filius ille dei cuncta manente deo. 
<pavl. nol. carm. 31.139> De nostra uictor deus egit morte triumphum 
<pavl. nol. carm. 31.140> Et nostrum secum corpus in astra tulit, 
<pavl. nol. carm. 31.141> Non sat habens, quod pro nobis mortalia cuncta 
<pavl. nol. carm. 31.142> Hausit, ut auferret uulnera nostra suis. 
<pavl. nol. carm. 31.143> Sed ne me dubiae suspenderet anxia mentis 
<pavl. nol. carm. 31.144> Cura, resurrexit corpore quo cecidit. 
<pavl. nol. carm. 31.145> Clara fides oculis patuit mortalibus, ipse 
<pavl. nol. carm. 31.146> Post obitum uiuus qualis et ante obitum. 
<pavl. nol. carm. 31.147> Nam se discipulis dubitantibus obtulit ultro 
<pavl. nol. carm. 31.148> Rimandumque oculis praebuit et manibus. 
<pavl. nol. carm. 31.149> Nec sine mente dei dubitauit apostolus olim, 
<pavl. nol. carm. 31.150> Viuere post mortem nullus ut ambigeret. 
<pavl. nol. carm. 31.151> Firmauit dubitando fidem; dum comminus anceps 
<pavl. nol. carm. 31.152> Arguitur Thomas, omnis homo instruitur. 
<pavl. nol. carm. 31.153> Cernere quod Thomas coram et palpare iubetur, 
<pavl. nol. carm. 31.154> Constanter stabili credere disco fide 
<pavl. nol. carm. 31.155> Mortem hominum Christi crucifixi morte subactam 
<pavl. nol. carm. 31.156> Spemque resurgendi corporibus positam, 
<pavl. nol. carm. 31.157> Corporibus nostris, quia Christus uictor in ista 
<pavl. nol. carm. 31.158> Carne resurrexit, quam gero, qua morior. 
<pavl. nol. carm. 31.159> Meque docens pro me dubitantibus ingerit artus 
<pavl. nol. carm. 31.160> Et solidam carnem structa per ossa probat, 
<pavl. nol. carm. 31.161> Insuper et lateris, manuum quoque uulnera monstrat 
<pavl. nol. carm. 31.162> Et dubium digitos his iubet inserere. 
<pavl. nol. carm. 31.163> Cerne, inquit, latus ecce meum, palmasque pedesque; 
<pavl. nol. carm. 31.164> Ecce crucis clauos, cuspidis ecce uiam. 
<pavl. nol. carm. 31.165> Ecce ipsam toto compagem corpore uiuam 
<pavl. nol. carm. 31.166> Stare patet neruis ossibus ore cute. 
<pavl. nol. carm. 31.167> Ergo tenete fidem, quam cernitis, insuper et quam 
<pavl. nol. carm. 31.168> Tangitis, et dubios pellite corde animos, 
<pavl. nol. carm. 31.169> Et testes tantae cunctis estote salutis 
<pavl. nol. carm. 31.170> Cunctorumque hominum soluite corda metu. 
<pavl. nol. carm. 31.171> Omnibus intereat mortis timor, et simul omnes 
<pavl. nol. carm. 31.172> Ista resurgendi spes animet populos. 
<pavl. nol. carm. 31.173> Credentum tamen ista salus, qui corde fideli 
<pavl. nol. carm. 31.174> Suscipient quae uos lumine conspicitis. 
<pavl. nol. carm. 31.175> Ecce in me cunctorum hominum discrimine nullo 
<pavl. nol. carm. 31.176> Mors superata abiit, stat rediuiua salus. 
<pavl. nol. carm. 31.177> Vitam ex morte dedi, mortem moriendo subegi 
<pavl. nol. carm. 31.178> Et genus humanum sanguine restitui; 
<pavl. nol. carm. 31.179> Peccatum carnis superans in carne peremi 
<pavl. nol. carm. 31.180> Materiam culpae, iustitiam peperi. 
<pavl. nol. carm. 31.181> Corpore mors cecidit, surrexit corpore uita; 
<pavl. nol. carm. 31.182> Qua prius occiderat, carne reuixit homo. 
<pavl. nol. carm. 31.183> Et nunc ecce meo rediuiuum in corpore portans 
<pavl. nol. carm. 31.184> Praefero uictorem mortis et anguis Adam. 
<pavl. nol. carm. 31.185> Quae, rogo, sufficient nobis solacia uel quae 
<pavl. nol. carm. 31.186> Sanabit fessos iam requies animos, 
<pavl. nol. carm. 31.187> Si nec tanta potest aegris medicina mederi, 
<pavl. nol. carm. 31.188> Quae uitas obita morte redire docet? 
<pavl. nol. carm. 31.189> Maeror, abi; discede, pauor, fuge, culpa. ruit mors, 
<pavl. nol. carm. 31.190> Vita resurrexit, Christus in astra uocat, 
<pavl. nol. carm. 31.191> Morte mea functus mihi mortuus et mihi uictor, 
<pavl. nol. carm. 31.192> Vt mors peccati sit mihi uita dei. 
<pavl. nol. carm. 31.193> Denique seruatum iam de cruce duxit aperto 
<pavl. nol. carm. 31.194> Limite latronem, qua paradisus adest, 
<pavl. nol. carm. 31.195> Munere quo signum dedit et peccata piare 
<pavl. nol. carm. 31.196> Et nemoris uetiti uincere saepta fide. 
<pavl. nol. carm. 31.197> Talibus exemplis, tanto sponsore salutis 
<pavl. nol. carm. 31.198> Erectos laetis uertere maesta decet. 
<pavl. nol. carm. 31.199> Pellamus querulos ingrato corde dolores 
<pavl. nol. carm. 31.200> Et redeant tersis lumina pura oculis. 
<pavl. nol. carm. 31.201> Credamus Christo, quod in ipso uidimus, isdem 
<pavl. nol. carm. 31.202> Nos quibus occidimus surgere corporibus, 
<pavl. nol. carm. 31.203> Inde superfusa diuini ueste decoris 
<pavl. nol. carm. 31.204> Sumere mutatos angelicam speciem. 
<pavl. nol. carm. 31.205> Quod si tanta animis nos caligantibus obstat 
<pavl. nol. carm. 31.206> Et piger obtunso corpore sensus hebet, 
<pavl. nol. carm. 31.207> Vt, quia corporeis oculis diuina teguntur, 
<pavl. nol. carm. 31.208> Nullam dicatis scripta tenere fidem: 
<pavl. nol. carm. 31.209> Sed doceat Paulus quia non aeterna uidentur, 
<pavl. nol. carm. 31.210> Aeterna humanis abdita sunt oculis. 
<pavl. nol. carm. 31.211> Insipiens, terrena uide, caelestia crede, 
<pavl. nol. carm. 31.212> Obtutu mundum conspice, mente deum. 
<pavl. nol. carm. 31.213> Hinc pretiosa fides; nam sicut gratia iam non 
<pavl. nol. carm. 31.214> Gratia, si meritis attribuatur, erit, 
<pavl. nol. carm. 31.215> Sic et nulla fides nisi quae quod non uidet illud 
<pavl. nol. carm. 31.216> Credit et aeternam spe duce rem sequitur. 
<pavl. nol. carm. 31.217> Mortales miseri, querulum genus, impia tandem 
<pavl. nol. carm. 31.218> Pectora mollitis mentibus exuite. 
<pavl. nol. carm. 31.219> Heu! quonam, precor, usque graui mendacia corde 
<pavl. nol. carm. 31.220> Quaeritis et uani lubrica diligitis? 
<pavl. nol. carm. 31.221> Commutate uias, dirumpite uincula mortis 
<pavl. nol. carm. 31.222> Et date praedulci libera colla iugo. 
<pavl. nol. carm. 31.223> Sumite diuinas pro libertate catenas, 
<pavl. nol. carm. 31.224> Crimine quae soluunt et pietate ligant. 
<pavl. nol. carm. 31.225> Qui sequeris tenebras, in aperto lucis oberras, 
<pavl. nol. carm. 31.226> Et qui nocte uides, lumine caecus agis. 
<pavl. nol. carm. 31.227> Ergo oculos mentis Christo reseremus et aures, 
<pavl. nol. carm. 31.228> Vt mens peccato clausa deo pateat. 
<pavl. nol. carm. 31.229> Namque et corporeis sua iam promissa reuelat 
<pavl. nol. carm. 31.230> Visibus et claris monstrat operta deus. 
<pavl. nol. carm. 31.231> Cuncta resurgendi faciem meditantur in omni 
<pavl. nol. carm. 31.232> Corpore et in terris germina et astra polo. 
<pavl. nol. carm. 31.233> Noctes atque dies, ortus obitusque uicissim 
<pavl. nol. carm. 31.234> Alternant; morior nocte, resurgo die. 
<pavl. nol. carm. 31.235> Dormio corporeae sopitus imagine mortis, 
<pavl. nol. carm. 31.236> Excitor a somno sicut ab interitu. 
<pavl. nol. carm. 31.237> Quid sata, quid frondes nemorum, quid tempora? nempe 
<pavl. nol. carm. 31.238> Legibus his obeunt omnia uel redeunt. 
<pavl. nol. carm. 31.239> Vere resurgenti cunctis noua rebus imago 
<pavl. nol. carm. 31.240> Post hiemis mortem uiuificata redit. 
<pavl. nol. carm. 31.241> Quod semel est facturus homo, cui subdita mundi 
<pavl. nol. carm. 31.242> Corpora, sub caelo cuncta frequenter agunt. 
<pavl. nol. carm. 31.243> Seu quaerunt quonam reparetur mortuus omnis 
<pavl. nol. carm. 31.244> Corpore quoue modo fiat homo ex cinere. 
<pavl. nol. carm. 31.245> Si non sufficiunt sacris signata prophetis, 
<pavl. nol. carm. 31.246> Muta fidem clamant, credite conspicuis. 
<pavl. nol. carm. 31.247> Cernite nulla suis emergere semina campis, 
<pavl. nol. carm. 31.248> Ni prius intereant tabe soluta putri. 
<pavl. nol. carm. 31.249> Nuda seris, uestita legis; iacis arida grana 
<pavl. nol. carm. 31.250> Atque eadem fructu multiplicata metis. 
<pavl. nol. carm. 31.251> O peruersa fides et diffidentia nobis, 
<pavl. nol. carm. 31.252> Credere nos terris et dubitare deo! 
<pavl. nol. carm. 31.253> Et certe nil terra mihi spondere nec ausa est 
<pavl. nol. carm. 31.254> Nec potuit; quin et saepe fefellit ager 
<pavl. nol. carm. 31.255> Vix commissa sibi reddens sata; nec tamen illi 
<pavl. nol. carm. 31.256> Credere deceptus spem segetis dubito, 
<pavl. nol. carm. 31.257> Nec piget incertis certum sudare laborem 
<pavl. nol. carm. 31.258> Fructibus et nudo credere nuda solo. 
<pavl. nol. carm. 31.259> Quod si terra potest corruptum reddere semen, 
<pavl. nol. carm. 31.260> Quod tamen aeterni lege facit domini, 
<pavl. nol. carm. 31.261> Difficile omnipotentis opus fore creditur, ut nos 
<pavl. nol. carm. 31.262> Ex nihilo factos ex aliquo reparet? 
<pavl. nol. carm. 31.263> Nullus eram, et faciente deo sum natus ut essem; 
<pavl. nol. carm. 31.264> Nunc iam de proprio semine rursus ero. 
<pavl. nol. carm. 31.265> Nam licet in tenuem redigantur et ossa fauillam, 
<pavl. nol. carm. 31.266> Corporis integri semina puluis habet, 
<pavl. nol. carm. 31.267> Cumque etiam cineres uacuatis terra sepulchris 
<pavl. nol. carm. 31.268> Cognato immixtos caespite sorbuerit, 
<pavl. nol. carm. 31.269> Tunc quoque corporeis hominum uanescere uisos 
<pavl. nol. carm. 31.270> Luminibus solidos continet omnipotens, 
<pavl. nol. carm. 31.271> Inque die magno, quae nunc absumpta putamus 
<pavl. nol. carm. 31.272> Corpora, cernemus surgere tota deo, 
<pavl. nol. carm. 31.273> Nulla cui natura perit, quia quicquid ubique est 
<pavl. nol. carm. 31.274> Omne creatoris clauditur in gremio. 
<pavl. nol. carm. 31.275> Quos aqua fluminibus pelagoque et piscibus hausit, 
<pavl. nol. carm. 31.276> Quos uolucres et quos diripuere ferae, 
<pavl. nol. carm. 31.277> Cunctos terra deo debet, quia quos aqua mersit 
<pavl. nol. carm. 31.278> Litore uel fundo strata recepit humus, 
<pavl. nol. carm. 31.279> Quae licet una, tamen non uno sumpta sepulchro, 
<pavl. nol. carm. 31.280> Sparsa locis laceri funeris ossa tegit, 
<pavl. nol. carm. 31.281> Et quia consumptus simul et consumptor in uno 
<pavl. nol. carm. 31.282> Telluris gremio morte ferente cadunt, 
<pavl. nol. carm. 31.283> Siue per egeriem, qua sese animalia purgant, 
<pavl. nol. carm. 31.284> Reddunt digestis membra uorata cibis, 
<pavl. nol. carm. 31.285> Humanum corpus transfunditur ex alieno 
<pavl. nol. carm. 31.286> Corpore nec perdit uim proprii generis. 
<pavl. nol. carm. 31.287> Sed licet e membris in humum transmissa ferinis 
<pavl. nol. carm. 31.288> Membra hominum uiuo semine salua manent, 
<pavl. nol. carm. 31.289> Et moriente fera, cui forte cadaueris esca 
<pavl. nol. carm. 31.290> Humani fuerit, diuiditur ratio. 
<pavl. nol. carm. 31.291> Namque animal rationis homo est, ideoque et in ipso 
<pavl. nol. carm. 31.292> Rex aliis praestat corpore corporibus, 
<pavl. nol. carm. 31.293> Vnde licet possit mutis animalibus idem 
<pavl. nol. carm. 31.294> Praeda dari, tamen his sorte coire negat. 
<pavl. nol. carm. 31.295> Sola resurgendi caro perceptura uigorem, 
<pavl. nol. carm. 31.296> Quae rationalis uas animae fuerit, 
<pavl. nol. carm. 31.297> Vt reducem terris animam compage refecta 
<pavl. nol. carm. 31.298> Iam non lapsuro tegmine suscipiat, 
<pavl. nol. carm. 31.299> Et uelut hic omni mens et caro iungitur actu, 
<pavl. nol. carm. 31.300> Sic et in aeternam sint sociata diem, 
<pavl. nol. carm. 31.301> Vt carpant socio gestorum praemia fructu 
<pavl. nol. carm. 31.302> Consortes meriti luce uel igne loci. 
<pavl. nol. carm. 31.303> Propterea quamuis nos et spirantia cuncta 
<pavl. nol. carm. 31.304> Vnam sortiti corpore materiem, 
<pavl. nol. carm. 31.305> Non tamen in uacuum reuocamur morte soluti. 
<pavl. nol. carm. 31.306> Exsortes animae carnis ab occiduo; 
<pavl. nol. carm. 31.307> Sed clangente tuba reddentibus undique terris 
<pavl. nol. carm. 31.308> Nostra ex arcanis corpora seminibus, 
<pavl. nol. carm. 31.309> Corpore mente anima rursum in sua foedera nexis 
<pavl. nol. carm. 31.310> Integri dominum sistimur ante deum. 
<pavl. nol. carm. 31.311> Si dubitas cineres in corpora posse recogi 
<pavl. nol. carm. 31.312> Et fieri reduces in sua uasa animas, 
<pavl. nol. carm. 31.313> Ezechiel tibi testis erit, cui prodita dudum 
<pavl. nol. carm. 31.314> Tota resurgendi per dominum facies. 
<pavl. nol. carm. 31.315> Illic aspicies toto uiuiscere campo 
<pavl. nol. carm. 31.316> Arentes ueterum reliquias hominum 
<pavl. nol. carm. 31.317> Ossaque porrectum late dispersa per agrum 
<pavl. nol. carm. 31.318> Vltro ad compages currere iussa suas 
<pavl. nol. carm. 31.319> Atque medullatis penetralibus edere neruos 
<pavl. nol. carm. 31.320> Moxque supernata ducere carne cutem 
<pavl. nol. carm. 31.321> Et dicto citius perfectis ordine membris 
<pavl. nol. carm. 31.322> Puluere de ueteri stare nouos homines. 
<pavl. nol. carm. 31.323> Ac ne forte, sacri quod fert manifesta prophetae 
<pavl. nol. carm. 31.324> Visio, sopiti somnia uana putes, 
<pavl. nol. carm. 31.325> Maiorem super his et plenum suscipe testem; 
<pavl. nol. carm. 31.326> Ipse prophetarum nam loquitur dominus: 
<pavl. nol. carm. 31.327> Vita ego sum; qui me credet, nec morte peremptus, 
<pavl. nol. carm. 31.328> Consorti mecum luce beatus aget. 
<pavl. nol. carm. 31.329> Denique quod uerbo dixit uirtute probauit, 
<pavl. nol. carm. 31.330> Ipse suum reuocans ex abysis hominem, 
<pavl. nol. carm. 31.331> Tempore quamquam illo non tantum in corpore Christus 
<pavl. nol. carm. 31.332> Signa suo dederit, cum cruce uictor obit. 
<pavl. nol. carm. 31.333> Namque ut concussis patefecit tartara terris 
<pavl. nol. carm. 31.334> Et uinctum inferno carcere soluit Adam, 
<pavl. nol. carm. 31.335> Fissa resurgentes ruperunt saxa sepulti, 
<pavl. nol. carm. 31.336> Et nouus in sancta floruit urbe tholus. 
<pavl. nol. carm. 31.337> Viderunt multi ueterum renouata piorum 
<pavl. nol. carm. 31.338> Corpora descensu uiuificata dei. 
<pavl. nol. carm. 31.339> Tunc etiam refugo caecatus lumine mundus 
<pavl. nol. carm. 31.340> Aeterna timuit nocte piare nefas. 
<pavl. nol. carm. 31.341> Tunc et discisso nudata altaria uelo 
<pavl. nol. carm. 31.342> Amisere sacri religionem adyti, 
<pavl. nol. carm. 31.343> Vt monstraretur uacuandum numine templum 
<pavl. nol. carm. 31.344> Et fore ab hostili sancta profana manu, 
<pavl. nol. carm. 31.345> Quod duce Romano docuit post exitus ingens 
<pavl. nol. carm. 31.346> Euersis templo ciuibus urbe sacris. 
<pavl. nol. carm. 31.347> Fas etenim, ut Iudaea, cui suus hostia Christus 
<pavl. nol. carm. 31.348> Non erat et per quam uictima Christus erat, 
<pavl. nol. carm. 31.349> Sede locoque simul ueterum uiduata sacrorum, 
<pavl. nol. carm. 31.350> Infitiata fidem, perderet omne sacrum. 
<pavl. nol. carm. 31.351> Finis enim legis Christus, quia lege fideli 
<pavl. nol. carm. 31.352> Praedictus legi lex ueniendo fuit, 
<pavl. nol. carm. 31.353> Praescribens ueteri finem legemque fidei, 
<pavl. nol. carm. 31.354> Legem prophetae(==PRO+PHE+TA.E) gentibus instituens. 
<pavl. nol. carm. 31.355> Vnde magister ait: uetera effluxere peractis 
<pavl. nol. carm. 31.356> Temporibus, subeunt omnia ubique noua. 
<pavl. nol. carm. 31.357> Iamque reuelata facie speculamur apertum 
<pavl. nol. carm. 31.358> In Christo propriae lucis honore deum. 
<pavl. nol. carm. 31.359> Et puto quod scissi in templo mysteria ueli 
<pavl. nol. carm. 31.360> Id quoque signarint, gratia quod tribuit. 
<pavl. nol. carm. 31.361> Nam ueluti rupto patuere sacraria uelo, 
<pavl. nol. carm. 31.362> Sic reserat nobis legis operta fides. 
<pavl. nol. carm. 31.363> Inde sub antiquo legitur uelamine Moyses(==MO.YSES)
<pavl. nol. carm. 31.364> Iudaeis nebula cordis opertus adhuc, 
<pavl. nol. carm. 31.365> Quam de luminibus mentis mihi creditus aufert 
<pavl. nol. carm. 31.366> Christus, adumbratas discutiens species 
<pavl. nol. carm. 31.367> Seque docens prisca uelatum legis in umbra 
<pavl. nol. carm. 31.368> Iamque reuelatum corporis in facie, 
<pavl. nol. carm. 31.369> Qualem praemissi cecinerunt adfore uates, 
<pavl. nol. carm. 31.370> Qualis apostolicis coram oculis patuit, 
<pavl. nol. carm. 31.371> Qualem et Iudaei non perspexere uidentes 
<pavl. nol. carm. 31.372> Mentibus obtunsis impietate sua, 
<pavl. nol. carm. 31.373> Et qualem, quamuis non uisum in corpore nobis, 
<pavl. nol. carm. 31.374> Credendo interno lumine conspicimus. 
<pavl. nol. carm. 31.375> Nam quod ueridici sese uidisse magistri 
<pavl. nol. carm. 31.376> Et palpasse docent, tango fide et uideo. 
<pavl. nol. carm. 31.377> Et cunctis credendo patet cognoscere Christum 
<pavl. nol. carm. 31.378> Impia caecantem pectora perfidiae 
<pavl. nol. carm. 31.379> Fundentemque suam per corda fidelia lucem, 
<pavl. nol. carm. 31.380> Vt placitas habitet clarificetque animas. 
<pavl. nol. carm. 31.381> Ergo, mei fratres, mea cura, meum cor, in ista 
<pavl. nol. carm. 31.382> Maerentes animos laetificate fide. 
<pavl. nol. carm. 31.383> Pellite tristitiam dociles pietate fideli 
<pavl. nol. carm. 31.384> Fidentesque deo laetitiam induite. 
<pavl. nol. carm. 31.385> Illos infelix luctus decet et dolor amens, 
<pavl. nol. carm. 31.386> Nulla quibus superest spes, quia nulla fides, 
<pavl. nol. carm. 31.387> Et quibus omne bonum est hoc tantum uiuere saeclo, 
<pavl. nol. carm. 31.388> Desperare deo, fidere corporeis. 
<pavl. nol. carm. 31.389> Illis internus stupor insolabile pectus 
<pavl. nol. carm. 31.390> Desertis uero sensibus obsideat, 
<pavl. nol. carm. 31.391> Quos infida deo mens abdicat et quibus exsors 
<pavl. nol. carm. 31.392> A Christo infernas sors cadit in tenebras. 
<pavl. nol. carm. 31.393> Nobis ore dei solator apostolus adsit, 
<pavl. nol. carm. 31.394> Nos euangelio Christus amans doceat; 
<pavl. nol. carm. 31.395> Nos exempla patrum simul et praeconia uatum, 
<pavl. nol. carm. 31.396> Nos liber historiae firmet apostolicae, 
<pavl. nol. carm. 31.397> In qua corporeum remeare ad sidera Christum 
<pavl. nol. carm. 31.398> Cernimus et gremio nubis in astra uehi, 
<pavl. nol. carm. 31.399> Et talem e caelis reducem sperare iubemur, 
<pavl. nol. carm. 31.400> Ad caelos qualem uidimus ire patri. 
<pavl. nol. carm. 31.401> Huius in aduentum modo pendent omnia rerum, 
<pavl. nol. carm. 31.402> Omnis in hunc regem spesque fidesque inhiat. 
<pavl. nol. carm. 31.403> Iamque propinquantem supremo tempore finem 
<pavl. nol. carm. 31.404> Immutanda nouis saecula parturiunt. 
<pavl. nol. carm. 31.405> Omnes uera monent sacris oracula libris 
<pavl. nol. carm. 31.406> Credere praedictis seque parare deo. 
<pavl. nol. carm. 31.407> Festinate, precor, dum copia panditur istic 
<pavl. nol. carm. 31.408> Procurare bonis praeque cauere malis. 
<pavl. nol. carm. 31.409> Vertite peruersas conuerso pectore curas, 
<pavl. nol. carm. 31.410> Monstrat flere fides utilibus lacrimis. 
<pavl. nol. carm. 31.411> Peccatum lugere iuuat contractaque culpis 
<pavl. nol. carm. 31.412> Vulnera profusis(==PRO+FU+SIS) fletibus abluere, 
<pavl. nol. carm. 31.413> Qualibus ille suum stratum omni nocte rigabat 
<pavl. nol. carm. 31.414> Multa gemens Dauid, corde potens humili. 
<pavl. nol. carm. 31.415> Si cinerem ut panem ille deo dilectus edebat 
<pavl. nol. carm. 31.416> Et sua miscebat pocula cum lacrimis, 
<pavl. nol. carm. 31.417> Quid facere, heu! misero mihi competit? unde piabor? 
<pavl. nol. carm. 31.418> Vnde satisfaciam? quanam ope saluus ero? 
<pavl. nol. carm. 31.419> Pumiceum cor eget lacrimis, cinis horret ad escam, 
<pavl. nol. carm. 31.420> Deliciaeque iuuant esuriente anima. 
<pavl. nol. carm. 31.421> Quis mihi suggereret lacrimarum ad flumina fontem, 
<pavl. nol. carm. 31.422> Quo mea deflerem facta meosque dies? 
<pavl. nol. carm. 31.423> Nam mihi pro meritis actae per crimina uitae 
<pavl. nol. carm. 31.424> Ingentes plagas flumine flere opus est. 
<pavl. nol. carm. 31.425> Rumpe mei lapidem cordis, saluator Iesus(==IESUS), 
<pavl. nol. carm. 31.426> Vt mollita pio uiscera fonte fluant; 
<pavl. nol. carm. 31.427> Tu, precor, o fons Christe, meis innascere fibris, 
<pavl. nol. carm. 31.428> Vt mihi uiua tuae uena resultet aquae. 
<pavl. nol. carm. 31.429> Nam tu fons, quo uita fluit, quo gratia manat, 
<pavl. nol. carm. 31.430> Quo lux omnigenas funditur in populos. 
<pavl. nol. carm. 31.431> Qui te, Christe, bibent, dulci torrente refecti 
<pavl. nol. carm. 31.432> Non sitient ultra, sed tamen et sitient. 
<pavl. nol. carm. 31.433> Nam quos diuini satiarit copia uerbi, 
<pavl. nol. carm. 31.434> Hos dulcedo magis pota sitire facit. 
<pavl. nol. carm. 31.435> Te, domine, ergo, deus, panem fontemque salutis 
<pavl. nol. carm. 31.436> Semper et esuriant et sitiant animae. 
<pavl. nol. carm. 31.437> Non ieiuna fames, sed nec sitis arida uitam 
<pavl. nol. carm. 31.438> Consumet, si te mens edat atque bibat. 
<pavl. nol. carm. 31.439> Iuge fluis semper biberis turbamque sitimque 
<pavl. nol. carm. 31.440> Potantum ex haustu largior exsuperas. 
<pavl. nol. carm. 31.441> Totus enim dulcedo, deus, dilectio, Christe, es, 
<pavl. nol. carm. 31.442> Inde replere magis quam satiare potes. 
<pavl. nol. carm. 31.443> Et desideriis semper sitiendus auaris 
<pavl. nol. carm. 31.444> Influis exciperis, nec saturatur amor, 
<pavl. nol. carm. 31.445> Atque ita perficitur pietas, sine fine ut ameris, 
<pavl. nol. carm. 31.446> Christe, tuis uitam qui sine fine dabis. 
<pavl. nol. carm. 31.447> Da mihi nunc lugere, deus, fletuque salubri 
<pavl. nol. carm. 31.448> Praeserere aeternae semina laetitiae; 
<pavl. nol. carm. 31.449> Hoc, precor, hoc potius maneat mihi luctus in aeuo, 
<pavl. nol. carm. 31.450> In quo quicquid adest per breue transit iter. 
<pavl. nol. carm. 31.451> Ite procul, laeti, flentum consortia malo, 
<pavl. nol. carm. 31.452> Vt breuibus lacrimis gaudia longa metam. 
<pavl. nol. carm. 31.453> Si modo lugentem grauis hirto tegmine saccus 
<pavl. nol. carm. 31.454> Caprigenum saetis, dum tegit, et stimulet, 
<pavl. nol. carm. 31.455> Tunc patre placato meriti reddetur honoris 
<pavl. nol. carm. 31.456> Anulus et cinget me stola laetitiae; 
<pavl. nol. carm. 31.457> Tunc mihi iure pater uitulum mactabit opimum, 
<pavl. nol. carm. 31.458> Si modo ieiunus iustitiam esuriam 
<pavl. nol. carm. 31.459> Malo famem panis quam sancti ducere uerbi; 
<pavl. nol. carm. 31.460> Nolo domum uini, lucis aquam sitio; 
<pavl. nol. carm. 31.461> Hic cruciet me dira fames, hic turpis egestas 
<pavl. nol. carm. 31.462> Contractum pannis tristibus obsideat, 
<pavl. nol. carm. 31.463> Hic licet ante suas diues me transeat aedes, 
<pavl. nol. carm. 31.464> Spernens uel micis me saturare suis. 
<pavl. nol. carm. 31.465> Nolo mihi Tyrio modo Serica murice uestis 
<pavl. nol. carm. 31.466> Ardeat, arsuri corporis inuidia, 
<pavl. nol. carm. 31.467> Ne post purpureos me flamma perennis amictus 
<pavl. nol. carm. 31.468> Ambiat et pretium uestis in igne luam. 
<pavl. nol. carm. 31.469> Hic potius miseri iaceamus in aggere foedo 
<pavl. nol. carm. 31.470> Stercoris et lambant ulcera nostra canes, 
<pavl. nol. carm. 31.471> Vt placida tristem post uitam morte solutos 
<pavl. nol. carm. 31.472> Mitis ad occursus angelus excipiat 
<pavl. nol. carm. 31.473> Et patriarcharum sinibus deponat ouantes, 
<pavl. nol. carm. 31.474> Vnde gehenna procul saeuit hiante chao. 
<pavl. nol. carm. 31.475> Non commenta loquor uatum terrentia paruos, 
<pavl. nol. carm. 31.476> Latrantem in foribus per tria rostra canem 
<pavl. nol. carm. 31.477> Terrentemque umbras tristi squalore Charontem, 
<pavl. nol. carm. 31.478> Vipereis saeuas crinibus Eumenidas, 
<pavl. nol. carm. 31.479> Aeternam, Tityon, funesti uulturis escam 
<pavl. nol. carm. 31.480> Arentemque siti Tantalon inter aquas, 
<pavl. nol. carm. 31.481> Voluentem sine fine rotam et reuolubile saxum, 
<pavl. nol. carm. 31.482> Cassaque sudantum dolia Danaidum 
<pavl. nol. carm. 31.483> Haec inopes ueri uanis cecinere poetae, 
<pavl. nol. carm. 31.484> Qui Christum ueri non tenuere caput. 
<pavl. nol. carm. 31.485> At nos uera deus docuit, sator ipse suorum 
<pavl. nol. carm. 31.486> Enarrans nobis omnia uera operum. 
<pavl. nol. carm. 31.487> Disce euangelio loca pauperis et loca ditis: 
<pavl. nol. carm. 31.488> Pauper in Abraham, diues in igne iacet. 
<pavl. nol. carm. 31.489> Iustitia mutante uices qui fleuerat istic 
<pavl. nol. carm. 31.490> Gaudet ibi, et pleno paupere diues eget. 
<pavl. nol. carm. 31.491> Iste bona requie fruitur, gemit ignibus ille, 
<pavl. nol. carm. 31.492> Diues opum poenas, pauper opes recipit. 
<pavl. nol. carm. 31.493> Mendicat diues modicum de paupere rorem, 
<pavl. nol. carm. 31.494> Quem mendicantem spreuerat in superis. 
<pavl. nol. carm. 31.495> Inde in eum ardentem nec parua e pauperis imo 
<pavl. nol. carm. 31.496> Stillauit digito gutta refrigerii, 
<pavl. nol. carm. 31.497> De magnis quoniam dapibus nec mica referto 
<pavl. nol. carm. 31.498> Esurientis in os pauperis exciderat. 
<pavl. nol. carm. 31.499> His monitis sanctam discamus uiuere Christo 
<pavl. nol. carm. 31.500> Iustitiam et partem ponere pauperibus. 
<pavl. nol. carm. 31.501> Tu, cui sordet inops, qui uiso horrescis egeno 
<pavl. nol. carm. 31.502> Occursumque pii supplicis omen habes, 
<pavl. nol. carm. 31.503> Qui te miraris pretiosa ueste nitentem 
<pavl. nol. carm. 31.504> Nec sordere uides interiore habitu, 
<pavl. nol. carm. 31.505> Omnia mente geris, quae corpore pauperis horres, 
<pavl. nol. carm. 31.506> Sordidior pannis diues et ulceribus; 
<pavl. nol. carm. 31.507> Contemnis caecum, leprosum tangere uitas, 
<pavl. nol. carm. 31.508> Diues auare, lepram diligis ipse tuam. 
<pavl. nol. carm. 31.509> Ille oculis hominum miser est et debilis; at tu 
<pavl. nol. carm. 31.510> Turpis es ante deum debilitate animae. 
<pavl. nol. carm. 31.511> Improbe, consortem naturae spernis egentem 
<pavl. nol. carm. 31.512> Et facis exsortem partis auaritia. 
<pavl. nol. carm. 31.513> Quicquid, inique, tibi nullo supereffluit usu, 
<pavl. nol. carm. 31.514> Quod fosso abstrudis caespite, pars inopum est. 
<pavl. nol. carm. 31.515> Cur aliena tenes, qua spe linquenda retentas, 
<pavl. nol. carm. 31.516> Nec retributa suis nec potiunda tibi? 
<pavl. nol. carm. 31.517> Tu, cui sordet inops, qui nomine diuitis excors 
<pavl. nol. carm. 31.518> Triste leuas crispa fronte supercilium, 
<pavl. nol. carm. 31.519> Nec dignaris eos homines uel nomine fari, 
<pavl. nol. carm. 31.520> Quos simili lusu non fluitare uides, 
<pavl. nol. carm. 31.521> Filius ille dei qua uenerit aspice forma, 
<pavl. nol. carm. 31.522> Qui cum esset diues, pauper in orbe fuit. 
<pavl. nol. carm. 31.523> Et ueniens non alta deus, sed uilia mundi 
<pavl. nol. carm. 31.524> Legit, ut infirmis fortia destrueret. 
<pavl. nol. carm. 31.525> Non iam diuitiis diues nec robore fortis 
<pavl. nol. carm. 31.526> Nec sapiens magno gaudeat ingenio. 
<pavl. nol. carm. 31.527> Nemo ope confidat propria aut de se sibi plaudat, 
<pavl. nol. carm. 31.528> Cum sata uel data sint omnia fonte deo. 
<pavl. nol. carm. 31.529> Perfugium Christus personaque factus egentum, 
<pavl. nol. carm. 31.530> Diuitibus pudor est, gloria pauperibus. 
<pavl. nol. carm. 31.531> Huius in ambrosios auidi curramus odores, 
<pavl. nol. carm. 31.532> Vt procul a nobis mortis odor fugiat. 
<pavl. nol. carm. 31.533> Quis mihi det pretiosum alabastro fundere nardum 
<pavl. nol. carm. 31.534> Et domini sacros flendo lauare pedes? 
<pavl. nol. carm. 31.535> Vos, precor, o mea cura, piis operam date curis 
<pavl. nol. carm. 31.536> Vosque date immenso coniuge mente deo. 
<pavl. nol. carm. 31.537> Tempus adest, prope iam dominus; properate parari 
<pavl. nol. carm. 31.538> Regis ad occursum, dum breuis hora patet. 
<pavl. nol. carm. 31.539> Vtimini uestris opibus pietate benigna 
<pavl. nol. carm. 31.540> Radicemque mali uellite pectoribus. 
<pavl. nol. carm. 31.541> Corde inopum uestrae pretium concludite uitae 
<pavl. nol. carm. 31.542> Et capita expensis ungite uestra piis. 
<pavl. nol. carm. 31.543> Castaque lambentes domini uestigia Christi, 
<pavl. nol. carm. 31.544> Detergete comis ambo, lauate oculis. 
<pavl. nol. carm. 31.545> Si desiderium est Celsi sine fine fruendi, 
<pavl. nol. carm. 31.546> Sic agite, ut uobis aula eadem pateat. 
<pavl. nol. carm. 31.547> Nam quem sancta fides et nescia criminis aetas 
<pavl. nol. carm. 31.548> Et pia mens casto corpore continuit, 
<pavl. nol. carm. 31.549> Certa fides illa superum regione potiri, 
<pavl. nol. carm. 31.550> Ignea qua sanctos protegit ara dei. 
<pavl. nol. carm. 31.551> Nolumus ergo, boni fratres, de pignore nostro 
<pavl. nol. carm. 31.552> Vos ita tristari tamquam homines uacuos; 
<pavl. nol. carm. 31.553> Nam si certa fides uobis quia Christus Iesus(==IESUS) 
<pavl. nol. carm. 31.554> Mortuus est et nunc uiuit in arce dei, 
<pavl. nol. carm. 31.555> Sic et eos, quicumque fide uiuente quiescunt, 
<pavl. nol. carm. 31.556> Adducet Christo cum remeante pater. 
<pavl. nol. carm. 31.557> Hoc etenim in uerbo domini docet ille magister, 
<pavl. nol. carm. 31.558> Quo duce sidereas nitimur ire uias, 
<pavl. nol. carm. 31.559> Quod quibus in Christo fuerit modo uita peracta, 
<pavl. nol. carm. 31.560> Isdem cum Christo uita perennis erit. 
<pavl. nol. carm. 31.561> Cumque tuba signum domini aduentantis ab alta 
<pavl. nol. carm. 31.562> Sede patris princeps angelus ediderit, 
<pavl. nol. carm. 31.563> Primi qui in Christo mortes obiere resurgent, 
<pavl. nol. carm. 31.564> Dignati occursum nubibus ire deo. 
<pavl. nol. carm. 31.565> Cumque omnes in qua uiserunt carne reuiuent, 
<pavl. nol. carm. 31.566> Non omnes uerso corpore lumen erunt. 
<pavl. nol. carm. 31.567> Namque resurgemus, sed non mutabimur omnes; 
<pavl. nol. carm. 31.568> Hoc discrimen erit gentibus ante deum. 
<pavl. nol. carm. 31.569> Incorrupta profanorum quoque corpora surgent 
<pavl. nol. carm. 31.570> A tumulis, longo pabula supplicio. 
<pavl. nol. carm. 31.571> Vita erit his sine fine mori et mors uiuere poenis 
<pavl. nol. carm. 31.572> Et durante suas pascere carne cruces. 
<pavl. nol. carm. 31.573> Ipse suos proprio peccator corpore gignet 
<pavl. nol. carm. 31.574> Carnifices et erit uermibus esca suis. 
<pavl. nol. carm. 31.575> At quos caelesti pietas euexerit actu, 
<pavl. nol. carm. 31.576> Participata gerent stemmata rege deo 
<pavl. nol. carm. 31.577> Vestitique suum diuino lumine corpus 
<pavl. nol. carm. 31.578> Conformes Christo semper agent domino. 
<pavl. nol. carm. 31.579> Quod cum ita sit, capite es istis solacia uerbis 
<pavl. nol. carm. 31.580> Et fidos ueri spe recreate animos; 
<pavl. nol. carm. 31.581> Et pignus commune superno in lumine Celsum 
<pavl. nol. carm. 31.582> Credite uiuorum lacte fauisque frui. 
<pavl. nol. carm. 31.583> Aut illum gremio exceptum fouet almus Abraham 
<pavl. nol. carm. 31.584> Et blandus digiti rore Eleazar alit, 
<pavl. nol. carm. 31.585> Aut cum Bethlaeis infantibus in paradiso, 
<pavl. nol. carm. 31.586> Quos malus Herodes perculit inuidia, 
<pavl. nol. carm. 31.587> Inter odoratum ludit nemus atque coronas 
<pavl. nol. carm. 31.588> Texit honorandis praemia martyribus. 
<pavl. nol. carm. 31.589> Talibus immixtus regem comitabitur agnum 
<pavl. nol. carm. 31.590> Virgineis infans additus agminibus. 
<pavl. nol. carm. 31.591> Celse, beatorum castae puer incola terrae, 
<pavl. nol. carm. 31.592> Celse, dolor patribus, gloria, Celse, patrum, 
<pavl. nol. carm. 31.593> Celse, amor et desiderium lumenque tuorum, 
<pavl. nol. carm. 31.594> Celse, breuis nobis gratia, longa tibi. 
<pavl. nol. carm. 31.595> Sed tamen et nobis poterit tua gratia longum 
<pavl. nol. carm. 31.596> Viuere, si nostri sis memor ad dominum. 
<pavl. nol. carm. 31.597> Namque in te parui meritis ingentibus aeui 
<pavl. nol. carm. 31.598> Tempore uita breuis, sed pietate potens. 
<pavl. nol. carm. 31.599> Talium enim infantum caeli regnum esse probatur, 
<pavl. nol. carm. 31.600> Qualis eras aeuo mente fideque puer, 
<pavl. nol. carm. 31.601> Qualis et ille fuit noster, tuus ille beati 
<pavl. nol. carm. 31.602> Nominis, accitus tempore quo datus est, 
<pavl. nol. carm. 31.603> Exoptata diu suboles nec praestita nobis 
<pavl. nol. carm. 31.604> Gaudere indignis posteritate pia; 
<pavl. nol. carm. 31.605> Credimus aeternis illum tibi, Celse, uirectis 
<pavl. nol. carm. 31.606> Laetitiae et uitae ludere participem, 
<pavl. nol. carm. 31.607> Quem Complutensi mandauimus urbe propinquis 
<pavl. nol. carm. 31.608> Coniunctum tumuli foedere martyribus, 
<pavl. nol. carm. 31.609> Vt de uicino sanctorum sanguine ducat, 
<pavl. nol. carm. 31.610> Quo nostras illo spargat in igne animas. 
<pavl. nol. carm. 31.611> Forte etenim nobis quoque peccatoribus olim 
<pavl. nol. carm. 31.612> Sanguinis haec nostri guttula lumen erit. 
<pavl. nol. carm. 31.613> Celse, iuua fratrem socia pietate laborans, 
<pavl. nol. carm. 31.614> Vt uestra nobis sit locus in requie. 
<pavl. nol. carm. 31.615> Viuite participes, aeternum uiuite, fratres, 
<pavl. nol. carm. 31.616> Et laetos dignum par habitate locos, 
<pavl. nol. carm. 31.617> Innocuisque, pares, meritis peccata parentum, 
<pavl. nol. carm. 31.618> Infantes, castis uincite suffragiis. 
<pavl. nol. carm. 31.619> Quot tibi, Celse, annis, totidem illi uita diebus 
<pavl. nol. carm. 31.620> Hausta; sed ille minor, qua prior, est senior. 
<pavl. nol. carm. 31.621> Nam minor est, in quo uixit minus; attamen idem 
<pavl. nol. carm. 31.622> Qua prior abscessit, nunc ibi te senior. 
<pavl. nol. carm. 31.623> Celse, tuo cum fratre tuis, quibus addimur, asta; 
<pavl. nol. carm. 31.624> Nam tua de patrio sanguine uena sumus. 
<pavl. nol. carm. 31.625> Cum patre Pneumatio simul et cum matre Fideli 
<pavl. nol. carm. 31.626> Dic et Paulinum Therasiamque tuos, 
<pavl. nol. carm. 31.627> Vt precibus commune tuis miserante habeamus 
<pavl. nol. carm. 31.628> Praesidium Christo nos quoque, Celse, tui. 
<pavl. nol. carm. 31.629> Sed tamen et nobis superest operam dare, qua te 
<pavl. nol. carm. 31.630> Possimus simili simplicitate sequi. 
<pavl. nol. carm. 31.631> Tum nostro socii poterimus uiuere Celso, 
<pavl. nol. carm. 31.632> Dulcis et aeternum pignoris esse patres. 
<pavl. nol. carm. 32.1> Discussi, fateor, sectas, Antonius, omnes; 
<pavl. nol. carm. 32.2> Plurima quaesiui, per singula quaeque cucurri. 
<pavl. nol. carm. 32.3> Sed nihil inueni melius quam credere Christo. 
<pavl. nol. carm. 32.4> Haec ego disposui leni describere uersu, 
<pavl. nol. carm. 32.5> Et ne displiceat quod talia carmina pango, 
<pavl. nol. carm. 32.6> Dauid ipse deum modulata uoce rogauit, 
<pavl. nol. carm. 32.7> Quo nos exemplo pro magnis parua canemus, 
<pavl. nol. carm. 32.8> Dicentes quae sunt fugienda sequenda colenda, 
<pavl. nol. carm. 32.9> Cum tamen in cunctis et res et causa probetur. 
<pavl. nol. carm. 32.10> Iudaicum primo populum nec gratia mouit 
<pavl. nol. carm. 32.11> Mira dei; nam tum Pharaoni ereptus iniquo 
<pavl. nol. carm. 32.12> Et mare transgressus pedibus lucente columna, 
<pavl. nol. carm. 32.13> Cum duce qui mergi infestos uidit equestres 
<pavl. nol. carm. 32.14> Et cui desertis nihil umquam defuit agris, 
<pavl. nol. carm. 32.15> Manna cui(==CU-_I) e caelo(==CA.ELO_) et fons de rupe cucurrit, 
<pavl. nol. carm. 32.16> Post haec ipse deum praestantem tanta negauit, 
<pavl. nol. carm. 32.17> Dumque aliud numen dementi pectore quaerit, 
<pavl. nol. carm. 32.18> Ignibus incensis quod misit perdidit aurum. 
<pavl. nol. carm. 32.19> Par quoque paganus; lapides quos sculpit adorat 
<pavl. nol. carm. 32.20> Et facit ipse sibi quod debeat ipse timere. 
<pavl. nol. carm. 32.21> Tum simulacra colit quae sic ex aere figurat, 
<pavl. nol. carm. 32.22> Vt, quando libitum est, mittat confracta monetae 
<pavl. nol. carm. 32.23> Aut magis in species conuertat saepe pudendas. 
<pavl. nol. carm. 32.24> Hinc miseras mactat pecudes mentesque deorum, 
<pavl. nol. carm. 32.25> Quos putat irasci, calido in pulmone requirit 
<pavl. nol. carm. 32.26> Atque hominis uitam pecoris de morte precatur. 
<pavl. nol. carm. 32.27> Quid petit ignosci ueniam qui sanguine poscit? 
<pavl. nol. carm. 32.28> Illud enim quale est, quam stultum quamue notandum! 
<pavl. nol. carm. 32.29> Cum deus omnipotens hominem formauerit olim, 
<pavl. nol. carm. 32.30> Audet homo formare deum; ne crimina desint, 
<pavl. nol. carm. 32.31> Hunc etiam uendit, dominum sibi comparat emptor. 
<pavl. nol. carm. 32.32> Philosophos credam quicquam rationis habere, 
<pavl. nol. carm. 32.33> Qui ratione carent, quibus est sapientia uana? 
<pavl. nol. carm. 32.34> Sunt Cynici canibus similes, quod nomine produnt; 
<pavl. nol. carm. 32.35> Sunt et sectantes incerti dogma Platonis, 
<pavl. nol. carm. 32.36> Quos quaesita diu animae substantia turbat, 
<pavl. nol. carm. 32.37> Tractantes semper nec definire ualentes, 
<pavl. nol. carm. 32.38> Vnde Platonis amant de anima describere librum, 
<pavl. nol. carm. 32.39> Qui praeter titulum nil certi continet intus. 
<pavl. nol. carm. 32.40> Sunt etiam Physici naturae nomine dicti, 
<pavl. nol. carm. 32.41> Quos antiqua iuuat rudis atque incondita uita. 
<pavl. nol. carm. 32.42> Namque unus baculum quondam et uas fictile portans, 
<pavl. nol. carm. 32.43> Vtile quod solum solumque putaret habendum, 
<pavl. nol. carm. 32.44> Illud ut auxilii, hoc esset causa bibendi, 
<pavl. nol. carm. 32.45> Cum stare agricolam manibusque haurire supinis 
<pavl. nol. carm. 32.46> Potandas uidisset aquas, uas fictile fregit, 
<pavl. nol. carm. 32.47> Quo procul abiecto remouenda superflua dixit. 
<pavl. nol. carm. 32.48> Rusticus hunc docuit quod spernere posset et istud. 
<pavl. nol. carm. 32.49> Hi neque uina bibunt nec uictu panis aluntur 
<pavl. nol. carm. 32.50> Nec lecto recubant nec frigora uestibus arcent 
<pavl. nol. carm. 32.51> Ingratique deo quae praestitit ille recusant. 
<pavl. nol. carm. 32.52> Quid dicam diuersa sacra et dis atque deabus 
<pavl. nol. carm. 32.53> Condita templa. loquar quae sint Capitolia primum: 
<pavl. nol. carm. 32.54> His deus est uxorque dei, ipsamque sororem 
<pavl. nol. carm. 32.55> Esse uolunt, quam Vergilius notat auctor eorum 
<pavl. nol. carm. 32.56> Dicendo et soror et coniunx. plus de Ioue fertur 
<pavl. nol. carm. 32.57> Et natam stuprasse suam fratrique dedisse, 
<pavl. nol. carm. 32.58> Vtque alias caperet, propriam uariasse figuram: 
<pavl. nol. carm. 32.59> Nunc serpens, nunc taurus erat, nunc cygnus et arbor 
<pavl. nol. carm. 32.60> Seque immutando qualis fuit indicat ipse; 
<pavl. nol. carm. 32.61> Plus aliena sibi quam propria forma placebat. 
<pavl. nol. carm. 32.62> Turpius his aquilam finxit puerique nefandos 
<pavl. nol. carm. 32.63> Venit in amplexus. quid dicit turba colentum? 
<pavl. nol. carm. 32.64> Aut neget esse Iouem aut fateatur dedecus istud. 
<pavl. nol. carm. 32.65> Nomen habet certe quod nec ratione probetur. 
<pavl. nol. carm. 32.66> Sacra Ioui faciunt et "Iuppiter optime" dicunt 
<pavl. nol. carm. 32.67> Huncque rogant, et "Iane pater" primo ordine ponunt 
<pavl. nol. carm. 32.68> Rex fuit hic Ianus proprio qui nomine fecit 
<pavl. nol. carm. 32.69> Ianiculum, prudens homo, qui cum multa futura 
<pavl. nol. carm. 32.70><>
<pavl. nol. carm. 32.71> Posset respicere, et duplici hunc pinxere figura 
<pavl. nol. carm. 32.72> Et Ianum geminum ueteres dixere Latini. 
<pavl. nol. carm. 32.73> Hic quia nauigio Ausonias aduenit ad oras, 
<pavl. nol. carm. 32.74> Nummus huic primum tali est excussus honore, 
<pavl. nol. carm. 32.75> Vt pars una caput, pars sculperet altera nauem; 
<pavl. nol. carm. 32.76> Cuius nunc memores quaecumque nomismata signant, 
<pavl. nol. carm. 32.77> Ex ueteri facto "capita" haec "et nauia" dicunt. 
<pavl. nol. carm. 32.78> De Ioue quid sperant, ut qui est a rege secundus. 
<pavl. nol. carm. 32.79> Quique sacrificiis apponitur ore precantum? 
<pavl. nol. carm. 32.80> Hic habet et matrem captam pastoris amore; 
<pavl. nol. carm. 32.81> Nam prior est pastor quam Iuppiter aut Iouis ipse; 
<pavl. nol. carm. 32.82> Sed melius pastor, castum seruare pudorem 
<pavl. nol. carm. 32.83> Qui uoluit(==VOLUIT) spreuitque deam, cui saeua uiriles 
<pavl. nol. carm. 32.84> Abscidit partes, ne quando tangeret ille 
<pavl. nol. carm. 32.85> Alterius thalamum, qui noluit eius adire. 
<pavl. nol. carm. 32.86> Hoc tamen, hoc egit sententia iusta deorum, 
<pavl. nol. carm. 32.87> Ne fieret coniunx qui non est factus adulter? 
<pavl. nol. carm. 32.88> Nunc quoque semiuiri mysteria turpia plangunt 
<pavl. nol. carm. 32.89> Nec desunt homines, quos haec contagia uertant, 
<pavl. nol. carm. 32.90> Intus et arcanum quiddam quasi maius adorant 
<pavl. nol. carm. 32.91> Idque uocant sanctum, quo si uelit ire pudicus, 
<pavl. nol. carm. 32.92> Iste profanus erit. sic artior ipse sacerdos 
<pavl. nol. carm. 32.93> Femineos uitat coitus patiturque uiriles. 
<pavl. nol. carm. 32.94> O mens caeca uirum! de sacris semper eorum 
<pavl. nol. carm. 32.95> Scaena mouet risus, nec ab hoc errore recedunt. 
<pavl. nol. carm. 32.96> Saturnum perhibent Iouis esse patrem huncque uorasse 
<pavl. nol. carm. 32.97> Natos ante suos et mos e uentre nefandas 
<pavl. nol. carm. 32.98> Euomuisse dapes, sed postea coniugis arte 
<pavl. nol. carm. 32.99> Pro Ioue suppositum mersisse in uiscera saxum, 
<pavl. nol. carm. 32.100> Quod nisi fecisset, consumptus Iuppiter esset. 
<pavl. nol. carm. 32.101> Huncque Cronon dicunt ficteque Chronon, quia tempus 
<pavl. nol. carm. 32.102> Quae creat absumit rursusque absumpta promittit(==PRO-MITTIT). 
<pavl. nol. carm. 32.103> Cur tamen oblique nomen pro tempore fingunt? 
<pavl. nol. carm. 32.104> Hunc etiam, quod saepe sibi de prole timebat, 
<pavl. nol. carm. 32.105> Ab Ioue deiectum caelo latuisse per agros 
<pavl. nol. carm. 32.106> Italiae Latiumque ideo tunc esse uocatum. 
<pavl. nol. carm. 32.107> Magnus uterque deus! terris est abditus alter, 
<pavl. nol. carm. 32.108> Alter non potuit terrarum scire latebras. 
<pavl. nol. carm. 32.109> Hinc Latiare malum prisci statuere Quirites, 
<pavl. nol. carm. 32.110> Vt mactatus homo nomen satiaret inane. 
<pavl. nol. carm. 32.111> Quae nos est animi quae sunt improuida corda! 
<pavl. nol. carm. 32.112> Quod colitur nihil est et sacra cruenta geruntur. 
<pavl. nol. carm. 32.113> Quid quod et Inuictum spelaea sub atra recondunt 
<pavl. nol. carm. 32.114> Quemque tegunt tenebris audent hunc dicere Solem? 
<pavl. nol. carm. 32.115> Quis colat occulte lucem sidusque supernum 
<pavl. nol. carm. 32.116> Celet in infernis nisi rerum causa malarum? 
<pavl. nol. carm. 32.117> Quid quod et Isiaca sistrumque caputque caninum 
<pavl. nol. carm. 32.118> Non magis abscondunt, sed per loca publica ponunt? 
<pavl. nol. carm. 32.119> Nescio quid certe quaerunt gaudentque repertum 
<pavl. nol. carm. 32.120> Rursus et amittunt quod rursus quaerere possint. 
<pavl. nol. carm. 32.121> Quis ferat hoc sapiens illos quasi claudere solem, 
<pavl. nol. carm. 32.122> Hos proferre palam propriorum monstra deorum? 
<pavl. nol. carm. 32.123> Qui Serapis meruit, qui sic laceratur ab ipsis 
<pavl. nol. carm. 32.124> Per uarios turpesque locos? hic denique semper 
<pavl. nol. carm. 32.125> Fit fera fitque canis, fit putre cadauer aselli, 
<pavl. nol. carm. 32.126> Fit homo nunc pannis, nunc corpore languidus aegro. 
<pavl. nol. carm. 32.127> Talia dum faciunt, nihil hunc sentire fatentur. 
<pavl. nol. carm. 32.128> Quid loquar et Vestam, quam se negat ipse sacerdos 
<pavl. nol. carm. 32.129> Scire quid est? imisque tamen penetralibus intus 
<pavl. nol. carm. 32.130> Semper inextinctus seruari fingitur ignis. 
<pavl. nol. carm. 32.131> Cur dea, non deus est? cur ignis femina fertur? 
<pavl. nol. carm. 32.132> Ista quidem mulier, sicut commendat Hyginus, 
<pavl. nol. carm. 32.133> Stamine prima nouo uestem contexuit olim 
<pavl. nol. carm. 32.134> Nomine de proprio dictam, quam tradidit ipsa 
<pavl. nol. carm. 32.135> Vulcano, qui tunc illi monstrarat opertos 
<pavl. nol. carm. 32.136> Custodire focos; hic rursum munere laetus 
<pavl. nol. carm. 32.137> Obtulit hanc Soli, per quem deprehenderat ante 
<pavl. nol. carm. 32.138> Martis adulterium; nunc omnis credula turba 
<pavl. nol. carm. 32.139> Suspendunt Soli per Vulcanalia uestes. 
<pavl. nol. carm. 32.140> Vtque notent Venerem, tunc et portatur Adonis; 
<pavl. nol. carm. 32.141> Stercora tunc mittunt, ipsum pro stercore iactant. 
<pavl. nol. carm. 32.142> Omnia si quaeras, magis et ridenda uidentur. 
<pavl. nol. carm. 32.143> Additur hic aliud: Vestae quas uirgines aiunt 
<pavl. nol. carm. 32.144> Quinquennis epulas audio(==A.UDJO) portare draconi 
<pavl. nol. carm. 32.145> Qui tamen aut non est aut si est diabolus ipse est, 
<pavl. nol. carm. 32.146> Humano generi contrarius antea suasor, 
<pavl. nol. carm. 32.147> Et uenerantur eum, qui nunc in nomine Christi 
<pavl. nol. carm. 32.148> Et tremit et pendet suaque omnia facta fatetur. 
<pavl. nol. carm. 32.149> Quae mens est hominum, ut pro ueris falsa loquantur, 
<pavl. nol. carm. 32.150> Qui linquenda colunt contraque colenda relinquunt! 
<pavl. nol. carm. 32.151> Iam sat erit nobis uanos narrare timores. 
<pavl. nol. carm. 32.152> Haec ego cuncta prius, clarum quam lumen adeptus, 
<pavl. nol. carm. 32.153> Meque diu incertum et tot tempestatibus actum 
<pavl. nol. carm. 32.154> Sancta salutari suscepit eclesia portu 
<pavl. nol. carm. 32.155> Postque uagos fluctus tranquilla sede locauit, 
<pavl. nol. carm. 32.156> Vt mihi iam liceat detersa nube malorum 
<pavl. nol. carm. 32.157> Tempore promisso lucem sperare serenam. 
<pavl. nol. carm. 32.158> Iam prior illa salus, quam perdidit immemor Adam 
<pavl. nol. carm. 32.159> Tunc uento suadente malo, nunc remige Christo 
<pavl. nol. carm. 32.160> Eruta de scopulis semper mansura resurget. 
<pavl. nol. carm. 32.161> Rector enim noster sic undique cuncta gubernat, 
<pavl. nol. carm. 32.162> Vt modo qui nobis errorem mentis ademit 
<pavl. nol. carm. 32.163> Hic meliore uia paradisi limina pandat. 
<pavl. nol. carm. 32.164> Felix nostra fides uni certoque dicata. 
<pavl. nol. carm. 32.165> Vnus enim deus est, substantia filius una 
<pavl. nol. carm. 32.166> Vnus, in utroque est unus uigor, una potestas. 
<pavl. nol. carm. 32.167> Namque dei uerbum patrio de pectore Christus 
<pavl. nol. carm. 32.168> Emicuit semperque fuit, qui non quasi natus, 
<pavl. nol. carm. 32.169> Ore sed egressus chaos illud inane remouit 
<pavl. nol. carm. 32.170> Et tulit informem contextae noctis hiatum 
<pavl. nol. carm. 32.171> Distribuitque locis mare terras aera caelum 
<pavl. nol. carm. 32.172> Hisque dedit geminam pulsa caligine lucem. 
<pavl. nol. carm. 32.173> Ast ubi cuncta nouum stupuerunt surgere solem, 
<pavl. nol. carm. 32.174> Quattuor haec auxit uariis exordia rebus: 
<pavl. nol. carm. 32.175> Sunt homines terris, sunt addita sidera caelo, 
<pavl. nol. carm. 32.176> Aere pendet auis, liquido natat aequore piscis. 
<pavl. nol. carm. 32.177> Sic elementa suis decorauit singula formis; 
<pavl. nol. carm. 32.178> Nexuit haec diuersa licet discretaque iunxit 
<pavl. nol. carm. 32.179> Iunctaque discreuit, quae nunc diuisa cohaerent. 
<pavl. nol. carm. 32.180> Claudit enim Oceanus terram, mare clauditur ipsa, 
<pavl. nol. carm. 32.181> Axe sub aetherio medius concluditur aer. 
<pavl. nol. carm. 32.182> Hoc etiam caelum quod nos sublime uidemus 
<pavl. nol. carm. 32.183> Sex aliis infra est spatio surgentibus aequo, 
<pavl. nol. carm. 32.184> Postque thronos septem, post tot caelestia regna 
<pavl. nol. carm. 32.185> Cetera pars omnis, quae cunctis eminet ultra, 
<pavl. nol. carm. 32.186> Quae super excedit, quae passim tendit in altum, 
<pavl. nol. carm. 32.187> Quae sine fine patet, quam nec mens colligit ulla, 
<pavl. nol. carm. 32.188> Lucis inaccessae domus est sedesque potentis 
<pavl. nol. carm. 32.189> Sancta dei, unde procul quae fecit subdita cernit. 
<pavl. nol. carm. 32.190> Omnia sic constant, dum spiritus omnia cingit. 
<pavl. nol. carm. 32.191> Haec itidem, quorum nobis conceditur usus, 
<pavl. nol. carm. 32.192> Quae polus inferior magno complectitur orbe, 
<pavl. nol. carm. 32.193> Cuncta licet distent, una cum pace tenentur, 
<pavl. nol. carm. 32.194> Denique nomen habent unum, sunt omnia mundus. 
<pavl. nol. carm. 32.195> Hunc etiam Graeci cosmon dixere priores; 
<pavl. nol. carm. 32.196> Hinc ita compositum distinguens utraque lingua 
<pavl. nol. carm. 32.197> Cosmon ab ornatu, mundum de lumine dixit. 
<pavl. nol. carm. 32.198> Nam qua sol nitet, hoc totum sordebat in umbra, 
<pavl. nol. carm. 32.199> Et manet exemplum, quotiens nox omnia foedat, 
<pavl. nol. carm. 32.200> Et docet ex tenebris quae sit data gratia lucis. 
<pavl. nol. carm. 32.201> Tot bona qui fecit, qui sic operatus ubique est, 
<pavl. nol. carm. 32.202> Hic dominus de corde dei, hic spiritus oris, 
<pavl. nol. carm. 32.203> Sancti sermo patris, tantarum fabrica rerum. 
<pavl. nol. carm. 32.204> Nec se paganus laudet, si qui idola uitat 
<pavl. nol. carm. 32.205> Aut satis esse putat quod numine credat in uno. 
<pavl. nol. carm. 32.206> Qui colit ille deum, qui uerbum non colit eius, 
<pavl. nol. carm. 32.207> Qui non uirtutem simili ueneratur honore? 
<pavl. nol. carm. 32.208> Quique inuisibilem incomprensibilemque fatetur 
<pavl. nol. carm. 32.209> Esse deum, hic etiam Christum, si cogitet, idem 
<pavl. nol. carm. 32.210> Inueniet, quoniam uerbum comprendere nemo, 
<pavl. nol. carm. 32.211> Nemo uidere potest, opera eius sola uidentur. 
<pavl. nol. carm. 32.212> In patre natus enim, in nato pater omnia fecit 
<pavl. nol. carm. 32.213> Et quicquid uirtute dedit pietate tuetur. 
<pavl. nol. carm. 32.214> Sic fuit, est et erit uerus saluator in aeuum, 
<pavl. nol. carm. 32.215> Qui tulit errores, qui fecit uera uideri 
<pavl. nol. carm. 32.216> Placatoque patri pereuntem reddidit orbem. 
<pavl. nol. carm. 32.217> Nec mirum si cuncta regit qui cuncta creauit, 
<pavl. nol. carm. 32.218> Qui dedit ex nihilo totum lucique tenebras 
<pavl. nol. carm. 32.219> Reppulit atque diem iussit succedere nocti 
<pavl. nol. carm. 32.220> Quodque in carne fuit carnis peccata remittit; 
<pavl. nol. carm. 32.221> Cernit enim fragilem faciles incurrere lapsus 
<pavl. nol. carm. 32.222> Corripiensque tamen ueniam dabit omnibus unam, 
<pavl. nol. carm. 32.223> Remque nouam dicam nec me dixisse pigebit, 
<pavl. nol. carm. 32.224> Plusque pius quam iustus erit. si denique iustus 
<pavl. nol. carm. 32.225> Esse uelit, nullus fugiet sine crimine poenam; 
<pavl. nol. carm. 32.226> Iustus enim mala condemnat, pius omnia donat. 
<pavl. nol. carm. 32.227> Hoc facit, ut rata sint uenturae munera uitae 
<pavl. nol. carm. 32.228> Et quod culpa tulit rursum indulgentia reddat; 
<pavl. nol. carm. 32.229> Quae si non fuerit plebi concessa roganti, 
<pavl. nol. carm. 32.230> Tunc prope nullus erit delicto liber ab omni. 
<pavl. nol. carm. 32.231> Quis poterit meritus promissa luce potiri? 
<pavl. nol. carm. 32.232> Tangere tunc laetis caelorum regna licebit, 
<pavl. nol. carm. 32.233> Tunc poterit mors ipsa mori, cum tempore toto 
<pavl. nol. carm. 32.234> Vita perennis erit, qua tunc in sede beata 
<pavl. nol. carm. 32.235> Nullus peccandi locus est, ubi nulla cupido est. 
<pavl. nol. carm. 32.236> Gloria tanta manet populo seruata fideli. 
<pavl. nol. carm. 32.237> Amplius hoc tribuit, maius dedit hoc quoque munus, 
<pavl. nol. carm. 32.238> Quod peccatorem quem paenitet antea lapsum 
<pavl. nol. carm. 32.239> Non facit in numero turbae peccantis haberi. 
<pavl. nol. carm. 32.240> Quippe satis poena est, cui sit sua culpa dolori; 
<pavl. nol. carm. 32.241> Supplicium proprium timor est; tormenta reatus 
<pavl. nol. carm. 32.242> Tam ueluti patitur qui se meruisse fatetur. 
<pavl. nol. carm. 32.243> Quid poterit melius uel quid moderatius esse? 
<pavl. nol. carm. 32.244> Iudicat inquirit castigat parcit honorat 
<pavl. nol. carm. 32.245> Omnia qui uincit nec ab ipsa uincitur ira. 
<pavl. nol. carm. 32.246> Quod de praesenti iam cernimus esse futurum; 
<pavl. nol. carm. 32.247> Nam cum saepe minax horrentia nubila cogit 
<pavl. nol. carm. 32.248> Et terrore pio rutilo nimis igne coruscat 
<pavl. nol. carm. 32.249> Tristibus et pluuiis et nubibus intonat atris, 
<pavl. nol. carm. 32.250> Omne genus timet interitum; sed uiua potestas 
<pavl. nol. carm. 32.251> Desinit et pariter caelum mentesque serenat. 
<pavl. nol. carm. 32.252> Hoc quoque tunc sperare iubet qui se modo cuncta 
<pavl. nol. carm. 32.253> Perdere posse probat, sed perdere uelle recusat. 
<pavl. nol. carm. 32.254> Sic iteranda salus uenturo ostenditur aeuo 
<pavl. nol. carm. 32.255> Aeternique dei pietas aeterna manebit. 
<pavl. nol. carm. 33.1> O uir beatus, cui remissa iniquitas
<pavl. nol. carm. 33.2> Nec imputata est pigra credendi mora,
<pavl. nol. carm. 33.3> Operum cui cassa contulit uitam fides!
<pavl. nol. carm. 33.4> En iste, celsi quem sub auro culminis
<pavl. nol. carm. 33.5> Pictura ueris exprimit miraculis,
<pavl. nol. carm. 33.6> Clarus superbo Veriorum nomine
<pavl. nol. carm. 33.7> Et consulari Baebianus sanguine
<pavl. nol. carm. 33.8> Ipse est potentis larga Christi gratia.
<pavl. nol. carm. 33.9> Prius iste captus uinculis mortalibus
<pavl. nol. carm. 33.10> Opes et inter saeculi pauper deo
<pavl. nol. carm. 33.11> Vitam paratis blandientem copiis
<pavl. nol. carm. 33.12> Mortalitatis immemor cucurrerat.
<pavl. nol. carm. 33.13> Vt se subactum fine mortalem uidet,
<pavl. nol. carm. 33.14> Fesso benignum quaerit aspectu deum
<pavl. nol. carm. 33.15> Statimque Christum luminatus inuenit;
<pavl. nol. carm. 33.16> Veniam precatur et sacerdotum pedes
<pavl. nol. carm. 33.17> Supplex adorat ipse culpator sui
<pavl. nol. carm. 33.18> Negansque dignum gratia dignum facit
<pavl. nol. carm. 33.19> Vouetque uitam, si supersit, integram
<pavl. nol. carm. 33.20> Et obire gaudet, si renatus oppetat.
<pavl. nol. carm. 33.21> Credidit oranti et sitientem flumina uitae
<pavl. nol. carm. 33.22> Praecinctus puro perfudit episcopus amne.
<pavl. nol. carm. 33.23> Quo peragente pios solito mos ordine ritus
<pavl. nol. carm. 33.24> Et diuale sacrum libans et chrismate fragrans
<pavl. nol. carm. 33.25> Attonitum mira se maiestate fatetur;
<pavl. nol. carm. 33.26> Sed quis odor, quaerit, quem sentiat in sua labi
<pavl. nol. carm. 33.27> Pectora praedulci medicantem nectare fibras?
<pavl. nol. carm. 33.28> Sedula tunc coniunx Zoen de nomine Christi
<pavl. nol. carm. 33.29> Vnguentum spirare docet, spondetque sacerdos
<pavl. nol. carm. 33.30> Et monet, ut longi spatium sibi postulet aeui.
<pavl. nol. carm. 33.31> Ille dei iam totus ad haec: satis hoc mihi donum,
<pavl. nol. carm. 33.32> Quo potior; nunc mors lucrum mihi uitaque Christus!
<pavl. nol. carm. 33.33> Ecce per aeternum terris data gratia Christum!
<pavl. nol. carm. 33.34> Hic est ille latro felix, qui fine sub ipsa
<pavl. nol. carm. 33.35> Confessus Christum meruit reus astra fidelis;
<pavl. nol. carm. 33.36> Hic donatus abit solida mercede diei,
<pavl. nol. carm. 33.37> Serus ab undecima iam mercennarius hora.
<pavl. nol. carm. 33.38> Ergo ut sanctifica nituit renouatus ab unda,
<pavl. nol. carm. 33.39> Ipse grauis artus in mollia fulcra refusus
<pavl. nol. carm. 33.40> Vnanimam alloquitur recreato corde iugalem:
<pavl. nol. carm. 33.41> Aetatis spatium lustra nouem mihi,
<pavl. nol. carm. 33.42> Annum uita super ducere coeperat,
<pavl. nol. carm. 33.43> Felix unanimo coniugio mihi,
<pavl. nol. carm. 33.44> Dulcis pigneribus clara et honoribus,
<pavl. nol. carm. 33.45> Et nunc mortificis eluta sordibus
<pavl. nol. carm. 33.46> Sancto fine pium transmeat in deum.
<pavl. nol. carm. 33.47> Haec ad uerba piis sedula fletibus
<pavl. nol. carm. 33.48> Coniunx, oret adhuc uiuere, supplicat.
<pavl. nol. carm. 33.49> Tunc ille: o mulier nescia quid petas,
<pavl. nol. carm. 33.50> Iam scis an ualeam uiuere tam pie,
<pavl. nol. carm. 33.51> Vt tanti maneam muneris integer?
<pavl. nol. carm. 33.52> Et quid uita iuuat, qua moritur salus?
<pavl. nol. carm. 33.53> Haec ut fortis ait, toruum oculis micans
<pavl. nol. carm. 33.54> Et caelum stupide suspiciens ait:
<pavl. nol. carm. 33.55> Flammantem uideo luminis ambitum,
<pavl. nol. carm. 33.56> In quem nulla uenit femina circulum.
<pavl. nol. carm. 33.57> O felix, cui adhuc corporeo datum
<pavl. nol. carm. 33.58> Aeterni speciem cernere saeculi,
<pavl. nol. carm. 33.59> In quo conubiis nulla necessitas,
<pavl. nol. carm. 33.60> Sexus perpetuis corporibus perit!
<pavl. nol. carm. 33.61> Rursus ut haec dixit, subita quasi morte solutus
<pavl. nol. carm. 33.62> Exsanguem porrecta trahit per membra rigorem.
<pavl. nol. carm. 33.63> At trepida et uisis exterrita talibus uxor
<pavl. nol. carm. 33.64> Soluitur in speciem leti, iam muta trementes
<pavl. nol. carm. 33.65> Tendit in ora manus membrisque intenta iacentis
<pavl. nol. carm. 33.66> Pendet in exanimum pallentior ipsa maritum.
<pavl. nol. carm. 33.67> Ipsa fidem mortis suadet mora; namque bis acto
<pavl. nol. carm. 33.68> Orbe duplex reuoluta dies, bis uespere clausa est,
<pavl. nol. carm. 33.69> Mortales oculos dum fallit mortis imago.
<pavl. nol. carm. 33.70> Ille autem angelicis manibus per nubila raptus
<pavl. nol. carm. 33.71> Liquerat hospitium repetendi corporis et tunc
<pavl. nol. carm. 33.72> Aetherii secreta poli sedesque beatas
<pavl. nol. carm. 33.73> Spectabat monstrante deo dignataque Christo
<pavl. nol. carm. 33.74> Mens pia, dum fletur terris, gaudebat in astris,
<pavl. nol. carm. 33.75> Hoc tantum maerens, quod adhuc remeare timeret.
<pavl. nol. carm. 33.76> Demissa excessu redit, ut conspecta referret
<pavl. nol. carm. 33.77> Firmaretque fidem dubitantum uiuere functos.
<pavl. nol. carm. 33.78> Vtque redux membris admotae coniugis ora
<pavl. nol. carm. 33.79> Vidit, pollicitus quiddam mirabile sese
<pavl. nol. carm. 33.80> Dicturum, in lucem sua distulit orsa sequentem.
<pavl. nol. carm. 33.81> Ergo dies primos ubi crastina fulsit in ortus,
<pavl. nol. carm. 33.82> Mane nouo sacris (aderat nam forte) sacerdos
<pavl. nol. carm. 33.83> Fungitur, utque pio gessit sollemnia cultu,
<pavl. nol. carm. 33.84> Suspiciens caelum ille manus dispandit et in se
<pavl. nol. carm. 33.85> Bracchia constringens quasi quaedam munera caelo
<pavl. nol. carm. 33.86> Missa auido premit amplexu, meane omnia sunt haec?
<pavl. nol. carm. 33.87> Percontans. cuncti dictis stupuere rogantque,
<pavl. nol. carm. 33.88> Quidnam conspiciat clausum mortalibus. ille
<pavl. nol. carm. 33.89> Panta kalos inquit, patriarcham saepius Isac
<pavl. nol. carm. 33.90> Commemorans, graece theion, glyky theion orasthai(==ORASTHA.I)
<pavl. nol. carm. 33.91> Horrescens ueneransque refert, utque angelus illum
<pavl. nol. carm. 33.92> Sustulerit per inane uehens, ut milia multa
<pavl. nol. carm. 33.93> Viderit angelicis mixta agninisque cateruis
<pavl. nol. carm. 33.94> Regnantemque deum super omnia cum patre Christum,
<pavl. nol. carm. 33.95> Narrat et aeternam portis gemmantibus urbem,
<pavl. nol. carm. 33.96> Narrat et aetherii caeleste nemus paradisi.
<pavl. nol. carm. 33.97> Inter et haec dextram secreta in pectora misit
<pavl. nol. carm. 33.98> Coniugis, hoc dicens: unum sumus ambo et idem, quae
<pavl. nol. carm. 33.99> Ingeminans, sancto placidam sic ordine complens
<pavl. nol. carm. 33.100> Finem, euangelico uitam in sermone refudit.
<pavl. nol. carm. 33.101> Et nunc ille deo fruitur curamque beatae
<pavl. nol. carm. 33.102> Coniugis aeterno uinctus amore tenet;
<pavl. nol. carm. 33.103> Attamen unius rapuit solatia nati
<pavl. nol. carm. 33.104> Impatiens tota prole carere pater.
<pavl. nol. carm. 33.105> Sed postquam iusto tua tempora clauseris aeuo,
<pavl. nol. carm. 33.106> Eductis genetrix inclita pignoribus,
<pavl. nol. carm. 33.107> Tunc puer ille tuus florentem luce coronam
<pavl. nol. carm. 33.108> Praeditus occurret cum genitore tibi;
<pavl. nol. carm. 33.109> Quo comite adueniens tibi laetus ab aethere coniunx
<pavl. nol. carm. 33.110> Dextram cum blandis porriget alloquiis:
<pavl. nol. carm. 33.111> Tempus adest! curis iam soluere, soluere membris!
<pavl. nol. carm. 33.112> Vixisti natis, nunc redhibere mihi.
<pavl. nol. carm. 33.113> Iam non coniugium nobis mortale, ut in aegris
<pavl. nol. carm. 33.114> Ante dedit breuitas inuida corporibus,
<pavl. nol. carm. 33.115> Quod nobis tenui fructu rapida abstulit aetas
<pavl. nol. carm. 33.116> Orbibus accumulans uix duo lustra tribus;
<pavl. nol. carm. 33.117> Nam tua uiginti lustro cumulauerat annos,
<pavl. nol. carm. 33.118> Praecessit cursus cum mea uita tuos,
<pavl. nol. carm. 33.119> At mihi bis decies maior te fluxerat aetas,
<pavl. nol. carm. 33.120> Sed tamen aequaeuos fecerat unus amor.
<pavl. nol. carm. 33.121> Nunc meliore iugo stabiles et in ore piorum
<pavl. nol. carm. 33.122> Aurea uiuemus saecula rege deo.
<pavl. nol. carm. 33.123> Surge, uirum natumque sequens; patet ecce sereni
<pavl. nol. carm. 33.124> Porta poli merito .....................
<pavl. nol. carm. 33.125>.....................................
<pavl. nol. carm. 33.126>............... angelus anteuolans;
<pavl. nol. carm. 33.127> Ipse piam de nube manum deus exerit et te
<pavl. nol. carm. 33.128> In caelum dextra sollicitante uocat.
<pavl. nol. carm. 33.129> Felix Apra, cui licuit terraque poloque
<pavl. nol. carm. 33.130> Coniugis unicubae iuge tenere bonum,
<pavl. nol. carm. 33.131> Quo terris tibi clarus honor, sub nomine eodem
<pavl. nol. carm. 33.132> In caelis etiam gloria perpes erit!
