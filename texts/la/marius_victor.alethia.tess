<mar. victor aleth. praef..1> Summe et sancte deus, cunctae uirtutis origo, 
<mar. victor aleth. praef..2> Omnipotens, quem nec subtili indagine rerum 
<mar. victor aleth. praef..3> Mentibus humanis sensu comprendere fas est 
<mar. victor aleth. praef..4> Et nescire nefas; nam te ratione profunda 
<mar. victor aleth. praef..5> In tribus esse deum, sed tres sic credimus unum, 
<mar. victor aleth. praef..6> Vt proprias generis species substantia reddat 
<mar. victor aleth. praef..7> Indiscreta pio conseruans foedera nexu. 
<mar. victor aleth. praef..8> Tu sine principio, pariter sine fine perennis 
<mar. victor aleth. praef..9> Solus semper idem nullique obnoxius aeuo, 
<mar. victor aleth. praef..10> Tu spatium rerum, mentis quocumque recessus 
<mar. victor aleth. praef..11> Tenditur, excedis spatio neque cingeris ullo; 
<mar. victor aleth. praef..12> Nec te qui capiat locus est cum rebus alumnis, 
<mar. victor aleth. praef..13> Nec magis ipse locus; nec fas contingere menti, 
<mar. victor aleth. praef..14> Quae sit imago tibi, quia fine coercita nullo 
<mar. victor aleth. praef..15> Forma fugit sensus, uel qui uirtute beata 
<mar. victor aleth. praef..16> Te uegetet motus, quia totus semper ubique es: 
<mar. victor aleth. praef..17> Tu mens et sacrae penitus substantia mentis, 
<mar. victor aleth. praef..18> Tu ratio et plenae prudens rationis origo, 
<mar. victor aleth. praef..19> Tu uirtus, uirtutis apex atque ipsa profecto 
<mar. victor aleth. praef..20> Tu uita et genitor uitae lucisque profundae, 
<mar. victor aleth. praef..21> Tu lux uera, deus, tu rerum causa uigorque. 
<mar. victor aleth. praef..22> A te principium traxit quodcumque repente 
<mar. victor aleth. praef..23> Ex nihilo emicuit tantoque auctore repletum 
<mar. victor aleth. praef..24> Vel uim mentis habet uel formam in mente recepit. 
<mar. victor aleth. praef..25> Te dominum natura probat seruata caducis 
<mar. victor aleth. praef..26> Partibus et iussam seriem datus ordo fatetur: 
<mar. victor aleth. praef..27> Tu dociles numeros distinguens, pondera librans, 
<mar. victor aleth. praef..28> Mensuras uarians, modulosque motumque(==MO-TUMQVE) gubernans 
<mar. victor aleth. praef..29> Alternas seruare uices iugemque recursum 
<mar. victor aleth. praef..30> Rerum stare iubes et mentis imagine plenum 
<mar. victor aleth. praef..31> Aethere mota tibi iam saecula uoluere(==VOLVERE) mundum. 
<mar. victor aleth. praef..32> Tu non contentus uno dotare creata 
<mar. victor aleth. praef..33> Munere, quicquid id est, quod per te uenit in usus; 
<mar. victor aleth. praef..34> Et plus est aliquid factum melioraque cuncta, 
<mar. victor aleth. praef..35> Qua, sunt, parte latent, et per se grata placere 
<mar. victor aleth. praef..36> Interior quoque causa facit; nonnulla uigorem 
<mar. victor aleth. praef..37> Ex aliis acuere suum, contraria quaedam 
<mar. victor aleth. praef..38> Si certent, plus pacis habent. sic omnia diues 
<mar. victor aleth. praef..39> Conditor aduersis etiam cognata elementis 
<mar. victor aleth. praef..40> Nectis et a toto fusis uirtutibus imples. 
<mar. victor aleth. praef..41> Et tamen haec cum sint in maiestate creandi, 
<mar. victor aleth. praef..42> Nil horum, quae gignis, eges mundique peracti 
<mar. victor aleth. praef..43> Et per te stabili rerum compage manentis 
<mar. victor aleth. praef..44> Non tibi currit opus promptumque in munere nostro est. 
<mar. victor aleth. praef..45> Omnia posse tuum; nec in hoc tua gloria tantum est, 
<mar. victor aleth. praef..46> Quod praestanda facis bonus auctor, sed quod et ipsa 
<mar. victor aleth. praef..47> Vt possis praestare facis causasque secundas 
<mar. victor aleth. praef..48> Inuoluis primis, quod qui tua munera sentit 
<mar. victor aleth. praef..49> Munus et ipse tuum est. liquida ratione probasti, 
<mar. victor aleth. praef..50> Quod tibi sola, deus, gigni qua cuncta iuberes, 
<mar. victor aleth. praef..51> Causa fuit bonitas, cum iussis uiuere primum 
<mar. victor aleth. praef..52> Spiritibus mundoque frui, quem mente gerebas, 
<mar. victor aleth. praef..53> Esse datum rebus subitis et cedere late 
<mar. victor aleth. praef..54> In caelum terrasque simul sedemque coruscam 
<mar. victor aleth. praef..55> Angelico praebere gregi. quis libera corda 
<mar. victor aleth. praef..56> Arbitriumque sui largitus mente benigna, 
<mar. victor aleth. praef..57> Vt fieret uirtutis opus meritisque piorum 
<mar. victor aleth. praef..58> Hoc quoque conferres, praestando ut debitor esses. 
<mar. victor aleth. praef..59> Nec quod de primis a te regnare creatis 
<mar. victor aleth. praef..60> Vnus dum lucis domino uitaeque suoque 
<mar. victor aleth. praef..61> Inuidet auctori titulumque hunc appetit, auctor 
<mar. victor aleth. praef..62> Maluit esse mali mortemque inducere terris 
<mar. victor aleth. praef..63> Cum scelerum sociis celso deiectus Olympo, 
<mar. victor aleth. praef..64> Virtuti quicquam sacrae praescribere fas est 
<mar. victor aleth. praef..65> Cui satis est fecisse bonum: nec fas erat ulli 
<mar. victor aleth. praef..66> Munus abesse dei laudisque hoc continet almae 
<mar. victor aleth. praef..67> Summa, nec ingratis uitam sensumque negasse 
<mar. victor aleth. praef..68> Ac proprium mentis per cuncta negotia regnum. 
<mar. victor aleth. praef..69> Nam quis fructus inest genitis, nisi libera mens est 
<mar. victor aleth. praef..70> Libera mens prorsus nulli est, nisi fas pereundi est. 
<mar. victor aleth. praef..71> Fas hoc esse datum nisi peccans nemo probasset. 
<mar. victor aleth. praef..72> Huc addam, quod cuncta sui diuersa uicissim 
<mar. victor aleth. praef..73> Examen conlata tenent atque inde perire 
<mar. victor aleth. praef..74> Posse datum cunctis, ut uiuere dulcius esset 
<mar. victor aleth. praef..75> Mutuaque alterni compar mensura pericli 
<mar. victor aleth. praef..76> Cederet ad meritum, cum iudice digna seuero 
<mar. victor aleth. praef..77> Praemia sanctorum geminaret poena malorum 
<mar. victor aleth. praef..78> Vel quod (praefata fas sit dixisse trementi 
<mar. victor aleth. praef..79> Pace tua, genitor) maius sit forsan apud te 
<mar. victor aleth. praef..80> Non peccasse boni per lubrica tempora uitae 
<mar. victor aleth. praef..81> Quam miseris peccasse mali. sed uiderit ista 
<mar. victor aleth. praef..82> Maiestas ut sese habeat censura futuri: 
<mar. victor aleth. praef..83> Hoc nobis satis est, quod per te nobile terrae 
<mar. victor aleth. praef..84> Inspirans rationis opus de puluere uili, 
<mar. victor aleth. praef..85> Vt domino ingratum talis quoque uinceret hostem, 
<mar. victor aleth. praef..86> Erexisti hominem, quem saeui fraude ueneni 
<mar. victor aleth. praef..87> In mortis laqueos et ad impia Tartara raptum 
<mar. victor aleth. praef..88> Sanguine mox proprio dignatus sumere corpus, 
<mar. victor aleth. praef..89> Sedibus ex Erebi cura maiore petitum 
<mar. victor aleth. praef..90> Restituis quam factus erat uitaeque perenni 
<mar. victor aleth. praef..91> Reddis et in caelum tecum uehis hoste subacto. 
<mar. victor aleth. praef..92> Iamiam nemo patrem temerarius arguat Adam, 
<mar. victor aleth. praef..93> Quod leue praescriptum uiolata lege resoluens 
<mar. victor aleth. praef..94> Ad letum patefecit iter. poena illa parentis 
<mar. victor aleth. praef..95> Prima fuit tanti, quia plus est uincere mortem 
<mar. victor aleth. praef..96> Quam nescisse mori. patria nunc laetus ab aula 
<mar. victor aleth. praef..97> Despicit aetherios axes et sidera calcat 
<mar. victor aleth. praef..98> Dispositosque uocat uentura in regna ministros, 
<mar. victor aleth. praef..99> Quos iterum formauit aquis docuitque renasci, 
<mar. victor aleth. praef..100> Quae totum genuit patri, sapientia uerbi. 
<mar. victor aleth. praef..101> In quo te, deus alme, precor, qui numine prono 
<mar. victor aleth. praef..102> Das sentire animis et uerum pectora cogis 
<mar. victor aleth. praef..103> Ignaro quoque uate loqui, da nosse precanti, 
<mar. victor aleth. praef..104> Dum teneros formare animos et corda paramus 
<mar. victor aleth. praef..105> Ad uerum uirtutis iter puerilibus annis, 
<mar. victor aleth. praef..106> Inclita legiferi quod pandunt scrinia Moysis(==MO.YSIS), 
<mar. victor aleth. praef..107> Quae sit origo poli uel quae primordia mundi 
<mar. victor aleth. praef..108> Arcanamque fidem qui toto excusserit aucta 
<mar. victor aleth. praef..109> Pestis et in mores penitus descenderit error 
<mar. victor aleth. praef..110> Quaue iterum redeat uerum ritusque profanos 
<mar. victor aleth. praef..111> Pellat et aeternae reseret sacra mystica uitae. 
<mar. victor aleth. praef..112> Da simul et mentem, da congrua tempora menti, 
<mar. victor aleth. praef..113> Da studium, tanto ne desit cura labori 
<mar. victor aleth. praef..114> Successumque bonum studii quodque omnia uota 
<mar. victor aleth. praef..115> Iure supercurrit ualidoque includit amictu, 
<mar. victor aleth. praef..116> Ne damnes, tantum quod tam reus audeo munus. 
<mar. victor aleth. praef..117> Criminibus cunctis, quae feci, ignosce benignus: 
<mar. victor aleth. praef..118> Et uires sensumque animis meritumque dedisti. 
<mar. victor aleth. praef..119> Quod si lege metri quicquam peccauerit ordo, 
<mar. victor aleth. praef..120> Peccarit sermo improprius sensusque uacillans 
<mar. victor aleth. praef..121>(Incauto passim liceat decurrere uersu), 
<mar. victor aleth. praef..122> Ne fidei hinc ullum subeat mensura periclum, 
<mar. victor aleth. praef..123> Per Iesum Christum, qui filius unice tecum 
<mar. victor aleth. praef..124> Maiestate uigens pariter qua spiritus almus 
<mar. victor aleth. praef..125> Indeprensa animis saeclorum saecula uiuit 
<mar. victor aleth. praef..126> Et regnat, sollemne tibi quod consecrat. amen. 
<mar. victor aleth. 1.1> Ante polos caelique diem mundique tenebras, 
<mar. victor aleth. 1.2> Ante operum formas uel res uel semina rerum 
<mar. victor aleth. 1.3> Aeternum sine fine retro, sine fine futuri 
<mar. victor aleth. 1.4> Esse subest cui semper, erat deus unus, apud quem 
<mar. victor aleth. 1.5> Viuebat genitus uerbum deus et simul almus 
<mar. victor aleth. 1.6> Spiritus, arcani uitalis summa uigoris. 
<mar. victor aleth. 1.7> Vna trium quo se uegetans substantia nexu 
<mar. victor aleth. 1.8> Ingenita <sese> semper uirtute beabat 
<mar. victor aleth. 1.9> Regnabatque potens, in maiestate creandi 
<mar. victor aleth. 1.10> Iam res et causas rerum casusque futuros 
<mar. victor aleth. 1.11> Et facienda uidens gignendaque, mente capaci 
<mar. victor aleth. 1.12> Saecula dispiciens et quicquid tempora uoluunt 
<mar. victor aleth. 1.13> Praesens semper habens. immensum mole beata 
<mar. victor aleth. 1.14> Regnum erat ipse suum, regni nec teste carebat, 
<mar. victor aleth. 1.15> Virtus trina deus, qui primum semine nullo 
<mar. victor aleth. 1.16> Corpora dans rebus, dum res exsistere cogit, 
<mar. victor aleth. 1.17> Vt nostrum faceret munus, quod solus habebat 
<mar. victor aleth. 1.18> Solus norat opus, ditem absoluentia mundum 
<mar. victor aleth. 1.19> Cuncta simul genuit, sed partibus edita certo 
<mar. victor aleth. 1.20> Limite distinguens speciali protulit ortu, 
<mar. victor aleth. 1.21> Motus ut in seriem iam tempora conderet ordo. 
<mar. victor aleth. 1.22> Nam nec sacrilegi sensit quod lingua furoris 
<mar. victor aleth. 1.23> Casus mentis inops, dum nescia semina uoluit(==VOLVIT), 
<mar. victor aleth. 1.24> Tam prudens contorsit opus, nec dicere natum 
<mar. victor aleth. 1.25> Ante diem fas est, quia tempore nata mouentur 
<mar. victor aleth. 1.26> Et nullum tunc tempus erat, neque credere retro 
<mar. victor aleth. 1.27> Aeternum ac stabilem semper tenuisse uigorem, 
<mar. victor aleth. 1.28> Nam quod corporibus constat coepisse fatendum est. 
<mar. victor aleth. 1.29> Corpus enim, quod plaga terit, quod tempora soluunt 
<mar. victor aleth. 1.30> Atque abolent, ipso qui tendit in ultima fine 
<mar. victor aleth. 1.31> Principium ostendit, quod quae sortita probantur 
<mar. victor aleth. 1.32> Aut facta credi par est aut nata putari. 
<mar. victor aleth. 1.33> Nam quae nascuntur cum tempore mota ferantur, 
<mar. victor aleth. 1.34> Tempora post mundi molem currentia nasci 
<mar. victor aleth. 1.35> Quod prius est et corporibus constare necesse est 
<mar. victor aleth. 1.36> Non potuisse probant, fieri potuisse fatentur. 
<mar. victor aleth. 1.37> Factum igitur constat mundum, quod quisque subactus 
<mar. victor aleth. 1.38> Annuit et uero conuictus dogmate credit; 
<mar. victor aleth. 1.39> Concessit fecisse deum, qui numine uerbi 
<mar. victor aleth. 1.40> Et uirtute potens quicquid natura putatur 
<mar. victor aleth. 1.41> Disposuit, iussit, monuit munusque creatum 
<mar. victor aleth. 1.42> Succiduis uicibus semper fugitiua reformans 
<mar. victor aleth. 1.43> Sustinet ac uolucrem retrahens circumrotat orbem. 
<mar. victor aleth. 1.44> Et si maluerit totum dissoluere raptim, 
<mar. victor aleth. 1.45> Esse adimat rebus nec solum hoc esse, sed ipsum 
<mar. victor aleth. 1.46> Praeteritis tollat qua scit ratione fuisse. 
<mar. victor aleth. 1.47> Pro uis quanta patris, pro quanta est gloria uerbi! 
<mar. victor aleth. 1.48> Quis modus in toto, quae summa in munere, cuius 
<mar. victor aleth. 1.49> Excelsi conuexa poli terraeque iacentes 
<mar. victor aleth. 1.50> Pars prima est operis? sed terras texerat aequor 
<mar. victor aleth. 1.51> Aeraque in medio sordenti nube madentem 
<mar. victor aleth. 1.52> Vmbra poli densis urgebat caeca tenebris. 
<mar. victor aleth. 1.53> Et sacer extensis impendens spiritus undis 
<mar. victor aleth. 1.54> Altrices animabat aquas ac semina rerum 
<mar. victor aleth. 1.55> Nondum compositis fundenda ad germina terris 
<mar. victor aleth. 1.56> Insinuanda dabat, cum lux immissa superne 
<mar. victor aleth. 1.57> Emicuit cogente deo discretaque nigrum 
<mar. victor aleth. 1.58> Vmbra peplum retrahens summo discessit Olympo 
<mar. victor aleth. 1.59> Et medias obiecit aquas fugiensque sequentis 
<mar. victor aleth. 1.60> Mox pos terga fuit. nomen sic meta diei 
<mar. victor aleth. 1.61> Imposuit lucis spatiis mundoque refusam 
<mar. victor aleth. 1.62> Noctem intercisae parilem fecere tenebrae. 
<mar. victor aleth. 1.63> Rursum mane nouum: primo iam uespere pulso 
<mar. victor aleth. 1.64> Reddita lux nituit, cum se firmissima moles 
<mar. victor aleth. 1.65> Fluctibus a mediis concreto corpore tendens 
<mar. victor aleth. 1.66> Extulit et duro late solidata rigore 
<mar. victor aleth. 1.67> Diuisas suspendit aquas gelidumque profundum 
<mar. victor aleth. 1.68> Axibus obiecit calidis seque aequore saepto 
<mar. victor aleth. 1.69> Nixa superfudit rebus, quas circite uasto 
<mar. victor aleth. 1.70> Clausit, et antiquum spoliauit nomine caelum. 
<mar. victor aleth. 1.71> Forsitan hic aliquis sic secum errore perito 
<mar. victor aleth. 1.72> Disserat: "aetheriis ne desint pabula flammis 
<mar. victor aleth. 1.73> Et nimius calor ima petens alimenta sequendo 
<mar. victor aleth. 1.74> Exurat mortale genus caelumque coruscum 
<mar. victor aleth. 1.75> Non possint terrena pati, subiecta deorsum est 
<mar. victor aleth. 1.76> Machina firma poli quae, dum nos protegit umbra, 
<mar. victor aleth. 1.77> Et uelatur aquis." talis sed quaerere causas 
<mar. victor aleth. 1.78> Mens fuge nostra procul; plus sit tibi credere semper 
<mar. victor aleth. 1.79> Posse deum quicquid fieri non posse putatur. 
<mar. victor aleth. 1.80> Et magnum pelagus super astra et sidera ferri 
<mar. victor aleth. 1.81> Ipsorum ratione proba, qui credere nolunt 
<mar. victor aleth. 1.82> Et mundum pendere uolunt, quem conditor ipse 
<mar. victor aleth. 1.83> Incomprensibili semper ratione gubernans 
<mar. victor aleth. 1.84> Gestet et immenso constantem pondere uoluat. 
<mar. victor aleth. 1.85> Tertia lux tumidos stupuit discedere fluctus, 
<mar. victor aleth. 1.86> Cum deus impulsis reliqui iam gurgitis undis 
<mar. victor aleth. 1.87> Aereis magnum spatiis patefecit inane. 
<mar. victor aleth. 1.88> Arida tunc primum mundi pars ima retectam 
<mar. victor aleth. 1.89> Ostendit faciem tremefactaque numine uerbi 
<mar. victor aleth. 1.90> Caerula nudatas cinxerunt aequora terras. 
<mar. victor aleth. 1.91> Quas uario raptim iussas uiridescere fetu 
<mar. victor aleth. 1.92> Luxuriosa nouo texerunt germina limo 
<mar. victor aleth. 1.93> Et rudis e tenero prorumpens caespite laetis 
<mar. victor aleth. 1.94> Iactauit se silua comis ac frugibus ipsis, 
<mar. victor aleth. 1.95> Quaeque ferens proprium semen, testata satorem est. 
<mar. victor aleth. 1.96> Iam tribus exactis motu succensa citato 
<mar. victor aleth. 1.97> In flammas ignisque globum se cogere iussa est 
<mar. victor aleth. 1.98> Solis prima dies fundataque semina lucis 
<mar. victor aleth. 1.99> Puniceos roseo sparserunt fomite crines 
<mar. victor aleth. 1.100> Lunaque, noctis honor, proprio seu lumine fulsit 
<mar. victor aleth. 1.101> Seu ueniente globo radios percussa refudit, 
<mar. victor aleth. 1.102> Inferiore uia soli subiecta pependit, 
<mar. victor aleth. 1.103> Astraque distinctis mundum pingentia zonis 
<mar. victor aleth. 1.104> Floribus aetheriis uarios uibrare colores 
<mar. victor aleth. 1.105> Et magis ornatis caelum splendere tenebris 
<mar. victor aleth. 1.106> Caerula nox stupuit, rutilis dum spicula flammis 
<mar. victor aleth. 1.107> Fusa micant urgentque alacres noua sidera iactus. 
<mar. victor aleth. 1.108> Quae iubar obducit radiis lucisque profundae 
<mar. victor aleth. 1.109> Quadam nocte tegit signataque limite certo 
<mar. victor aleth. 1.110> Tempora dissiciens, certa statione peracta 
<mar. victor aleth. 1.111> Praecipitisque poli numerosa uice(==VI+CE) redire, 
<mar. victor aleth. 1.112> Ire semel iussus reuolutum conficit annum 
<mar. victor aleth. 1.113> Artificemque sacrum mira compage fatetur. 
<mar. victor aleth. 1.114> Quinta dies mouit spirantia corpora ponto, 
<mar. victor aleth. 1.115> Quae liquor ex facili genuit sparsitque profundo, 
<mar. victor aleth. 1.116> Delicias pelagi, uario quas germine miris 
<mar. victor aleth. 1.117> Formauit natura modis, quae iussa creare 
<mar. victor aleth. 1.118> Pro toto partes etiam sibi uiuere rerum 
<mar. victor aleth. 1.119> Cogit et in brutas animam dedit ire figuras, 
<mar. victor aleth. 1.120> Quaeque salis tumidi squalentia gurgite terga 
<mar. victor aleth. 1.121> Nullo fine leuent molli differta sagina, 
<mar. victor aleth. 1.122> Ni uelox uastis praescribat terminus aeui. 
<mar. victor aleth. 1.123> Corporibus fauet ipse liquor genitalis alumnis, 
<mar. victor aleth. 1.124> Qui terrae quoque germen alit cumulataque membra 
<mar. victor aleth. 1.125> Dissoluit potius, quae plus extenderat umor. 
<mar. victor aleth. 1.126> Hinc uolucres quoque, molle genus, traxere uigorem: 
<mar. victor aleth. 1.127> Dum liquidas conformat aquas immissaque pontum 
<mar. victor aleth. 1.128> Vita subit, feruent iterum tumida aequora partu 
<mar. victor aleth. 1.129> Non sibi feta suo, iamiamque emissa profundo 
<mar. victor aleth. 1.130> Squamea turba salo summas dum surgit in undas, 
<mar. victor aleth. 1.131> Quae uolitabat aquis, sensim natat aere puro 
<mar. victor aleth. 1.132> Et docet aetherios contingere posse recessus 
<mar. victor aleth. 1.133> Hoc animal, nitidis quod rursum nascitur undis. 
<mar. victor aleth. 1.134> Iam bis terna dies claro radiabat Olympo, 
<mar. victor aleth. 1.135> Tertia post calidi genitalia munera solis 
<mar. victor aleth. 1.136> Iamque tepens tellus grauidos laxauerat artus, 
<mar. victor aleth. 1.137> Cum maiora agitans iussit deus edere terram 
<mar. victor aleth. 1.138> Omne animal, ratio uegetat quod sola mouendi, 
<mar. victor aleth. 1.139> Cui seruire datum quo rerum postulat usus. 
<mar. victor aleth. 1.140> Nec mora prorumpunt fetis uitalia terris 
<mar. victor aleth. 1.141> Pignora, quaeque sui generis sortita figuras, 
<mar. victor aleth. 1.142> Indiga iam domini, quem propter cuncta parauit 
<mar. victor aleth. 1.143> Qui solus potis est etiam facienda creare. 
<mar. victor aleth. 1.144> Hinc iam fas mihi sit quaedam praestringere, quaedam 
<mar. victor aleth. 1.145> Sollicito trepidum penitus transmittere cursu, 
<mar. victor aleth. 1.146> Mutata quaedam serie transmissa referre. 
<mar. victor aleth. 1.147> Postquam cuncta datus generatim protulit ordo, 
<mar. victor aleth. 1.148> Quae mandante deo tum plenus mente parentis 
<mar. victor aleth. 1.149> Filius omnipotens faceret sanctusque probaret 
<mar. victor aleth. 1.150> Veris plena bonis et multa dote referta 
<mar. victor aleth. 1.151> Spiritus ac longam in seriem mansura foueret 
<mar. victor aleth. 1.152> Causa datur mundo propior, cui iusta uicissim 
<mar. victor aleth. 1.153> Causa prior. iam mundus erat, iam sidera et ortus 
<mar. victor aleth. 1.154> Aetheraque et uitreum pelagus terraeque uirentes; 
<mar. victor aleth. 1.155> Ni spectator adest, quem tantae gloria molis 
<mar. victor aleth. 1.156> Impleat atque oculis auidum per singula ducat, 
<mar. victor aleth. 1.157> Quid possint conferre deo? possessio nulla est, 
<mar. victor aleth. 1.158> Si rerum possessor abest. tunc rector Olympi: 
<mar. victor aleth. 1.159>"Stat data summa operi, bona sunt quaecumque creaui. 
<mar. victor aleth. 1.160> Nunc hominem faciamus" ait, "qui regnet in orbe 
<mar. victor aleth. 1.161> Et sit imago dei. similem decet esse creanti, 
<mar. victor aleth. 1.162> Liber ad arbitrium fruitur qui mente creatis." 
<mar. victor aleth. 1.163> Dixerat haec et factus homo, seu corpore toto, 
<mar. victor aleth. 1.164> Siue anima ac specie, forsan quo more futura, 
<mar. victor aleth. 1.165> Quo facienda facit, quo factum semper habebat 
<mar. victor aleth. 1.166> Iam prope <praeterito quod nondum accesserat aeuo. 
<mar. victor aleth. 1.167> Et mox praepositum rebus cum coniuge iussit 
<mar. victor aleth. 1.168> Crescere per subolem terrasque replere uacantes. 
<mar. victor aleth. 1.169> Iam bene sic dicente deo natura creandi 
<mar. victor aleth. 1.170> Imposita est cunctis, quae per se uiua mouentur. 
<mar. victor aleth. 1.171> Septima lux magnum uidit cessasse parentem, 
<mar. victor aleth. 1.172> Sed generum numeros tantum desisse creare 
<mar. victor aleth. 1.173> Et requiem tenuisse suam, meritoque sacrata est, 
<mar. victor aleth. 1.174> Diuersum quae uidit opus; nam hoc quoque plenum est 
<mar. victor aleth. 1.175> Virtutis cessasse deum, posuisse labores. 
<mar. victor aleth. 1.176> Formam progenitis, qua praemia digna pararent, 
<mar. victor aleth. 1.177> Bis ternis satis est dominum spectasse diebus; 
<mar. victor aleth. 1.178> Septima lux docuit ueneranda exempla quietis, 
<mar. victor aleth. 1.179> Quam sperare iubet populos pro munere uitae 
<mar. victor aleth. 1.180> Semper post operum tribuendam facta piorum. 
<mar. victor aleth. 1.181> Haec quoque lux illa est, dira qua Tartara Christus 
<mar. victor aleth. 1.182> Soluit et euicto reditum patefecit Auerno, 
<mar. victor aleth. 1.183> Dum requiescit humi patriam rediturus in aulam. 
<mar. victor aleth. 1.184> Sic cessare deus, sic otia sumere nouit, 
<mar. victor aleth. 1.185> Plus ut agat cessans: pariter sine fine quiescens 
<mar. victor aleth. 1.186> Ac sine fine operans seriemque et tempora miscens 
<mar. victor aleth. 1.187> Cessando consummat opus, quodcumque crearat, 
<mar. victor aleth. 1.188> Vt faceret, primumque hominem iam corpore donat, 
<mar. victor aleth. 1.189> Qui postremus erat (nam causas condere rerum 
<mar. victor aleth. 1.190> Non quod membra dare est), seu cum sic septima currat, 
<mar. victor aleth. 1.191> Vt maneat quoque sexta dies, quia sexta profecto 
<mar. victor aleth. 1.192> Hoc quod prima deo est praesto omnia semper habenti 
<mar. victor aleth. 1.193> Quae nobis fugiunt, post quaeuis tempora summus 
<mar. victor aleth. 1.194> Auctor adhuc hominem sexta sic luce figurat, 
<mar. victor aleth. 1.195> Siue, ut nos merito rebus praestare creatis 
<mar. victor aleth. 1.196> Quos facit ipse manu, doceat, manifestius edit 
<mar. victor aleth. 1.197> Nunc, quod factus homo est, solidoque hoc intimat orbi: 
<mar. victor aleth. 1.198>"Omnia, quaeque mouent anima, generata iubente, 
<mar. victor aleth. 1.199> Vos operante deo." tanto quis digna parenti 
<mar. victor aleth. 1.200> Laudis sacra ferat, qui mundum atque omnia raptim 
<mar. victor aleth. 1.201> Imperio explicuit, dumque imperat esse, peregit? 
<mar. victor aleth. 1.202> Nos facit esse mora, nos circum impendere sacri 
<mar. victor aleth. 1.203> Dignatur curam studii suadetque putari 
<mar. victor aleth. 1.204> Paene laboris opus; facilem nam cedere limum 
<mar. victor aleth. 1.205> Et flexum formamque sequi qua ducitur arte 
<mar. victor aleth. 1.206> Arripit ac sacra qualem iam mente gerebat 
<mar. victor aleth. 1.207> Explicat in speciem, flatuque immissa uaporo 
<mar. victor aleth. 1.208> Vita rigauit humum. tellus mollita liquore 
<mar. victor aleth. 1.209> Partim facta caro est, sanguis, qui lubricus umor, 
<mar. victor aleth. 1.210> Distendit mollis per nota foramina uenas, 
<mar. victor aleth. 1.211> Et mentis iam plenus homo est terraque repulsus 
<mar. victor aleth. 1.212> Exilit ac dominum prudens rationis adorat. 
<mar. victor aleth. 1.213> Non aliter ruptis mandata resurgere bustis 
<mar. victor aleth. 1.214> Corpora uera fides, cum caelo illapsa patenti 
<mar. victor aleth. 1.215> Maiestas grauidae reserat caua uiscera terrae. 
<mar. victor aleth. 1.216> Nam quod non habuit cum sic e puluere summo 
<mar. victor aleth. 1.217> Informante deo propriae uirtutis egena 
<mar. victor aleth. 1.218> Ediderit, facile est, ut iudice reddat eodem 
<mar. victor aleth. 1.219> Iussa quod accepit. sic totum forma futuri est 
<mar. victor aleth. 1.220> Quod prius est genitum, dumque ipse ita conditur Adam, 
<mar. victor aleth. 1.221> Vt repetita sacrum geminet narratio munus, 
<mar. victor aleth. 1.222> Vtile praeseritur populos quandoque renasci. 
<mar. victor aleth. 1.223> Quorum fonte dato iam tunc et origine summa, 
<mar. victor aleth. 1.224> Eoos aperit felix qua terra recessus, 
<mar. victor aleth. 1.225> Editiore globo nemoris paradisus amoeni 
<mar. victor aleth. 1.226> Pangitur et teretis distinguitur ordine siluae. 
<mar. victor aleth. 1.227> Hic, ubi iam spatiis limes discernitur aequis 
<mar. victor aleth. 1.228> Solis et aeternum paribus uer temperat horis, 
<mar. victor aleth. 1.229> Illic quaeque suis diues stat fructibus arbor 
<mar. victor aleth. 1.230> Pomaque succiduis pelluntur mitia pomis, 
<mar. victor aleth. 1.231> Quae sunt blanda oculis et miri plena uigoris 
<mar. victor aleth. 1.232> Membra animosque fouent pascuntque sapore et odore. 
<mar. victor aleth. 1.233> Tellus sidereos uibrat distincta colores 
<mar. victor aleth. 1.234> Semper flore nouo, quaeque arida tegmine sicco 
<mar. victor aleth. 1.235> Iam fragiles soluunt calamos, animata uigore 
<mar. victor aleth. 1.236> Muneris ambrosii spirantia cinnama fundunt. 
<mar. victor aleth. 1.237> Sed nec quod Medus redolet uel crine soluto 
<mar. victor aleth. 1.238> Flagrat Achaemenius, quod molli diues amomo 
<mar. victor aleth. 1.239> Assyrius messisque rubens Mareotica nardo, 
<mar. victor aleth. 1.240> Quod Tartesiaci frutices, quod uirga Sabaei 
<mar. victor aleth. 1.241> Quodque Palaestinus lacero flet uulnere ramus 
<mar. victor aleth. 1.242> Aera diuerso cessant infundere sensu. 
<mar. victor aleth. 1.243> Namque huc cuncta deus pariter, quae singula certis 
<mar. victor aleth. 1.244> Accepit natura locis, conferta regessit; 
<mar. victor aleth. 1.245> Motaque dum leni uibrat nemus aura meatu, 
<mar. victor aleth. 1.246> Vnum ex diuerso nectar permiscet odore 
<mar. victor aleth. 1.247> Fitque nouum munus, sibi nulla quod asserat arbor, 
<mar. victor aleth. 1.248> Quaque tremens blando sensim iactata fragore 
<mar. victor aleth. 1.249> Commotis trepidat foliis, sonat arbore cuncta 
<mar. victor aleth. 1.250> Hymnum silua deo modulataque sibilat aura 
<mar. victor aleth. 1.251> Carmina: nec uacuus uanum quatit aera motus; 
<mar. victor aleth. 1.252> Quippe apud auctorem, qui totum mole sub una 
<mar. victor aleth. 1.253> Res rebus nectens alterna lege retentat, 
<mar. victor aleth. 1.254> Nil uacat aut uanam species tenet ulla figuram. 
<mar. victor aleth. 1.255> Atque ipsum fortasse nemus siluaeque coruscae 
<mar. victor aleth. 1.256> Argumenta operum sunt et plantaria rerum, 
<mar. victor aleth. 1.257> Inque hominum cultum nudo quod nomine uenit, 
<mar. victor aleth. 1.258> Certum ibi corpus habet proprioque in stipite floret 
<mar. victor aleth. 1.259> Gloria, simplicitas, studium, uigilantia, somnus, 
<mar. victor aleth. 1.260> Cura, salus, terror, facundia, gratia, motus 
<mar. victor aleth. 1.261> Affectusque animae stimuli, custodia, uirtus, 
<mar. victor aleth. 1.262> Et totum quod mundus habet, quia nascitur illic, 
<mar. victor aleth. 1.263> Hic uiget ac mentes agitat sensusque ministrat. 
<mar. victor aleth. 1.264> Sed satis hoc fidei est, laeto quod semine surgens 
<mar. victor aleth. 1.265> Hinc arbor uitae celsis petat aera pomis, 
<mar. victor aleth. 1.266> Illinc diuerso nocitura peritia fructu 
<mar. victor aleth. 1.267> Examen rerum suspenderit arbore legis. 
<mar. victor aleth. 1.268> At gremium sacri nemoris, quod silua coronat, 
<mar. victor aleth. 1.269> Fons rigat et diti prolem uirtute maritat, 
<mar. victor aleth. 1.270> Quadrifido tumidum laetus caput amne resoluens 
<mar. victor aleth. 1.271> Ditior oceano; iugi nam gurgite promptus 
<mar. victor aleth. 1.272> Hic proprios donat latices, ille accipit omnes 
<mar. victor aleth. 1.273> Et non sentit aquas; minor est qui crescere tantis 
<mar. victor aleth. 1.274> Fluctibus infusis quam qui decrescere nescit 
<mar. victor aleth. 1.275> Amnibus effusis. primo sed flumine Phison 
<mar. victor aleth. 1.276> Prosilit exultans, pars fontis quarta beati, 
<mar. victor aleth. 1.277> Edens natura quas dat prudentia dotes, 
<mar. victor aleth. 1.278> Gangetisque replet populos ac regna Euilantum 
<mar. victor aleth. 1.279> Distendit limo terrasque et semina uoluens 
<mar. victor aleth. 1.280> Quae facit arua serit. nudis qua squalet harenis, 
<mar. victor aleth. 1.281> Aurea fulgentis inter ramenta metalli 
<mar. victor aleth. 1.282> Fulmineo rutilans carbunculus igne coruscat 
<mar. victor aleth. 1.283> Ac uiridi radiat fulgescens luce smaragdus. 
<mar. victor aleth. 1.284> Nec minor inde Geon, placidis sed mitior undis 
<mar. victor aleth. 1.285> Niliacas attollit aquas arsuraque late 
<mar. victor aleth. 1.286> Diluuio tegit arua pio caeloque repugnans 
<mar. victor aleth. 1.287> Temperat Aethiopum stagnis refluentibus auras. 
<mar. victor aleth. 1.288> Tertius hinc rapido procurrens gurgite Tigris 
<mar. victor aleth. 1.289> It comes Euphrati, iuncta quos mole ruentes 
<mar. victor aleth. 1.290> Tellus uicta cauo sorbet patefacta barathro, 
<mar. victor aleth. 1.291> Donec in Armeniae saltus ac Medica pascua(==PASCVA) 
<mar. victor aleth. 1.292> Quos non sustinuit nec iam capit euomat amnes. 
<mar. victor aleth. 1.293> Sed Tigris nigro tamquam indignatus Auerno 
<mar. victor aleth. 1.294> Prosilit aetherias motu maiore sub auras 
<mar. victor aleth. 1.295> Et rursum spelaea subit mersusque cauernis 
<mar. victor aleth. 1.296> Intus agit fremitus et fortior obice factus 
<mar. victor aleth. 1.297> Multiplicatur aquis artoque citatior antro 
<mar. victor aleth. 1.298> Exit et Assyrios celeri secat agmine campos. 
<mar. victor aleth. 1.299> Iustior Euphrates, diti qui gurgite largus 
<mar. victor aleth. 1.300> Irrigat arentes subiectae Persidis agros 
<mar. victor aleth. 1.301> Mollibus elicitus riuis atque omnibus aeque 
<mar. victor aleth. 1.302> Seruit(==SERVIT) et humanos totum se praebet in usus, 
<mar. victor aleth. 1.303> Donec siccus aquis nomen quoque prodigus ipsum 
<mar. victor aleth. 1.304> Consumat terris, pelagi quod debuit undis. 
<mar. victor aleth. 1.305> Haec igitur cuncto naturae ditia fetu 
<mar. victor aleth. 1.306> Regna, tot et tanta uirtutum dote refertae 
<mar. victor aleth. 1.307> Deliciae prima est hominis possessio primi, 
<mar. victor aleth. 1.308> In quam deductus uita exultare perenni 
<mar. victor aleth. 1.309> Accola iussus erat; iamque inter munera prima, 
<mar. victor aleth. 1.310> Dum fit dignus adhuc discitque labore mereri, 
<mar. victor aleth. 1.311> Quo potitur, plenae fructum uirtutis adeptus 
<mar. victor aleth. 1.312> Expers curarum uotique ignarus agebat: 
<mar. victor aleth. 1.313> Tantum apud auctorem est meriti pro nomine summi 
<mar. victor aleth. 1.314> Nondum aliquid meruisse mali. quantumne putamus 
<mar. victor aleth. 1.315> Soluere posse patrem rediturae in tempora uitae, 
<mar. victor aleth. 1.316> Cuius apud famulos iam tunc largitio prima, 
<mar. victor aleth. 1.317> Non merces paradisus erat? quodque illa seuerae 
<mar. victor aleth. 1.318> Legis scita tulit libertatemque repressit, 
<mar. victor aleth. 1.319> Spondet adhuc maiora bonis et praemia seruat, 
<mar. victor aleth. 1.320> Qui causam meritis statuit, cum, "uescere", dixit, 
<mar. victor aleth. 1.321>"Arboribus cunctis; hanc tantum horrere memento, 
<mar. victor aleth. 1.322> Quae diuersarum gestans examina rerum 
<mar. victor aleth. 1.323> Tunc uos scisse bonum, morsu cum laesa profano, 
<mar. victor aleth. 1.324> Nosse malum faciet, mortis quod poena sequatur." 
<mar. victor aleth. 1.325> Tali lege data ratio docet alta parentis 
<mar. victor aleth. 1.326> Quod non mortalem fieri, sed uiuere dignum 
<mar. victor aleth. 1.327> Esse hominem uoluit(==VOLUIT), dignum obseruantia parua 
<mar. victor aleth. 1.328> Quem faceret. pro quanta dei indulgentia magni est! 
<mar. victor aleth. 1.329> Nostrae laudis opus fieri, quod sponte benigna 
<mar. victor aleth. 1.330> Largitur famulis, nostri cupit esse laboris 
<mar. victor aleth. 1.331> Et se quod donat mauult debere uideri. 
<mar. victor aleth. 1.332> At tu, quem sacri nectit custodia iuris, 
<mar. victor aleth. 1.333> Ne querere(==QVE-RE-RE), angustis quod clausa licentia metis 
<mar. victor aleth. 1.334> Parte sit orba sui: nihil hac tibi lege recisum est. 
<mar. victor aleth. 1.335> Ante potestatem tantum terraeque marisque 
<mar. victor aleth. 1.336> Nanctus eras, nunc iam regni uitaeque perennis, 
<mar. victor aleth. 1.337> Nunc et mortis habes. tunc ut sibi cuncta parentem 
<mar. victor aleth. 1.338> Indulsisse pium rudis incola crederet orbis, 
<mar. victor aleth. 1.339> Omne animal, quod adhuc tellus dare iussa creauit 
<mar. victor aleth. 1.340> Et tacito, uernans in corpore, semine fudit 
<mar. victor aleth. 1.341> Iussit adesse deus proprioque obedire tyranno, 
<mar. victor aleth. 1.342> Summaque post generum uocitamina dicere partis 
<mar. victor aleth. 1.343> Nomina ceu famulis rebus quo figeret Adam; 
<mar. victor aleth. 1.344> Ammonitu domini tanta inter munera uitae 
<mar. victor aleth. 1.345> Qui dedit et nomen proprium. nec fit mora: sistit 
<mar. victor aleth. 1.346> Omne genus natura deo, quacumque creatum est 
<mar. victor aleth. 1.347> Mundi parte noui; coeunt tam dissona motu 
<mar. victor aleth. 1.348> Temporis unius spatio, quae fortia nisu, 
<mar. victor aleth. 1.349> Molli lenta gradu, rapido promptissima cursu 
<mar. victor aleth. 1.350> Impete praecipiti uel prona per aera labi 
<mar. victor aleth. 1.351> Vel subnixa fretis et pondere lubrica ferri 
<mar. victor aleth. 1.352> Instruxit genitor, diuerso munere donans, 
<mar. victor aleth. 1.353> Armauitque manu, cornu, pede, dente, ueneno 
<mar. victor aleth. 1.354> Atque aliis, quibus artis inops animique minoris 
<mar. victor aleth. 1.355> Concretum muniuit opus. sed nemo animantum 
<mar. victor aleth. 1.356> Aequa homini specie uultuque habituque uigebat 
<mar. victor aleth. 1.357> Et prope collato maiorem addebat honorem, 
<mar. victor aleth. 1.358> Totque inter duplici uitam illustrantia sexu 
<mar. victor aleth. 1.359> Impar solus erat, dudum qui coniugis aptam 
<mar. victor aleth. 1.360> In se materiem gignendae ignarus habebat. 
<mar. victor aleth. 1.361> Ergo opus adgreditur notum deus ictaque raptim 
<mar. victor aleth. 1.362> Corda uiri tanto dissoluit languida somno, 
<mar. victor aleth. 1.363> Mentis ut experti pollens subducere costam, 
<mar. victor aleth. 1.364> Dum surgit caro iussa sequi pellisque recedens 
<mar. victor aleth. 1.365> Os simul et medium non intermiscet hiatum, 
<mar. victor aleth. 1.366> Illaesis raperet membris et corpore sano. 
<mar. victor aleth. 1.367> Quae pandens, uarios mox et digesta per artus 
<mar. victor aleth. 1.368> Accepit formam calidaque animata medulla 
<mar. victor aleth. 1.369> Traxit opus uitae, sexu iam grata secundo, 
<mar. victor aleth. 1.370> Ac permissa suo uocitata est Eua marito. 
<mar. victor aleth. 1.371> Hoc nunc turba loco stolidissima desine tandem 
<mar. victor aleth. 1.372> Antistare sacro quicquam censere parenti: 
<mar. victor aleth. 1.373> Cur sic quippe uiri formata est femina membris 
<mar. victor aleth. 1.374> Prima sui, posset molli cum puluere fingi, 
<mar. victor aleth. 1.375> Posset et ex nihilo? causa est haec uera profecto, 
<mar. victor aleth. 1.376> Ne naturalis potius sibi sumeret ordo 
<mar. victor aleth. 1.377> Vel quod homo ex homine est liquidoque patesceret orbi 
<mar. victor aleth. 1.378> Omnia facta simul tunc, ut cognatio quaedam 
<mar. victor aleth. 1.379> Alternum curae propriae misceret amorem 
<mar. victor aleth. 1.380> Semet in alterius cogens agnoscere membris. 
<mar. victor aleth. 1.381> Hinc est, ignarus partem quod senserit Adam 
<mar. victor aleth. 1.382> Se recepisse sui; tetigit noua gratia mentem 
<mar. victor aleth. 1.383> Affectusque oculis in uiscera nota receptus 
<mar. victor aleth. 1.384> Irruit et tanto penetrauit in ossa calore, 
<mar. victor aleth. 1.385> Vt iam scire daret, quod nomen coniugis uxor, 
<mar. victor aleth. 1.386> Quod dulces nati postponendique parentes 
<mar. victor aleth. 1.387> Coniugibus. quid? iam una duos in carne manere 
<mar. victor aleth. 1.388> Aeternam pariter uitam ducentibus esset 
<mar. victor aleth. 1.389>(Nam dum terrarum uitiis et labe carerent, 
<mar. victor aleth. 1.390> Diuinis uiguere animis, nullius egeni 
<mar. victor aleth. 1.391> Quas dabat orbis opes; non quippe obnoxia morbis 
<mar. victor aleth. 1.392> Corpora gestabant cupidi nec uentris alumna; 
<mar. victor aleth. 1.393> Tantum in deliciis cibus et quod postulat usus 
<mar. victor aleth. 1.394> Nondum erat auxilium uitae propriumque uigebat 
<mar. victor aleth. 1.395> Immortale animae), ni serpens dira ueneno 
<mar. victor aleth. 1.396> Maioris stimulata mali dissoluere legem 
<mar. victor aleth. 1.397> Talibus incautam suasisset fraudibus Euam: 
<mar. victor aleth. 1.398>"O uitae melioris inops rerumque bonarum 
<mar. victor aleth. 1.399> Gens ignara homines! nam qui dinoscere nescit, 
<mar. victor aleth. 1.400> Quo distent diuersa bonis, hic nec bona nouit. 
<mar. victor aleth. 1.401> Atque ideo augustos homini fas carpere fructus 
<mar. victor aleth. 1.402> Noluit esse deus, ne mentis nube remota 
<mar. victor aleth. 1.403> Dent animis oculos et quae sint optima, rerum 
<mar. victor aleth. 1.404> Altera pars per cuncta docens arcana peritos 
<mar. victor aleth. 1.405> Dis faciat similes." hic nunc excurrere paulum 
<mar. victor aleth. 1.406> Fas fuat et turpes ueterum deflere ruinas. 
<mar. victor aleth. 1.407> A nimium miseri gentiles, quos furor egit 
<mar. victor aleth. 1.408> In uarios ritus! patet, in qua morte profani 
<mar. victor aleth. 1.409> Funditus occiderint. nomen plurale deorum 
<mar. victor aleth. 1.410> Serpentis primum sonuit uox impia diri 
<mar. victor aleth. 1.411> Qui mortis tunc causa fuit. nam credula postquam 
<mar. victor aleth. 1.412> Rupit sacrilegis praescriptum morsibus Eua, 
<mar. victor aleth. 1.413> Experti iam docta mali, solacia culpae 
<mar. victor aleth. 1.414> Quaerit et in crimen facilem tractura maritum, 
<mar. victor aleth. 1.415> Qua periit prior, arte petit. sic hoste subactus 
<mar. victor aleth. 1.416> A gemino cedit sceleri miserabilis Adam 
<mar. victor aleth. 1.417> Pomaque libauit sacro blandissima suco. 
<mar. victor aleth. 1.418> Sed quia legis in his suberant praescripta seuerae 
<mar. victor aleth. 1.419> Plus quam uipereo mortem allatura ueneno, 
<mar. victor aleth. 1.420> Vt primum illicito uiolarunt membra sapore, 
<mar. victor aleth. 1.421> Confestim sensere nefas facinusque peractum 
<mar. victor aleth. 1.422> Creuit et ignaro percussit pectora sensu. 
<mar. victor aleth. 1.423> Hinc timor, inde pudor; quippe antea degere nudis 
<mar. victor aleth. 1.424> Et nescire datum, siue almi plena uigoris 
<mar. victor aleth. 1.425> Corda rudes homines celsarum conscia rerum 
<mar. victor aleth. 1.426> Et caelo tantum mundoque intenta ferentes 
<mar. victor aleth. 1.427> Pectora ad exemplum semper conuersa parentem, 
<mar. victor aleth. 1.428> Dum secretorum miracula diuinorum 
<mar. victor aleth. 1.429> Paene incorporeae mentis splendore notarent, 
<mar. victor aleth. 1.430> Nondum contigerat membrorum cura suorum 
<mar. victor aleth. 1.431> Amentes meliore anima, seu corpora nulla 
<mar. victor aleth. 1.432> In senium soluenda mora penetrare nequibat 
<mar. victor aleth. 1.433> Motus, qui sciri faceret quodcumque necesse est. 
<mar. victor aleth. 1.434> Postquam deseruit(==DESERUIT) uitae uigor ille perennis 
<mar. victor aleth. 1.435> Iam mortale animal, demum frigusque calorque 
<mar. victor aleth. 1.436> Aeriae subiere uices ac uestis egenos 
<mar. victor aleth. 1.437> En se senserunt homines sexuque latenter 
<mar. victor aleth. 1.438> Erubuere suo. tacitis miserabile questi 
<mar. victor aleth. 1.439> Fletibus umbrosae foliis noua tegmina fici 
<mar. victor aleth. 1.440> Texunt consertis, post culpam mente receptum 
<mar. victor aleth. 1.441> Corpore uelato denudatura pudorem. 
<mar. victor aleth. 1.442> Nec satis hoc trepidis. quid agant, qua crimen inustum 
<mar. victor aleth. 1.443> Seque ipsos fugiant? cuperent, si forte paterent, 
<mar. victor aleth. 1.444> Condere se terris: adeo contermina poenae 
<mar. victor aleth. 1.445> Culpa suae est, ut iam miseros mortale pauentes 
<mar. victor aleth. 1.446> Mortis imago iuuet. siluas umbrosaque lustra 
<mar. victor aleth. 1.447> Obtendunt, uanae solacia falsa latebrae. 
<mar. victor aleth. 1.448> Nam quo te timidum fas est subducere corpus, 
<mar. victor aleth. 1.449> Te, te, inquam, qui mox primus retrahendus es, Adam? 
<mar. victor aleth. 1.450> Virtus uiua patris mundi occultissima praesens 
<mar. victor aleth. 1.451> Implet et immensos exit diffusa recessus. 
<mar. victor aleth. 1.452> Sed uerum nefas est pauidos fraudare latebra. 
<mar. victor aleth. 1.453> Ille potest dominum fugiens euadere summum, 
<mar. victor aleth. 1.454> Qui fugit ad dominum; sola quem mente relinquens 
<mar. victor aleth. 1.455> Quam uastis iaceas et non celere tenebris! 
<mar. victor aleth. 1.456> Voce uocans ubi sis, pariter testatur utrumque. 
<mar. victor aleth. 1.457> Nam cur te cernens quaerit deus et, cui(==CU_I) praesens 
<mar. victor aleth. 1.458> Semper eris, cui te proprio subducere furto 
<mar. victor aleth. 1.459> Nec mors ipsa potest, fragili quam mente subisti, 
<mar. victor aleth. 1.460> Cur ubi sis quaerit, nisi quod te more doloris 
<mar. victor aleth. 1.461> Lapsum sponte tua secum non esse fatetur 
<mar. victor aleth. 1.462> Et caelo cecidisse sacro? sed sancta parentis 
<mar. victor aleth. 1.463> Desperare uetat pietas, clementia cuius 
<mar. victor aleth. 1.464>(Fas dixisse mihi, fas sit quoque dicta probasse) 
<mar. victor aleth. 1.465> Iustitiam excedit. nec tam me uoce seuera 
<mar. victor aleth. 1.466> Corripiens ubi sis, trepido quid pectore uoluas, 
<mar. victor aleth. 1.467> Terret quam recreat, quod adhuc post crimina lapsum 
<mar. victor aleth. 1.468> Immersumque metu latebris ac paene sepultum 
<mar. victor aleth. 1.469> Euocat et reuocat. nec longa exempla petantur: 
<mar. victor aleth. 1.470> Ipsa probat dominum mitem donatio culpae. 
<mar. victor aleth. 1.471> Postquam excussa reos distinxit quaestio summos, 
<mar. victor aleth. 1.472> Incipit omnipotens (caelum, mare, terra loquenti 
<mar. victor aleth. 1.473> Intremit, et uastos pandit concussa recessus, 
<mar. victor aleth. 1.474> Dumque reos punit sententia, Tartara fecit): 
<mar. victor aleth. 1.475>"Quandoquidem nostris tutum decedere iussis 
<mar. victor aleth. 1.476> Duxistis, serie sceleris qua culpa cucurrit, 
<mar. victor aleth. 1.477> Hac mihi iusta nouos feriet censura nocentes. 
<mar. victor aleth. 1.478> Inter cuncta, frui toto quae iussimus orbe, 
<mar. victor aleth. 1.479> Tu maledictus eris et peior, quam tegis intus, 
<mar. victor aleth. 1.480> Inuida mens, coluber, qui caelum intrare creatos 
<mar. victor aleth. 1.481> Deiecisti homines uetitasque attingere fruges 
<mar. victor aleth. 1.482> Fraude tua impulsis praedurae mortis origo es. 
<mar. victor aleth. 1.483> Vt condigna nefas poenae mensura sequatur- 
<mar. victor aleth. 1.484> Immersisti homines terrae: et tu stratus iniquo 
<mar. victor aleth. 1.485> Membra solo duram sulcabis pectore terram; 
<mar. victor aleth. 1.486> Fecisti peccare cibis: pro talibus ausis 
<mar. victor aleth. 1.487> Et tu semper edes squalentia uiscera terrae. 
<mar. victor aleth. 1.488> Et quia te dignum placuit tibi, primus ut esses 
<mar. victor aleth. 1.489> Inuentor mortis, poena moriere cruenta 
<mar. victor aleth. 1.490> Humanique odium generis specialiter armans 
<mar. victor aleth. 1.491> In genus omne tuum, saeuis imbute uenenis, 
<mar. victor aleth. 1.492> Vt perimare magis, semper timeare iubebo. 
<mar. victor aleth. 1.493> Atque huius, prima gaudes quam fraude subactam, 
<mar. victor aleth. 1.494> Inferior pedibus degens et pectore pronus 
<mar. victor aleth. 1.495> Extremis tantum sic insidiabere plantis, 
<mar. victor aleth. 1.496> Vt capiti trepidans etiam uestigia figat." 
<mar. victor aleth. 1.497> Dixit et exsanguem sic est exorsus in Euam: 
<mar. victor aleth. 1.498>"At tu quae minimum solam te perdere fructum 
<mar. victor aleth. 1.499> Esse putans sceleris, misero iam mente nocendi 
<mar. victor aleth. 1.500> Insidiata uiro dominataque crimine tanto es, 
<mar. victor aleth. 1.501> Praebebis famulare iugum subiectaque duri 
<mar. victor aleth. 1.502> Arbitrium sensura uiri patiere labores 
<mar. victor aleth. 1.503> Casibus assiduis, ut, coeptum quae prior ausa es 
<mar. victor aleth. 1.504> Multiplicare nefas, multis uersere periclis, 
<mar. victor aleth. 1.505> Et pariens crebris adeo torquebere natis, 
<mar. victor aleth. 1.506> Vt quos mortalis faciet tua culpa creari, 
<mar. victor aleth. 1.507> Mortis nonnumquam lacerae sint causa parenti." 
<mar. victor aleth. 1.508>"Tu quoque, cui monitus nostros et prima salutis 
<mar. victor aleth. 1.509> Vincula femineis postponere fraudibus auso 
<mar. victor aleth. 1.510> Sponte mori placuit, talem reus excipe sortem: 
<mar. victor aleth. 1.511> Criminibus tellus, quam tu sulcabis aratro, 
<mar. victor aleth. 1.512> Sit maledicta tuis, spinas tribulosque minaces 
<mar. victor aleth. 1.513> Culta ferat fallatque tuum spes improba uotum. 
<mar. victor aleth. 1.514> Tu mihi desisti mente inseruire fideli: 
<mar. victor aleth. 1.515> Nec tibi terra fidem seruet. tu uiuere laetus 
<mar. victor aleth. 1.516> His in deliciis et cunctis uiuere saeclis 
<mar. victor aleth. 1.517> Sponte recusasti: duro nunc uiue labore, 
<mar. victor aleth. 1.518> Viue in miseriis, donec te lenta senectus 
<mar. victor aleth. 1.519> Terram, quod magis es, faciat terraeque refundat." 
<mar. victor aleth. 1.520> Dixit et ignaros caelum defendere membris 
<mar. victor aleth. 1.521> Veste tegit pecudum miserans uitamque tueri 
<mar. victor aleth. 1.522> Edocet. at ne iterum facinus, quod mente gerebat, 
<mar. victor aleth. 1.523> Auderet mortis formidine percitus Adam, 
<mar. victor aleth. 1.524> Si rerum ignarus, primi quod iuris habebat, 
<mar. victor aleth. 1.525> Arbore uitali post causae extrema superbum 
<mar. victor aleth. 1.526> Auxilium repetens, nulla patris arte redemptus 
<mar. victor aleth. 1.527> Viueret et mundo iam mysticus ordo labaret 
<mar. victor aleth. 1.528> Ac miseros semperque reos grauiora manerent, 
<mar. victor aleth. 1.529> Continuo sacris iussos decedere lucis 
<mar. victor aleth. 1.530> Expediunt uenti, nemoris quos silua profundi 
<mar. victor aleth. 1.531> Concitat (ast illos libranti turbine nexos 
<mar. victor aleth. 1.532> Continet aura uehens et spiritus aera totum 
<mar. victor aleth. 1.533> Natura uergente rapit) terrisque relatos, 
<mar. victor aleth. 1.534> Vnde datum corpus, mollito flamine ponunt 
<mar. victor aleth. 1.535> Expertes tanti spatii expertesque pericli, 
<mar. victor aleth. 1.536> Sed non expertes, agitat qui corda, doloris. 
<mar. victor aleth. 1.537> Quo ruerint, quid perdiderint, quae uita sequatur, 
<mar. victor aleth. 1.538> Quae fuerit, tristis mentem collatio uexat, 
<mar. victor aleth. 1.539> Quae diuersa magis cumulat, secumque uolutant, 
<mar. victor aleth. 1.540> Quanto aliud iam sint, quanto mutatus uterque 
<mar. victor aleth. 1.541> Se quaerat, dubii culpae hoc adscribere primae 
<mar. victor aleth. 1.542> Et poenae, uim nosse mali quod compulit error, 
<mar. victor aleth. 1.543> An hoc esse mori, uel, si grauiora supersunt, 
<mar. victor aleth. 1.544> An detur reditus miseris, an fine perenni 
<mar. victor aleth. 1.545> Perdant quod superest, an cum uia mortis amarae 
<mar. victor aleth. 1.546> Per lignum ingruerit mundo populisque futuris, 
<mar. victor aleth. 1.547> Possit adhuc aliquod per lignum uita redire. 
<mar. victor aleth. 2.1> Hactenus arcanam seriem, primordia mundi, 
<mar. victor aleth. 2.2> Vt sincera fides patuit, sine fraude cucurri, 
<mar. victor aleth. 2.3> Dum dignis leto uitiis terrena carerent. 
<mar. victor aleth. 2.4> Nunc hominum mores et iam mortalia uersu 
<mar. victor aleth. 2.5> Ingressum fas sit ueris miscere poetam. 
<mar. victor aleth. 2.6> Postquam sacratis decedere iussus uterque 
<mar. victor aleth. 2.7> Sedibus ac regnis genitalia contigit arua 
<mar. victor aleth. 2.8> Et propria stetit exul homo, miserabile, quali 
<mar. victor aleth. 2.9> Ore rudes stupeant tam barbara rura coloni, 
<mar. victor aleth. 2.10> Quae non frugifero distincta stipite uernant. 
<mar. victor aleth. 2.11> Nec species iuuat ulla soli, sed bruta coacto 
<mar. victor aleth. 2.12> Pondere congeries nec lecta mole locata est. 
<mar. victor aleth. 2.13> Ardua caute rigent, siluis depressa laborant, 
<mar. victor aleth. 2.14> Plane latent herbis, horrescunt edita dumis. 
<mar. victor aleth. 2.15> Heu quibus haec spectant oculis, quo pectore cernunt, 
<mar. victor aleth. 2.16> Quorum animis paradisus inest! neque causa doloris 
<mar. victor aleth. 2.17> Vna subest, quod cunctorum iam plena malorum 
<mar. victor aleth. 2.18> Se pandit facies, sed, quod meminere bonorum. 
<mar. victor aleth. 2.19> Nunc honor ille sacri nemoris maiore sereno 
<mar. victor aleth. 2.20> Irradiat, nunc diuitias cumulatius edit 
<mar. victor aleth. 2.21> Silua beata suas, nunc pomis dulcior usus 
<mar. victor aleth. 2.22> Nectareusque sapor, uiuis nunc floribus halat 
<mar. victor aleth. 2.23> Tellus et absenti tristis perstringit odore. 
<mar. victor aleth. 2.24> O quam non eadem meritis, paradise, rependis! 
<mar. victor aleth. 2.25> Te magis extollit collatio deteriorum 
<mar. victor aleth. 2.26> Et peiora facis, miseris quae sola supersunt. 
<mar. victor aleth. 2.27> Hic uitae perit almus amor, penuria rerum 
<mar. victor aleth. 2.28> Insinuat iam dulce mori, ni maior egestas 
<mar. victor aleth. 2.29> Succurrat grauiore malo; nam uiscera edendi 
<mar. victor aleth. 2.30> Incendens rabie per cunctas ducit edaces, 
<mar. victor aleth. 2.31> Quas sterilis dat silua, dapes cogitque malignis 
<mar. victor aleth. 2.32> Herbarum dubias passim radicibus escas 
<mar. victor aleth. 2.33> Explorare cibis uitamque euadere talem 
<mar. victor aleth. 2.34> Ipsa famis non posse facit, quae uelle coegit. 
<mar. victor aleth. 2.35> Tandem cunctarum, quibus indiget usus, egenos 
<mar. victor aleth. 2.36> Atque inopes rerum docuit res ultima summi 
<mar. victor aleth. 2.37> Auxilium sperare patris: prostratus uterque 
<mar. victor aleth. 2.38> Membra solo lacrimis tantum mutique doloris, 
<mar. victor aleth. 2.39> Dum pudor iniustis subducit uerba querelis, 
<mar. victor aleth. 2.40> Immoritur senio. sed postquam reddita mens est, 
<mar. victor aleth. 2.41> Adsurgens tandem tali prece supplicat Adam: 
<mar. victor aleth. 2.42>"Omnipotens auctor mundi rerumque creator, 
<mar. victor aleth. 2.43> Vae mihi labe mali! felix dum uita maneret 
<mar. victor aleth. 2.44> Et celeres animos uisu super astra daretur 
<mar. victor aleth. 2.45> Posse sequi, late circum perque omnia fusum 
<mar. victor aleth. 2.46> Semper et ingesto uisus splendore tegentem 
<mar. victor aleth. 2.47> His oculis (ceu mentis erant arcana tuentes), 
<mar. victor aleth. 2.48> Quod dictu proprium est, uidi non posse uideri. 
<mar. victor aleth. 2.49> Nunc quoque post culpam spoliatis lumine sacro, 
<mar. victor aleth. 2.50> Quamuis mens melior per totum libera ferri 
<mar. victor aleth. 2.51> Fugerit et clausis terreni carceris antro 
<mar. victor aleth. 2.52> Nil ueri praeter mortalia nosse supersit, 
<mar. victor aleth. 2.53> Omnia plena tui tantum sentire remansit. 
<mar. victor aleth. 2.54> Atque ideo omnipotens, qui semper totus ubique es, 
<mar. victor aleth. 2.55> Ad te confugimus trepidanti mente precantes: 
<mar. victor aleth. 2.56> Exaudi miseros, quos semper cernis et audis, 
<mar. victor aleth. 2.57> Si, cum me parti damnatae adnectere uellet 
<mar. victor aleth. 2.58> Ille caput scelerum, mundi reus et suus hostis, 
<mar. victor aleth. 2.59> Nil per se solum, ne uictus cederet, ausus, 
<mar. victor aleth. 2.60> Serpentis miseram, cui mens incauta, per artem 
<mar. victor aleth. 2.61> Meque per affectum, quem sexus sentit uterque, 
<mar. victor aleth. 2.62> Artificis scelerum fraus improuisa subegit 
<mar. victor aleth. 2.63> Et, cum damnarer iusta pro crimine poena, 
<mar. victor aleth. 2.64> Sic piguit culpae, tanto mens icta dolore 
<mar. victor aleth. 2.65> Indignata sibi est, ut te, mitissime iudex, 
<mar. victor aleth. 2.66> Tunc mihi uindictam de me praestare putarem. 
<mar. victor aleth. 2.67> Idcirco et gemitus causae lacrimasque negaui, 
<mar. victor aleth. 2.68> Indignum uenia quia me reus ipse probabam, 
<mar. victor aleth. 2.69> Amplexusque animo solacia dulcia poenae 
<mar. victor aleth. 2.70> Hoc ipsum post haec sacra inter munera ponens 
<mar. victor aleth. 2.71> Pro uenia sceleris, quod sum damnatus, habebo. 
<mar. victor aleth. 2.72> Non igitur dirum est. ut maiestate serena 
<mar. victor aleth. 2.73> Exaudire uelis nil contra iussa precantis 
<mar. victor aleth. 2.74> Nec iam poscentis lacrimis, quod sponte benigna 
<mar. victor aleth. 2.75> Praestabis famulis, ut se censura resoluat, 
<mar. victor aleth. 2.76> Tota sed ut plenas teneat sententia uires. 
<mar. victor aleth. 2.77> Iussisti mota uictum me quaerere gleba 
<mar. victor aleth. 2.78>(Damnatis igitur campi sunt arma mouendi 
<mar. victor aleth. 2.79> Danda reis), dumos steriles spinasque tenaces 
<mar. victor aleth. 2.80> Pro fructu dare rura mihi (prius ergo serenda est, 
<mar. victor aleth. 2.81> Vt fallat mea uota seges quaesita labore), 
<mar. victor aleth. 2.82> Herbarum assiduo contexere semine panem; 
<mar. victor aleth. 2.83> Da menti, quae sint herbae, quae forma laboris, 
<mar. victor aleth. 2.84> Da, pater, auxilium miserans atque imbue sensus. 
<mar. victor aleth. 2.85> Tunc erit, ut rerum compos et certa salutis 
<mar. victor aleth. 2.86> Seruiat Eua mihi saeuumque experta creandi 
<mar. victor aleth. 2.87> Supplicium pariat populos, qui crimine nostro 
<mar. victor aleth. 2.88> Plectantur, purgetque patrum peccata nepotum 
<mar. victor aleth. 2.89> Mortibus aeternam faciens successio poenam." 
<mar. victor aleth. 2.90> Talibus orantes falsi serpentis imago 
<mar. victor aleth. 2.91> Indice uisa metu tacito se tramite ferre 
<mar. victor aleth. 2.92> Leniter ad molles tractus uibrantibus herbis 
<mar. victor aleth. 2.93> In se conuertit trepidos pigrique doloris 
<mar. victor aleth. 2.94> Excussos senio cognatas traxit in iras. 
<mar. victor aleth. 2.95> Et prior Eua uiro: "si te suprema malorum 
<mar. victor aleth. 2.96> Causa mouet, rape saxa manu; datur ecce facultas 
<mar. victor aleth. 2.97> Auctorem leti leto dare. prima docere 
<mar. victor aleth. 2.98> Suppliciis debet propriis et morte cruenta, 
<mar. victor aleth. 2.99> Quam sit triste mori, quae me male perdidit et te." 
<mar. victor aleth. 2.100> Dixit et elapsam cursu telisque sequuntur 
<mar. victor aleth. 2.101> Missilibus cautesque rotant, quarum una reducto 
<mar. victor aleth. 2.102> Altius ad nisum facilem dare certa lacerto 
<mar. victor aleth. 2.103> Obsequitur uotis oculosque animamque secuta 
<mar. victor aleth. 2.104> Et nudum in silicem media serpente resultat 
<mar. victor aleth. 2.105> Scintillamque ciet, sicco quae fomite parta 
<mar. victor aleth. 2.106> Ac mox flamma fuit crinita incendia late 
<mar. victor aleth. 2.107> Extendens siccoque floret(==FLO-RET) iam candida fumo. 
<mar. victor aleth. 2.108> Horruerant latebrasque gradu trepidante petebant, 
<mar. victor aleth. 2.109> Sed pauidos stupor ipse tenet curamque sagacem 
<mar. victor aleth. 2.110> Humani pandit uitii, quod cernere rursum 
<mar. victor aleth. 2.111> Et timidi metuenda uolunt, paulumque remoti 
<mar. victor aleth. 2.112> Telluris dorso sterilis mirantur opacas 
<mar. victor aleth. 2.113> Procubuisse comas nemorum, sordere fauillis 
<mar. victor aleth. 2.114> Fuscarique diem, totas splendescere terras 
<mar. victor aleth. 2.115> Et lucem sub sole nouam. nec mente quieta 
<mar. victor aleth. 2.116> Accipiunt crepitus stridentibus undique siluis 
<mar. victor aleth. 2.117> Vndantisque globos flammarum in sidera ferri, 
<mar. victor aleth. 2.118> Dum se radices demersus tendit ad imas 
<mar. victor aleth. 2.119> Ignis edax penitus, sumpto quo uicta calore 
<mar. victor aleth. 2.120> Terra rudis pandit generosa ad munera uenas 
<mar. victor aleth. 2.121> Et, cum iam cuncto fuerit siccata liquore, 
<mar. victor aleth. 2.122> Incipit ipsa liquor fieri riuisque metalla 
<mar. victor aleth. 2.123> Fundere quaeque suis. fuluo torrente coruscat 
<mar. victor aleth. 2.124> Auri summus honor, candenti lacte renidens 
<mar. victor aleth. 2.125> Effluit argentum, rigor aeris lubricus errat 
<mar. victor aleth. 2.126> Et coit in mollem resoluto corpore massam 
<mar. victor aleth. 2.127> Liuida gleba chalybs. ruptis sic Aetna caminis 
<mar. victor aleth. 2.128> Egerit immixtis stridentia sulphura flammis, 
<mar. victor aleth. 2.129> Lubrica dum feruent- at cum spirabilis aurae 
<mar. victor aleth. 2.130> Temperiem sensere, rigent raptimque coruscam 
<mar. victor aleth. 2.131> Vertitur in glebam siccus liquor igne gelato 
<mar. victor aleth. 2.132> Et fit corpus iners. uarios ita sistere cursus 
<mar. victor aleth. 2.133> Mirantur latices, quos, dum qua deficit ardor, 
<mar. victor aleth. 2.134> Iam cupidis spectant oculis, blandumque colorem 
<mar. victor aleth. 2.135> Accipiunt membris et quod timuere sequuntur. 
<mar. victor aleth. 2.136> Auxilium sensere dei gaudentque reorum 
<mar. victor aleth. 2.137> Et primas nulla culpam uirtute secuta 
<mar. victor aleth. 2.138> Ad uotum cessisse preces summoque parenti 
<mar. victor aleth. 2.139> Acceptum referunt et quod dedit ignis et ignem 
<mar. victor aleth. 2.140> Et mentem, cui quo sit opus patefecit. utrumque 
<mar. victor aleth. 2.141> Certum habeo, munus sacrum explorasse parentes 
<mar. victor aleth. 2.142> Cuncta alacris oculis permensos, sed prius auro 
<mar. victor aleth. 2.143> Admouisse manus diti, quod fulmine mentis 
<mar. victor aleth. 2.144> Iam ferit et cari subigit fulgore ueneni 
<mar. victor aleth. 2.145> Nec satiat, donec mirantes pondere multo 
<mar. victor aleth. 2.146> Vincat et elapsum durae ceu murice cautis 
<mar. victor aleth. 2.147> Vulneret ac facilem uitiato corpore plagam 
<mar. victor aleth. 2.148> Posse pati doceat. subiit noua cura repente 
<mar. victor aleth. 2.149> Attonitos acuitque animos casumque magistrum 
<mar. victor aleth. 2.150> Admonet arte sequi. duri tunc pondere saxi 
<mar. victor aleth. 2.151> Alternis caedunt uicibus flectuntque trahuntque 
<mar. victor aleth. 2.152> In uarias species cedentem ad uerbera massam. 
<mar. victor aleth. 2.153> Quam nullus formare labor, sed uicta figuram 
<mar. victor aleth. 2.154> Ocius hinc perdit, magnis quod nisibus impar 
<mar. victor aleth. 2.155> Materies recipit studium, sed decipit usum. 
<mar. victor aleth. 2.156> Durius ergo aliud quaerunt; sed et hinc placet aurum, 
<mar. victor aleth. 2.157> Vtile quod rigidum docuit magis esse metallum. 
<mar. victor aleth. 2.158> Inde, cui propior decor est et uena secunda 
<mar. victor aleth. 2.159> Itur in argentum, blando quod firmius auro 
<mar. victor aleth. 2.160> Officium magis est patiens. sed fortius aes est 
<mar. victor aleth. 2.161> Id quod conspicuum minus est. mox aere magistro 
<mar. victor aleth. 2.162> In rigidum chalybem translatus substitit usus. 
<mar. victor aleth. 2.163> Forsitan et cunctos quos fingit opinio casus 
<mar. victor aleth. 2.164> Artifices summos operum percurrere uersu 
<mar. victor aleth. 2.165> Possit nostra chelys, tanto patefacta calore 
<mar. victor aleth. 2.166> Vt se decoctis tellus pinguissima glebis 
<mar. victor aleth. 2.167> Mouerit in fetus uarios, quos imbre marito 
<mar. victor aleth. 2.168> Parturiens putri dissoluerit arua meatu, 
<mar. victor aleth. 2.169> Qua tumidi crepuere sinus elataque messis 
<mar. victor aleth. 2.170> Extitit et motis undans trepidauit aristis, 
<mar. victor aleth. 2.171> Disceret ut speciem segetis nouus accola cultae 
<mar. victor aleth. 2.172> Vtque auidum ad tantam decurrens undi<que> praedam 
<mar. victor aleth. 2.173> Alituum pecudumque genus turbaeque minoris 
<mar. victor aleth. 2.174> Nigra cohors, maiora suis in pabula trudens 
<mar. victor aleth. 2.175> Semina corporibus, uitae inculcarit amicos 
<mar. victor aleth. 2.176> Materia propiore cibos atque omne secutum 
<mar. victor aleth. 2.177> Officium, docilis studii quod cura recepit. 
<mar. victor aleth. 2.178> Semper ab exemplis meditatio sumpta magistris 
<mar. victor aleth. 2.179> Fecerit artis opus, sed falsis mota reclamat 
<mar. victor aleth. 2.180> Gloria larga patris: "nil hinc sibi uindicet usus, 
<mar. victor aleth. 2.181> Nil casus uirtutis inops; ego nosse creatis 
<mar. victor aleth. 2.182> Quae bona sunt cum luce dedi mundoque minori 
<mar. victor aleth. 2.183> Quicquid maior habet sacro notescere sensu 
<mar. victor aleth. 2.184> Meque per haec uolui(==VOLUI)." atque utinam illibata maneret, 
<mar. victor aleth. 2.185> Vt data mens homini est, nullique obnoxia culpae: 
<mar. victor aleth. 2.186> Non illam species, non illam corpora rerum, 
<mar. victor aleth. 2.187> Non modus astrorum numerus nec molis harenae 
<mar. victor aleth. 2.188> Falleret. at quantis cum magno terra profundo 
<mar. victor aleth. 2.189> Tendatur spatiis, quae sit mensura peractae 
<mar. victor aleth. 2.190> Molis, quid resonet motu septemplicis axis 
<mar. victor aleth. 2.191> Harmoniae uocale melos, nunc discitur usu 
<mar. victor aleth. 2.192> Assiduisque datur studiis artisque putatur 
<mar. victor aleth. 2.193> Quod manet ingenitum. nec sentit nube malorum 
<mar. victor aleth. 2.194> Factus hebes, quod, si quae primum agnoscere credit, 
<mar. victor aleth. 2.195> Quisque recognoscit. summo ergo hoc limite ueri 
<mar. victor aleth. 2.196> Haereat. augustis quod pulsus sedibus Adam, 
<mar. victor aleth. 2.197> Nullum aliud prius officium quam coniuge dignum 
<mar. victor aleth. 2.198> Egit et ignotos natis impendit amores. 
<mar. victor aleth. 2.199> Inter tot curas placuit cui dulce creare, 
<mar. victor aleth. 2.200> Viuere dulce fuit. qui uiuere dulce probabat, 
<mar. victor aleth. 2.201> Viuebat rectore deo; nec deerat alumnis 
<mar. victor aleth. 2.202> Quod uitam instrueret, quod rerum accingeret usu. 
<mar. victor aleth. 2.203> Et natis iam plena domus solacia mira 
<mar. victor aleth. 2.204> Attulerat rudibus blandoque in corde parentum 
<mar. victor aleth. 2.205> Multiplicata graues releuabat cura labores, 
<mar. victor aleth. 2.206> Et spes iam suberat propriis gaudere ministris 
<mar. victor aleth. 2.207> Ruris in officiis. quorum qui maximus aeuo 
<mar. victor aleth. 2.208> Arua Cain duris uertebat pinguia rastris; 
<mar. victor aleth. 2.209> At uiuo gaudere lucro dignissimus Abel 
<mar. victor aleth. 2.210> Collibus aut nudis aut sicci germine campi 
<mar. victor aleth. 2.211> Innocuas pascebat oues et lacte parentes. 
<mar. victor aleth. 2.212> Postquam expectati satiarunt gaudia fructus 
<mar. victor aleth. 2.213> Et stupuere sacro cingi sua uota fauore, 
<mar. victor aleth. 2.214> Ammonuit mentis operum libamina iustum 
<mar. victor aleth. 2.215> Prima dicare deo. sacras prior impedit aras 
<mar. victor aleth. 2.216> Frugibus ille nouis, niueo magis hic litat agno, 
<mar. victor aleth. 2.217> Prima sacerdotum species, mox hostia fratris 
<mar. victor aleth. 2.218> Impia, sed signo iam tunc imbuta futurae 
<mar. victor aleth. 2.219> Indicioque piae. namque ut suscepta notauit 
<mar. victor aleth. 2.220> Fratris sacra Cain, sibi nulla in fruge litanti 
<mar. victor aleth. 2.221> Annutum, seu quod uotas praelegerit ante 
<mar. victor aleth. 2.222> Pollueritque dapes seu totum tempore in uno 
<mar. victor aleth. 2.223> Cernenti reus est praesens quandoque futurus 
<mar. victor aleth. 2.224> Mente nocens, illo <dirum> de fonte uenenum, 
<mar. victor aleth. 2.225> Quo serpens materque, bibit fratremque cauendi 
<mar. victor aleth. 2.226> Ignarum saeua mactatum caede trucidat. 
<mar. victor aleth. 2.227> Heu facinus! quid non miseros furiosa libido 
<mar. victor aleth. 2.228> Quid non ira recens, odium uetus, improba cogant 
<mar. victor aleth. 2.229> Quae uexant gentes scelerum certamina, tantum 
<mar. victor aleth. 2.230> Si facinus fecit, qui sic, quod sanctior ipso 
<mar. victor aleth. 2.231> Frater erat, doluit. nulla est iam culpa parentum. 
<mar. victor aleth. 2.232> Et ne aliquam saltim uel de serpente querelam 
<mar. victor aleth. 2.233> Quod morimur quisquam superesse existimet, ante 
<mar. victor aleth. 2.234> Coepimus occidi. pro quantum prima propago 
<mar. victor aleth. 2.235> Criminis adiecit! mortem pro nomine poenae 
<mar. victor aleth. 2.236> Inductam mundo uix dignum est dicere: fecit 
<mar. victor aleth. 2.237> Impietas scelus esse nouum. peccata parentes 
<mar. victor aleth. 2.238> Tantum morte luent: tu poenas morte solutas 
<mar. victor aleth. 2.239> Et pro morte dabis, peior serpente nefando. 
<mar. victor aleth. 2.240> Ille etenim letum suasit, non intulit; at tu 
<mar. victor aleth. 2.241> Auctor primus eris caedis. te publicus hostis, 
<mar. victor aleth. 2.242> Te latro priuatus sequitur, tibi crimina plectent 
<mar. victor aleth. 2.243> Arma<ti> telis, gladiis et uindice ferro. 
<mar. victor aleth. 2.244> Militia scelus omne tua est populique futuri 
<mar. victor aleth. 2.245> Quod minus interitu iusso quam caede peribunt 
<mar. victor aleth. 2.246> Ad te summa redit. nec prorsus displicet istud 
<mar. victor aleth. 2.247> Moribus exemplum, quod fratris sanguine primum 
<mar. victor aleth. 2.248> Humanus fundi coepit cruor, ut facinus par 
<mar. victor aleth. 2.249> Sentiat ammissum, tali quem crimine constat 
<mar. victor aleth. 2.250> Fraternum renouasse nefas, ratione docente 
<mar. victor aleth. 2.251> Omne hominis letum non prima sorte perempti 
<mar. victor aleth. 2.252> Esse necem fratris. tali tunc caede madentem 
<mar. victor aleth. 2.253> Non aspernatur (tanta est clementia) dignum 
<mar. victor aleth. 2.254> Affatu censere deus facinusque negantem 
<mar. victor aleth. 2.255> Arguit et tanto leuiter pro crimine punit 
<mar. victor aleth. 2.256> Mensuram poenae facti de parte petendo, 
<mar. victor aleth. 2.257> Vt, quia praemonitus facinus committere dirum 
<mar. victor aleth. 2.258> Non timuit, tremeret, meritum quod noluit esse 
<mar. victor aleth. 2.259> Supplicium fieret, quod mens haurire recusans 
<mar. victor aleth. 2.260> Duxisset leue, membra graue exagitata probarent, 
<mar. victor aleth. 2.261> Percussoque animo, quo se tortore profundo 
<mar. victor aleth. 2.262> Vindicat omne nefas, corpus quoque frangeret horror 
<mar. victor aleth. 2.263> Criminis ac totos uehemens exiret in artus 
<mar. victor aleth. 2.264> Motaque praecipiti raperentur membra rotatu, 
<mar. victor aleth. 2.265> Vt, labris saepti latices cum luce recussa 
<mar. victor aleth. 2.266> Exceptos frangunt radios, subit atria fulgor 
<mar. victor aleth. 2.267> Lubricus et totum perlustrans nusquam et ubique est, 
<mar. victor aleth. 2.268> Cumque tremit, sensim sublustri intexta corusco 
<mar. victor aleth. 2.269> Linea caeruleae sine fine intermicat umbrae. 
<mar. victor aleth. 2.270> Non erat is motus, quem neruis frigidus umor 
<mar. victor aleth. 2.271> Incutit adstrictis, media cum morte repletos 
<mar. victor aleth. 2.272> Sic rigat, ut totam nequeant amittere uitam, 
<mar. victor aleth. 2.273> Sed qualem ciet ira dei, cum conscia mentem 
<mar. victor aleth. 2.274> Vis domat et sano torquentur corda furore. 
<mar. victor aleth. 2.275> Quid tamen et quotiens talis sententia? totum est 
<mar. victor aleth. 2.276> Vltio <iam> facinus caesi, iustissima saeui 
<mar. victor aleth. 2.277> Poena rei, terror genti populoque futuro 
<mar. victor aleth. 2.278> Propositum exemplum, praesens purgatio culpae 
<mar. victor aleth. 2.279> Et quod promisit signum custodia uitae: 
<mar. victor aleth. 2.280> Ne quisquam perimat ferroque abolere laboret 
<mar. victor aleth. 2.281> Quem poenas soluisse uidet. nec sufficit istud 
<mar. victor aleth. 2.282> Supplicium blandis naro admiscere seuera: 
<mar. victor aleth. 2.283> Amandat longe uastasque relegat in oras. 
<mar. victor aleth. 2.284> Hoc quoque munus habet, ne polluat arua piorum, 
<mar. victor aleth. 2.285> Ne scelus hoc populis fieri potuisse creandis 
<mar. victor aleth. 2.286> Testis poena probet, ne se permisceat umquam, 
<mar. victor aleth. 2.287> Ammoueat maestis ne se parentibus umquam 
<mar. victor aleth. 2.288> Gens damnata, bonis ne luctus semper acerbos 
<mar. victor aleth. 2.289> Ingerat et fratrum dispar ne causa dolore 
<mar. victor aleth. 2.290> Torqueat orbatos, illum quod lumina quaerant, 
<mar. victor aleth. 2.291> Istum quod uideant, in quo lugere necesse est 
<mar. victor aleth. 2.292> Hoc quoque, quod superest. summum est in funere nati 
<mar. victor aleth. 2.293> Qualiscumque malum: sed tanto in crimine tali 
<mar. victor aleth. 2.294> Supplicio affecti quouis sub iudice peius 
<mar. victor aleth. 2.295> Perduntur uiui. quid quod mage conuenit ipsi 
<mar. victor aleth. 2.296> A patriis longe damnato excedere terris, 
<mar. victor aleth. 2.297> Cui secreta placent, grauiorque est poena uideri 
<mar. victor aleth. 2.298> Inter felices et pura mente beatos? 
<mar. victor aleth. 2.299> Victuro post supplicium factique pudorem 
<mar. victor aleth. 2.300> Parcitur exilio. iam quod comes additur uxor 
<mar. victor aleth. 2.301> Fida reo, nec damnatis absistere munus 
<mar. victor aleth. 2.302> Spes fit certa dei. datur en quae pectoris aegri 
<mar. victor aleth. 2.303> Molliret curas, moto quae corpore fractum 
<mar. victor aleth. 2.304> Sisteret amplexu nullique obnoxia culpae 
<mar. victor aleth. 2.305> Sola deum precibus et pura mente colendo 
<mar. victor aleth. 2.306> Eliceret quicquid posset satis esse duobus. 
<mar. victor aleth. 2.307> O bona maiestas, quid non sperare queamus! 
<mar. victor aleth. 2.308> Ipse uias ueniae tacitas causamque ministras, 
<mar. victor aleth. 2.309> Qua ualeas prodesse reo, quem prole sequenti 
<mar. victor aleth. 2.310> Augens multiplicas per nomina mille nepotum 
<mar. victor aleth. 2.311> Et proprii regem populi mox de patre summo 
<mar. victor aleth. 2.312> Constituis. primus nam cingere moenibus urbis 
<mar. victor aleth. 2.313> Erudiit, quod nemo potest nisi plebe coacta. 
<mar. victor aleth. 2.314> Confessusque metu meritum de gente suorum 
<mar. victor aleth. 2.315> Vltorem admonuit Syrum(==SY+RUM) docuitque perire, 
<mar. victor aleth. 2.316> Dum timet occidi, qua forsan caede piatus 
<mar. victor aleth. 2.317> Diluit admissum, simili quod morte rependit; 
<mar. victor aleth. 2.318> Et mors ipsa lucrum est, quod criminis ultio facta est. 
<mar. victor aleth. 2.319> Interea maesto rursum grauis Eua marito 
<mar. victor aleth. 2.320> Pensarat primum sancto iam pignere damnum 
<mar. victor aleth. 2.321> Reddideratque iterum curas et uota parenti. 
<mar. victor aleth. 2.322> Seth puero cognomen erat, quem numine prono 
<mar. victor aleth. 2.323> Adiutis supplere locum uirtutibus Abel 
<mar. victor aleth. 2.324> Omnipotens tribuit, quod munus gaudia laeti 
<mar. victor aleth. 2.325> Non tacuere patris seriesque adiecta probauit. 
<mar. victor aleth. 2.326> Huius quippe uiri de semine proditus Enos, 
<mar. victor aleth. 2.327> Qui primus tacita lectus uirtute sacerdos 
<mar. victor aleth. 2.328> Posse ciere piis precibus et nomine uero 
<mar. victor aleth. 2.329> Sperauit meruitque deum populumque secutum 
<mar. victor aleth. 2.330> Imbuit aeterni cultum seruare parentis 
<mar. victor aleth. 2.331> Auxilioque sacro, qua uita exposceret, uti, 
<mar. victor aleth. 2.332> Confessa omnipotens quod maiestate ferebat 
<mar. victor aleth. 2.333> Et mentem meritumque dabat multosque per annos 
<mar. victor aleth. 2.334> Criminis antiqui poenam differre sinebat, 
<mar. victor aleth. 2.335> Vsque adeo ut cunctis pollens uirtutibus Enoc 
<mar. victor aleth. 2.336> Horum de serie, quos continet alma propago 
<mar. victor aleth. 2.337> Redditus in sedes patrias orbemque beatum 
<mar. victor aleth. 2.338> Viuat adhuc uitaeque habitet iam regna futurae. 
<mar. victor aleth. 2.339> Quippe nouo mundi cultu uitiisque carenti 
<mar. victor aleth. 2.340> Post ter centenos triplices qui duceret annos, 
<mar. victor aleth. 2.341> Mille replens numeros, decimi compendia uersus, 
<mar. victor aleth. 2.342> Viuentum certamen erat. sed crimina postquam 
<mar. victor aleth. 2.343> Infecere animos et nata in stirpe sequenti est 
<mar. victor aleth. 2.344> Culpa patrum peiorque suo maiore propago 
<mar. victor aleth. 2.345> Adiecit semper uitiis quod uinceret heres, 
<mar. victor aleth. 2.346> Succurrit uitae breuitas, quando hic modus unus 
<mar. victor aleth. 2.347> Augendi sceleris lucis qui terminus esset. 
<mar. victor aleth. 2.348> Namque Cainigenum cum se coniuncta profanis 
<mar. victor aleth. 2.349> Damnasset thalamis, melior cui uena, iuuentus, 
<mar. victor aleth. 2.350> In uarium facinus sacro deserta fauore 
<mar. victor aleth. 2.351> Concidit atque hostem insidiis patefacta recepit 
<mar. victor aleth. 2.352> Talia fante deo: "non semper noster in istis 
<mar. victor aleth. 2.353> Spiritus insistet populis nec differet ultra 
<mar. victor aleth. 2.354> Bis senos decies leti data tempora seri 
<mar. victor aleth. 2.355> Vita nocens annos, quoniam terrena secuti 
<mar. victor aleth. 2.356> Plus carnis quam mentis habent." siue ergo seuera 
<mar. victor aleth. 2.357> Naturam fregit sententia iudicis almi, 
<mar. victor aleth. 2.358> Vt sic quemque reum brutae plus matris habere 
<mar. victor aleth. 2.359> Argueret, qua natus erat, seu munere primo 
<mar. victor aleth. 2.360> Quam dederat famulis sacra uirtute creandis, 
<mar. victor aleth. 2.361> Larga facultatis diuinae gratia quo se 
<mar. victor aleth. 2.362> A toto ad solum corpus transisse probaret 
<mar. victor aleth. 2.363> Peccatis traducta patrum, generata repente 
<mar. victor aleth. 2.364> Monstra hominum, celsa membrorum mole gigantes, 
<mar. victor aleth. 2.365> Mente feri tumida. quantum per corpora diris 
<mar. victor aleth. 2.366> Posse subest animis et quantum uelle necesse est 
<mar. victor aleth. 2.367> Seruitio oppressis tam magnae molis iniquo, 
<mar. victor aleth. 2.368> Non illis quicquam illiciti temerasse profanum 
<mar. victor aleth. 2.369> Aut licitum cordi: uetitis succensa libido 
<mar. victor aleth. 2.370> Acrius et rebus pretium non forma petendis, 
<mar. victor aleth. 2.371> Sed scelus imposuit. nullae sine sanguine noctes 
<mar. victor aleth. 2.372> Aut sine caede dies, lacrimis sumpsisse propinqui 
<mar. victor aleth. 2.373> Dulce cibos ipsosque cibis uiolasse propinquos, 
<mar. victor aleth. 2.374> Immemores socii iuris hominumque suique 
<mar. victor aleth. 2.375> Affectusque sacri matrumque patrumque suorum 
<mar. victor aleth. 2.376> Auctorisque poli, tantumque in crimina summa 
<mar. victor aleth. 2.377> Processum est, ut cuncta deum informasse pigeret, 
<mar. victor aleth. 2.378> Quis uitam lucemque dedit, causaque nocentum 
<mar. victor aleth. 2.379> Criminis expertis animas conuoluere mallet 
<mar. victor aleth. 2.380> Quam non praecipiti terras submergere ponto 
<mar. victor aleth. 2.381> Rursus in antiquam mundo redeunte + fidelis 
<mar. victor aleth. 2.382> Iam per quingentos immunem criminis annos 
<mar. victor aleth. 2.383> Duxerat et posita degentem lege probarat. 
<mar. victor aleth. 2.384> Cui sic sancta deus pandens arcana reuelat: 
<mar. victor aleth. 2.385>"Terrarum uitiis hominumque ad crimina pronis 
<mar. victor aleth. 2.386> Abiecta uirtute malis succurrere rerum 
<mar. victor aleth. 2.387> Fine parans statui quando, omnes plectere culpas 
<mar. victor aleth. 2.388> Saeuum prospiciens leuiusque abolere nocentes, 
<mar. victor aleth. 2.389> Inducto rursum terras submergere ponto, 
<mar. victor aleth. 2.390> Vt, dum cuncta ruens operit iussusque residit, 
<mar. victor aleth. 2.391> Gurgite praecipiti pollutum diluat orbem 
<mar. victor aleth. 2.392> Implicitosque homines et quicquid uiuere iussi 
<mar. victor aleth. 2.393> Causa hominum tumidi conuoluat labe profundi. 
<mar. victor aleth. 2.394> Sed quia tu solus, cui cordi est nostra uoluntas, 
<mar. victor aleth. 2.395> Deuotum sacris ducens sub legibus aeuum 
<mar. victor aleth. 2.396> Semper in hoc tantum merito meliore repugnas, 
<mar. victor aleth. 2.397> Sic decretorum moderabor iura meorum, 
<mar. victor aleth. 2.398> Vt, cum iusta mali luerint, tunc dignius a te 
<mar. victor aleth. 2.399> Incipiat mortale genus summumque parentem 
<mar. victor aleth. 2.400> Te numerent populi, nostra qui luce fruentur. 
<mar. victor aleth. 2.401> Quadratis igitur trabibus contexta paretur 
<mar. victor aleth. 2.402> Arca tibi, quae ter centum tendatur in ulnas 
<mar. victor aleth. 2.403> Perque decem quinas pateat, consurgat in altum 
<mar. victor aleth. 2.404> Ter denis tantum; per + consummetur in unam 
<mar. victor aleth. 2.405> Desuper. ac lateri seruetur ianua, qua se 
<mar. victor aleth. 2.406> Collecta obliquo fastiget machina tecto. 
<mar. victor aleth. 2.407> Tunc calidum bibula spirans compage bitumen 
<mar. victor aleth. 2.408> Exploret tenues et uestiat undique rimas 
<mar. victor aleth. 2.409> Fusum more cutis. labor hinc te maximus intro 
<mar. victor aleth. 2.410> Auocet: immensis latus adnectatur utrimque 
<mar. victor aleth. 2.411> Postibus et caueae fundentur membra peractae; 
<mar. victor aleth. 2.412> Cumque triplex spatium discreuerit area duplex, 
<mar. victor aleth. 2.413> Sic discernantur propriis animantia nidis, 
<mar. victor aleth. 2.414> Ne uiolent permixta genus commissaque pugnent 
<mar. victor aleth. 2.415> Confundantque cibos, quorum te condere par est 
<mar. victor aleth. 2.416> Tantum materiem, nam dispensata receptis 
<mar. victor aleth. 2.417> Ne desit, praestare meum est." haec mente fideli 
<mar. victor aleth. 2.418> Accipiens (namque ipse animum sensusque ministrans 
<mar. victor aleth. 2.419> Velle et posse dabat famulo quodcumque iubebat) 
<mar. victor aleth. 2.420> Adgreditur densas natis populoque coactae 
<mar. victor aleth. 2.421> Plebis in hoc genitas ferro prosternere siluas. 
<mar. victor aleth. 2.422> Ammittunt luci radios umbrisque leuatur 
<mar. victor aleth. 2.423> Campus et aequaeuo spoliantur robore ualles 
<mar. victor aleth. 2.424> Ac nemora speciem mundi implicitura minoris. 
<mar. victor aleth. 2.425> Sed cum tam multo fuerit properata labore 
<mar. victor aleth. 2.426> Summa operis coepti, centum differtur in annos 
<mar. victor aleth. 2.427> Vt pigeat sceleris populos iraeque repugnent. 
<mar. victor aleth. 2.428> O nimium miseri, tam iustae quos mora poenae 
<mar. victor aleth. 2.429> Plus facit esse reos: iam non pro crimine tantum 
<mar. victor aleth. 2.430> Plectentur, ueniae quis copia larga petendae est, 
<mar. victor aleth. 2.431> Sed quod plectentur, quot Tartara dira subibunt 
<mar. victor aleth. 2.432> Temporis indulti spatio, cum parcere cunctis 
<mar. victor aleth. 2.433> Testetur se malle deus. iam mole peracta 
<mar. victor aleth. 2.434> Contextum stabat laterum compage capaci 
<mar. victor aleth. 2.435> Auxilium, quod supremum pater ipse pararat 
<mar. victor aleth. 2.436> Naufragiis, natura, tuis, causamque ciebat, 
<mar. victor aleth. 2.437> Cum deus e celso famulum dignatur Olympo 
<mar. victor aleth. 2.438> Voce monere Noen summum iam tempus adesse 
<mar. victor aleth. 2.439> Condere se latebris, matrem natosque nurusque 
<mar. victor aleth. 2.440> Eripere instanti exitio mortisque tenebris 
<mar. victor aleth. 2.441> Carcere uitali secumque animantia cuncta, 
<mar. victor aleth. 2.442> Qua sua tellus alit, quae non sua sustinet aer, 
<mar. victor aleth. 2.443> Per sexum septena, deus quae munda probauit, 
<mar. victor aleth. 2.444> Bina pari, immundi generis sed singula sexu. 
<mar. victor aleth. 2.445> Nec mora fit: quicquid conuexo cardine caeli 
<mar. victor aleth. 2.446> Nascitur ignotum diuersis partibus orbis, 
<mar. victor aleth. 2.447> Quod stupet Eous, quod pallidus horret Hiberus, 
<mar. victor aleth. 2.448> Australis Libyae calidis quod saeuit harenis, 
<mar. victor aleth. 2.449> Scindit Hyperboreas miro quod lumine noctis, 
<mar. victor aleth. 2.450> Vna ruit trepidans et apertae immergitur arcae. 
<mar. victor aleth. 2.451> Diluuium sensisse putes; nam cum deus auctor 
<mar. victor aleth. 2.452> Det brutis sensum, quo se testetur alumnis, 
<mar. victor aleth. 2.453> Plus pecudes rationis habent, quae numine motae 
<mar. victor aleth. 2.454> Nil de se sapiunt. ergo omni semine uitae 
<mar. victor aleth. 2.455> Praegrauidam ut primum claudi deus imperat arcam, 
<mar. victor aleth. 2.456> Nox ruit et subitae caelum obduxere tenebrae 
<mar. victor aleth. 2.457> Effusoque cadens terras ferit aere nimbus 
<mar. victor aleth. 2.458> Praeceps, more breuis, seruaturusque tenorem 
<mar. victor aleth. 2.459> Sic furit et toto pariter desaeuit in orbe 
<mar. victor aleth. 2.460> Tamquam in parte solet, rapido cum turbine mota 
<mar. victor aleth. 2.461> Tempestas sequitur saeuos aut nuntiat ignis 
<mar. victor aleth. 2.462> Fulminis et tonitru caelum terraeque reclamant. 
<mar. victor aleth. 2.463> Nec satis excidio est qui nubibus effluit imber: 
<mar. victor aleth. 2.464> Antiquae laxantur aquae iamque aethere aperto 
<mar. victor aleth. 2.465> In nubes uacuas caelum pluit, intima terrae 
<mar. victor aleth. 2.466> Halitus extendens, qui flumina sufficit, implet 
<mar. victor aleth. 2.467> Atque nouos pandit fontes torrentibus aequos. 
<mar. victor aleth. 2.468> Dumque uno immixtum raptim se gurgite iungit 
<mar. victor aleth. 2.469> Quod caelum, quod terra uomit, quod nubila fundunt, 
<mar. victor aleth. 2.470> Inuoluit mersos mixtis cultoribus agros 
<mar. victor aleth. 2.471> Implicitosque greges stabulis, cum ciuibus urbes 
<mar. victor aleth. 2.472> Obruit: inter aquas populi periere ruinis. 
<mar. victor aleth. 2.473> Nulla manet rerum facies, tegit omnia fluctus 
<mar. victor aleth. 2.474> Crescendoque suum perdunt et flumina nomen, 
<mar. victor aleth. 2.475> Mox etiam cursum. nullis satiabilis umquam 
<mar. victor aleth. 2.476> Amnibus oceanus tam magna mole ruentes 
<mar. victor aleth. 2.477> Iam persentit aquas, aucto quas gurgite maior 
<mar. victor aleth. 2.478> Pellit et in cumulum redeuntes surgere cogit, 
<mar. victor aleth. 2.479> Donec contractis aestum attollente profundo 
<mar. victor aleth. 2.480> Vndique litoribus summo se circite iungat 
<mar. victor aleth. 2.481> Fluctus et oppressis concurrant aequora terris. 
<mar. victor aleth. 2.482> Et iam ter quinis super omnia celsior ulnis 
<mar. victor aleth. 2.483> Arca ferebatur; namque haec mensura supremos 
<mar. victor aleth. 2.484> Excessit montes, cum quadraginta diebus 
<mar. victor aleth. 2.485> Vnius pluuiae furor et nox una fuisset. 
<mar. victor aleth. 2.486> Ter quinquagenis post solibus aere sudo 
<mar. victor aleth. 2.487> Cum similis ponti modus et mensura maneret 
<mar. victor aleth. 2.488> Clausorum omnipotens miserans decedere magnum 
<mar. victor aleth. 2.489> Paulatim iussit pelagus, seu parcere cunctis, 
<mar. victor aleth. 2.490> Quas poterat fugiens raptim subuertere, terris 
<mar. victor aleth. 2.491> Seu clausis uoluit(==VOLUIT), sensim quos unda relabens 
<mar. victor aleth. 2.492> Tutius in sedem stabilem subducta locaret. 
<mar. victor aleth. 2.493> Denique mox Ararat diffuso uertice planus 
<mar. victor aleth. 2.494> Vecturus suscepit onus. iam summa uideri 
<mar. victor aleth. 2.495> Posse iuga ac planos scopulis distinguere fluctus 
<mar. victor aleth. 2.496> Cumque residenti sensim prorumpere siluae 
<mar. victor aleth. 2.497> Aequore et occulti paulatim surgere colles. 
<mar. victor aleth. 2.498> Iamque niger patula speculator missus ab arca 
<mar. victor aleth. 2.499> Aera prodiderat placidum praedaque reperta 
<mar. victor aleth. 2.500> Detentus; sed adhuc cella claustrisque morandum 
<mar. victor aleth. 2.501> Fessa columba refert, quae rursum missa reportat 
<mar. victor aleth. 2.502> Paciferae frugis paruum libamen oliuae. 
<mar. victor aleth. 2.503> Tantus ad indicium magni cum laude parentis 
<mar. victor aleth. 2.504> Clausorum fletus, quo se quoque laeta reuelant, 
<mar. victor aleth. 2.505> Exoritur, quantus, muris cum uictor acerbus 
<mar. victor aleth. 2.506> Insultat, subitum obsessis si forte feratur 
<mar. victor aleth. 2.507> Auxilium, quantus, cum iudice missa modesto 
<mar. victor aleth. 2.508> Addictos rursum uitae sententia reddit, 
<mar. victor aleth. 2.509> Quantus, in ambiguum funus cum uita recurrit 
<mar. victor aleth. 2.510> Inter lugentum lacrimas et gaudia, fletus. 
<mar. victor aleth. 2.511> Postquam ter missa speculatrix arua patere 
<mar. victor aleth. 2.512> Nuntiat hoc ipso, terris quod capta receptis 
<mar. victor aleth. 2.513> Non rediit, taedet pigras perferre latebras, 
<mar. victor aleth. 2.514> Quo spes est propior caelo spirare patenti 
<mar. victor aleth. 2.515> Atque animam aetherio laxatam pascere sensu. 
<mar. victor aleth. 2.516> Sed fas haud ulli est exire in luminis oras, 
<mar. victor aleth. 2.517> Vt uetitum nasci caelumque diemque subire 
<mar. victor aleth. 2.518> Non uocitante deo, propria qui uoce trementem 
<mar. victor aleth. 2.519> Iussa Noen monuit sacris excedere claustris 
<mar. victor aleth. 2.520> Coniuge cum fida natis nuribusque pudicis 
<mar. victor aleth. 2.521> Et noua deductis iterum dare rura colonis 
<mar. victor aleth. 2.522> Cunctaque quae pariter proli seruata futurae 
<mar. victor aleth. 2.523> Humanos pollens opifex formauit in usus. 
<mar. victor aleth. 2.524> Quae, postquam data porta, ruunt: pars aera pennis, 
<mar. victor aleth. 2.525> Pars saltus siluasque petunt, pars mersa cauernis 
<mar. victor aleth. 2.526> Infoditur patulis terrae, pars libera campis 
<mar. victor aleth. 2.527> Exultat siccis et prato uernat aperto; 
<mar. victor aleth. 2.528> At dominus, mundi sortitus regna secundi, 
<mar. victor aleth. 2.529> Cuncta Noe gaudens oculis ac mente capaci 
<mar. victor aleth. 2.530> Accipit atque animum nequit exsaturare replendo 
<mar. victor aleth. 2.531> Et cupido raptim perlustrans omnia uisu 
<mar. victor aleth. 2.532> Vt noua miratur. noto fulgentior ortu 
<mar. victor aleth. 2.533> Et mage sol rutilus, ridet maiore sereno 
<mar. victor aleth. 2.534> Laeta poli facies et desperata uirescunt 
<mar. victor aleth. 2.535> Fetibus arua nouis. sed adhuc uersatur imago 
<mar. victor aleth. 2.536> Ante oculos tantae semper memoranda ruinae, 
<mar. victor aleth. 2.537> Inter aquas quid pertulerint, quid munere sacro 
<mar. victor aleth. 2.538> Et non pertulerint, fremeret cum uerbere saeuo 
<mar. victor aleth. 2.539> Pontus et illisas contemneret arca procellas; 
<mar. victor aleth. 2.540> Cumque suis reputat, quam late sancta parentis 
<mar. victor aleth. 2.541> Se circum summi fundens largitio constet, 
<mar. victor aleth. 2.542> Et docet attonitos uerumque addiscere promptos, 
<mar. victor aleth. 2.543> Vnde cibus tantis toto suffecerit anno, 
<mar. victor aleth. 2.544> Quis potus; namque hoc constat, si cetera uitae 
<mar. victor aleth. 2.545> Suppeterent, clausos, dum fluctuat arca, necari 
<mar. victor aleth. 2.546> Inter aquas potuisse siti, nisi rector Olympi 
<mar. victor aleth. 2.547> Depositos penitus nec iam ulla extrema timentis 
<mar. victor aleth. 2.548> Sustinuisset eo, quo condidit omnia, nutu. 
<mar. victor aleth. 2.549> Ille animas longae perituras carcere noctis 
<mar. victor aleth. 2.550> Affectu lucis spolians uirtute repleuit: 
<mar. victor aleth. 2.551> Ille, ut tam segnem possent perferre quietem, 
<mar. victor aleth. 2.552> Infudit pigri placidum torporis amorem, 
<mar. victor aleth. 2.553> Ille potens, cui, si placuit, uirtute seuera 
<mar. victor aleth. 2.554> Praegelido raptim sub gurgite cogere fas est 
<mar. victor aleth. 2.555> Immersos ardere malos flammisque futuris 
<mar. victor aleth. 2.556> Inuectos algere bonos, qui tempore paruo, 
<mar. victor aleth. 2.557> Vt nunc edocuit populos sic posse necari, 
<mar. victor aleth. 2.558> Ipse docebit aquis populos sic posse renasci. 
<mar. victor aleth. 3.1> Talia mente gerens uenturaque saecula cernens 
<mar. victor aleth. 3.2> Non prius officii quicquam mortalis inire 
<mar. victor aleth. 3.3> Prisca Noe quam sacra deo gratesque rependat 
<mar. victor aleth. 3.4> Constituit. niueo surgunt altaria saxo; 
<mar. victor aleth. 3.5> Nulla quibus saeptis cum se circumdaret aedes, 
<mar. victor aleth. 3.6> Vndique diffusi conuexo tramite caeli 
<mar. victor aleth. 3.7> Templum mundus erat. septenis hostia praeceps 
<mar. victor aleth. 3.8> Affluit e gregibus, mollis quos sustinet aer, 
<mar. victor aleth. 3.9> Quos generat terrae + sternuntur Eois
<mar. victor aleth. 3.10> Aut Arabum siluis. ignis demissus Olympo 
<mar. victor aleth. 3.11> Libat odoratos quos crine exedit honores 
<mar. victor aleth. 3.12> Ambrosiumque deo fragrant holocausta uaporem. 
<mar. victor aleth. 3.13> Qui mitis semperque bonus pro munere nostro 
<mar. victor aleth. 3.14> Accipiens quicquid recipit gaudensque piorum 
<mar. victor aleth. 3.15> Officiis hominum, quorum non indiget usu, 
<mar. victor aleth. 3.16> Sed quis nos redimat, placido sic numine fatur: 
<mar. victor aleth. 3.17>"Etsi parua fuit tanto pro nomine poenae 
<mar. victor aleth. 3.18> Vltio uindicibus pluuiis et gurgite molli 
<mar. victor aleth. 3.19> Tot scelerum damnasse reos sedemque nocentum 
<mar. victor aleth. 3.20> Terras diffuso potius renouasse profundo, 
<mar. victor aleth. 3.21> Non tamen offensi feriemus uerbere tali 
<mar. victor aleth. 3.22> Vlterius mortale genus, quamuis ruituras 
<mar. victor aleth. 3.23> Per uarium facinus per crimina pristina rursus 
<mar. victor aleth. 3.24> Humanas mentes uideam gentesque profanas. 
<mar. victor aleth. 3.25> Nam quia mortales plectenda ammittere numquam 
<mar. victor aleth. 3.26> Cessabunt, meritis semper condigna referre 
<mar. victor aleth. 3.27> Nos cessare decet. laeti uos crescite alumni 
<mar. victor aleth. 3.28> Crescite securi fecundaque prole replete 
<mar. victor aleth. 3.29> Arua nouosque greges cunctis distendite terris. 
<mar. victor aleth. 3.30> Seruabunt elementa uices cunctisque diebus 
<mar. victor aleth. 3.31> Seminibus propriis reddetur debita messis. 
<mar. victor aleth. 3.32> Curret opus mundi compar discordibus horis: 
<mar. victor aleth. 3.33> Aestati certabit hiems ac tempora librans 
<mar. victor aleth. 3.34> Veris et autumni fugiens replicabitur annus. 
<mar. victor aleth. 3.35> Vosque, quibus regnum solidi permisimus orbis, 
<mar. victor aleth. 3.36> Quos tremit et dominos sentit genus omne animantum 
<mar. victor aleth. 3.37> Hoc legis seruare loco iurisque seueri 
<mar. victor aleth. 3.38> Praescriptis uinctos semper meminisse iubemus: 
<mar. victor aleth. 3.39> Inter tot species rerum, quas sponte mouentes 
<mar. victor aleth. 3.40> Membra animis uestros bis iam largimur id usus, 
<mar. victor aleth. 3.41> Lurida ne quisquam permixto sanguine turpis 
<mar. victor aleth. 3.42> Membra cibos faciat, quod crimen non secus acris 
<mar. victor aleth. 3.43> Olim iudicii plectet sententia quam si 
<mar. victor aleth. 3.44> Hauriat humanum quisquam ferus ense cruorem, 
<mar. victor aleth. 3.45> Quem semper repetam uindex adeoque requiram, 
<mar. victor aleth. 3.46> Vt mihi non solus pendat rationis abundans 
<mar. victor aleth. 3.47> Supplicium, sed bruta quoque: cruor omnibus aeque 
<mar. victor aleth. 3.48> Sit sacer humanus, nostra quae luce fruuntur. 
<mar. victor aleth. 3.49> Et sint signa, quibus caelo radiante remissas 
<mar. victor aleth. 3.50> Diluuii testemur aquas, quippe aere denso 
<mar. victor aleth. 3.51> Cum leuis in tenuis nebulas suspenditur umor 
<mar. victor aleth. 3.52> Et nigras iam cogit aquas in concaua nubes, 
<mar. victor aleth. 3.53> Effundam radios et pulchrum circite summo 
<mar. victor aleth. 3.54> Arcum curua mihi decorabit solis imago 
<mar. victor aleth. 3.55> Pingentem conuexa poli qui luce calorans 
<mar. victor aleth. 3.56> Exsiccet pluuias et in aera dissipet imbres 
<mar. victor aleth. 3.57> Vsque adeo, ut possit mundi pars altera poenae 
<mar. victor aleth. 3.58> Hoc sibi uenturi specimen praesumere signi, 
<mar. victor aleth. 3.59> Quod plus ignis habet rutilans et iam minus imbris." 
<mar. victor aleth. 3.60> Talibus attoniti imperiis, quae cuncta tremiscunt, 
<mar. victor aleth. 3.61> Promissisque piis alacres, quibus omnia gaudent, 
<mar. victor aleth. 3.62> Certatim limo dulcique uligine laeta 
<mar. victor aleth. 3.63> Arua Noe natique simul, quis firmius aeuum, 
<mar. victor aleth. 3.64> Infindunt rastris et semine rura maritant. 
<mar. victor aleth. 3.65> Iam uere effusis late densissima campis 
<mar. victor aleth. 3.66> Herba cibi ex calamis in frugem lacte gelato 
<mar. victor aleth. 3.67> Reddit multiplicem cumulato fenore messem 
<mar. victor aleth. 3.68> Et noua praegrauido iam palmite uinea diti 
<mar. victor aleth. 3.69> Luxuriat fructu, quem dulci nectare tendens 
<mar. victor aleth. 3.70> Parturit ac duro nascuntur pocula ligno. 
<mar. victor aleth. 3.71> Forte Noe domini celebrat dum laetus honores 
<mar. victor aleth. 3.72> Indulgens epulis et dulcia pocula libans 
<mar. victor aleth. 3.73> Persensit uiuos latices somnoque grauante 
<mar. victor aleth. 3.74> Victus membra toro posuit neglecta fideli: 
<mar. victor aleth. 3.75> Et reuoluta simul uestis secreta retexit 
<mar. victor aleth. 3.76> Corporis ac risum tibi, Cham deterrime, mouit 
<mar. victor aleth. 3.77> Fons et origo tui, fratresque aspergine culpae 
<mar. victor aleth. 3.78> Sem primum summumque Iaphet miscere parasti. 
<mar. victor aleth. 3.79> Disce quid exposcat quod <laeta> rere cachinno 
<mar. victor aleth. 3.80> Tu solus: fratrum melior sententia dignum 
<mar. victor aleth. 3.81> Officii putat esse locum; nam tegmine rapto 
<mar. victor aleth. 3.82> Et pos terga dato sensim properante recessu 
<mar. victor aleth. 3.83> Auersi patrium manibus texere pudorem 
<mar. victor aleth. 3.84> Et palmam fratri rapuit pietatis uterque 
<mar. victor aleth. 3.85> Sublatam medio. nam postquam libera somno 
<mar. victor aleth. 3.86> Corda Noe repetunt diuini nuntia sensus, 
<mar. victor aleth. 3.87> Natorum meritum tali mercede rependit: 
<mar. victor aleth. 3.88>"Cham maledicte, tuo dubius seruire parenti 
<mar. victor aleth. 3.89> Fratrum seruus eris, sancto tu, maxime natu 
<mar. victor aleth. 3.90> Sem, benedicte deo uiues fratremque minorem 
<mar. victor aleth. 3.91><Semine iam> dominus multo distendet in orbe 
<mar. victor aleth. 3.92> Donec et in fratris domibus numerosa propago 
<mar. victor aleth. 3.93> Constituat sedem populisque admixta propinquis 
<mar. victor aleth. 3.94> Impleat adiunctas et quas construxerit urbis" 
<mar. victor aleth. 3.95> Haec fatus senior, cum iam decurrerat annos 
<mar. victor aleth. 3.96> Mille minus decies quinos, quos summa recusat, 
<mar. victor aleth. 3.97> Conscia uenturi resolutus pectora leto 
<mar. victor aleth. 3.98> Cessit et hunc orbem natis curasque relinquit; 
<mar. victor aleth. 3.99> Quippe datum culpa uacuis uitioque remotis 
<mar. victor aleth. 3.100> Et post peccatum, prima quod morte piatur, 
<mar. victor aleth. 3.101> Cum deus electae penitus sacraria mentis 
<mar. victor aleth. 3.102> Spiritus implesset pectusque rigasset amicum, 
<mar. victor aleth. 3.103> Omnia nosse simul coramque oblata tueri 
<mar. victor aleth. 3.104> Quae fugiens rapuit quaeque est quaeque afferet olim 
<mar. victor aleth. 3.105> Saecula uenturis carpenda nepotibus aetas 
<mar. victor aleth. 3.106> Quodque hominum uarios conceptum fundit in usus 
<mar. victor aleth. 3.107> Terra grauis, liquidum pelagus, uegetabilis aer 
<mar. victor aleth. 3.108> Atque auidus nimio quod fomite gignit et ignis. 
<mar. victor aleth. 3.109> Sed postquam tantum munus damnata propago 
<mar. victor aleth. 3.110> Perdidit et miseris nil praeter scisse remansit 
<mar. victor aleth. 3.111> Maiores arcana suos, reuocare parentum 
<mar. victor aleth. 3.112> Quisque memor secum monitus et cuncta reuoluens 
<mar. victor aleth. 3.113> Quae quibus apta modis, qua rerum parte iuuarent, 
<mar. victor aleth. 3.114> Condere in hoc fixis olim sermonum elementis 
<mar. victor aleth. 3.115> Aut signis, solida mandantes uerba figura. 
<mar. victor aleth. 3.116> Hinc artes traxere caput, quas littera seruans 
<mar. victor aleth. 3.117> Priscorum in tardos misit commenta nepotes 
<mar. victor aleth. 3.118> Et ueterum studiis miscens inuenta nouorum 
<mar. victor aleth. 3.119> Spem dedit attonitis uanaque cupidine motos 
<mar. victor aleth. 3.120> Traxit ad illicitum praeceps indago futuri: 
<mar. victor aleth. 3.121> Siue dedit mundo, quem quidam errore caduco 
<mar. victor aleth. 3.122> Corporeum dixere deum, quod solus habebat 
<mar. victor aleth. 3.123> Conditor omnipotens sparsitque per omnia membra 
<mar. victor aleth. 3.124> Rerum signa mouens uenturi nuntia saecli, 
<mar. victor aleth. 3.125> Vt se per totam molem testetur alumnis 
<mar. victor aleth. 3.126> Semper et auctorem fateatur mentis imago 
<mar. victor aleth. 3.127> Sitque palam rebus positum, regnator abundans 
<mar. victor aleth. 3.128> Quid praestare queat populis, quid tollere possit, 
<mar. victor aleth. 3.129> Quid quandoque suos, caeli quis regna parantur 
<mar. victor aleth. 3.130> Scire uetet famulos, quod uerum testis achates 
<mar. victor aleth. 3.131> Pyrri gemma, probat, Musis et Apolline clauso 
<mar. victor aleth. 3.132> Edita cum mundo -quid non per cuncta putemus 
<mar. victor aleth. 3.133> Significasse deum, quando et mendacia mundi 
<mar. victor aleth. 3.134> Prodidit anticipans et post fingenda notauit, 
<mar. victor aleth. 3.135> Seu simplex potius mundi fert omnia motus, 
<mar. victor aleth. 3.136> Seu grauis inuentor leti cessare capacem 
<mar. victor aleth. 3.137> Fraudis materiam non passus cuncta maligno 
<mar. victor aleth. 3.138> Subdidit arbitrio, quo fatum induceret orbi. 
<mar. victor aleth. 3.139> Nam dum dinumerat cursus uariosque recursus 
<mar. victor aleth. 3.140> Astrorum et miro fruitur discrimine caeli, 
<mar. victor aleth. 3.141> Tempora sic dubii posuit sibi certa fauoris 
<mar. victor aleth. 3.142> Atque facultatem pronam metasque nocendi 
<mar. victor aleth. 3.143> Effectu uario uariis conuentibus edens 
<mar. victor aleth. 3.144> Spargat <ut> inuidiam stellis et crimina sacro 
<mar. victor aleth. 3.145> Adleget caelo mundumque ornantibus astris, 
<mar. victor aleth. 3.146> Cum fingat populis quicquid facit ipse futurum. 
<mar. victor aleth. 3.147> Hinc ars est, quod fibra tremit, quod pinna coruscat 
<mar. victor aleth. 3.148> Nubibus elisis quod fulmina nuntia signant. 
<mar. victor aleth. 3.149> Nam quia praecipites motus cunctosque sagaci 
<mar. victor aleth. 3.150> Amplexus casus studio quid publicus hostis 
<mar. victor aleth. 3.151> Prae ... is reddat meminit, diuina putare
<mar. victor aleth. 3.152> Persuasit populis falsi commenta ueneni. 
<mar. victor aleth. 3.153> Haud secus Aethiopum canibus, <quis> regna, tyrannis 
<mar. victor aleth. 3.154> Libertas regitur: cum rebus congrua certis 
<mar. victor aleth. 3.155> Corporis ignari petitur sententia motu 
<mar. victor aleth. 3.156> Et casum praecepta putant. nec signa minora 
<mar. victor aleth. 3.157> Haec pro se ualido praesumit opinio sensu; 
<mar. victor aleth. 3.158> Nam gemmam Pyrri Galbae Fortuna refutat; 
<mar. victor aleth. 3.159> Qui potuit quippe statuam tot fingere lustris, 
<mar. victor aleth. 3.160> Et lapidem simulare potest. his fraudibus usus 
<mar. victor aleth. 3.161> Illusit captis noscendi ardore futuri 
<mar. victor aleth. 3.162> Vincendique dehinc fati stimulante timore 
<mar. victor aleth. 3.163> Sollicitis studio magicae scelus intulit artis, 
<mar. victor aleth. 3.164> Qua semet potius colerent arisque dicatis 
<mar. victor aleth. 3.165> Impia tura darent, cum prodita turba parente. 
<mar. victor aleth. 3.166> Moxque parum sano genitus de stemmate Nembrod, 
<mar. victor aleth. 3.167> Mole et mente gigans, Babylonis praeditus aulae, 
<mar. victor aleth. 3.168> Persarum capiens animos uenerator iniquus 
<mar. victor aleth. 3.169> A ueri sacris domini transduxit ad ignem. 
<mar. victor aleth. 3.170> Nec tantum cupidis nimium sic arte sagaci 
<mar. victor aleth. 3.171> Ille, caput scelerum, mundi reus et suus hostis 
<mar. victor aleth. 3.172> Illusit curis hominum, sed mentibus ipsis 
<mar. victor aleth. 3.173> Irruit et sensus penitus descendit in omnes, 
<mar. victor aleth. 3.174> Mox et in affectus. nam cum patris unica proles 
<mar. victor aleth. 3.175> Spem generis leto secum traxisset acerbo, 
<mar. victor aleth. 3.176> Infelix genitor, lacrimis noctesque diesque 
<mar. victor aleth. 3.177> Continuans hebetique trahens plangore querelas 
<mar. victor aleth. 3.178> Dum furit et raptum quaerit per singula natum 
<mar. victor aleth. 3.179> Exuuiasque tenet dulces puerilibus annis 
<mar. victor aleth. 3.180> Aut trans fata pius solatur imagine luctum, 
<mar. victor aleth. 3.181> Sic desideriis accensum pauit amorem, 
<mar. victor aleth. 3.182> Vt totam Pario statuens de marmore formam 
<mar. victor aleth. 3.183> Crediderit demens incluso uiuere sensu 
<mar. victor aleth. 3.184> Et questus audire suos arisque dicatis 
<mar. victor aleth. 3.185> Auctoris summi cultum transferret ad umbras. 
<mar. victor aleth. 3.186> Omnibus iste reis grauior transcendit et illum 
<mar. victor aleth. 3.187> Doctorem scelerum, magicas qui condidit artes. 
<mar. victor aleth. 3.188> Ille palam furiis reus est et mente profana, 
<mar. victor aleth. 3.189> Hic pietate nocens. facinus plus inquinat istud, 
<mar. victor aleth. 3.190> Quod speciem uirtutis habet; nam protinus omnes 
<mar. victor aleth. 3.191> Amplexae gentes scelus hoc sine fine litantes 
<mar. victor aleth. 3.192> Manibus inferias, uti nunc testantur Alani, 
<mar. victor aleth. 3.193> Pro dis quaeque suis caros habuere parentes, 
<mar. victor aleth. 3.194> Post etiam reges, quorum sub nomine mendax 
<mar. victor aleth. 3.195> Graecia, dum ueris falsa insinuare laborat, 
<mar. victor aleth. 3.196> Addidit obscuras uanis rationibus umbras, 
<mar. victor aleth. 3.197> Excusans tumulos et condita nomina bustis 
<mar. victor aleth. 3.198> Donec per species etiam dementia cunctas 
<mar. victor aleth. 3.199> Tenderet et rebus minimis membrisque pudendis 
<mar. victor aleth. 3.200> Fingeret esse deos; quippe assistebat in oris 
<mar. victor aleth. 3.201> Talibus erroresque fouens responsa ciebat 
<mar. victor aleth. 3.202> Inuentor leti miris in partibus orbis, 
<mar. victor aleth. 3.203> Vsus ad insidias aut igni aut fonte calenti 
<mar. victor aleth. 3.204> Aut antris. uentos terra spirante loquacis 
<mar. victor aleth. 3.205> Lusit et ante Themis, populis post falsus Apollo 
<mar. victor aleth. 3.206> Imposuit sedesque dehinc mutare coactus 
<mar. victor aleth. 3.207> Leucorum factus medicus nunc Gallica rura 
<mar. victor aleth. 3.208> Transmittens profugus Germanas fraude nocenti 
<mar. victor aleth. 3.209> Sollicitat gentes et barbara <pectora> fallit. 
<mar. victor aleth. 3.210> Sed redeo ad summam, qua sum degressus, ad istam 
<mar. victor aleth. 3.211> Maiorum seriem. cum multiplicata creando 
<mar. victor aleth. 3.212> Cuncta Noe suboles terras implesset Eoas 
<mar. victor aleth. 3.213> Et Senaar artos decrescere cerneret agros 
<mar. victor aleth. 3.214> Per uarias orbis partes spargenda iuuentus 
<mar. victor aleth. 3.215> Rupit in haec maestas tristissima uerba querelas: 
<mar. victor aleth. 3.216>"Heu quam non certus uitae status ordine coepto 
<mar. victor aleth. 3.217> Fert homines factamque fidem sic prospera fallunt 
<mar. victor aleth. 3.218> Per uarios cursus, ut uoti summa petiti 
<mar. victor aleth. 3.219> Tendat in aduersum. iam nos, si dicere fas est, 
<mar. victor aleth. 3.220> Quod sperata patrum precibus numerosa nepotum 
<mar. victor aleth. 3.221> Creuit turba, piget; spargenda est quippe per orbem 
<mar. victor aleth. 3.222> Exilio generata manus: peritura propinquis 
<mar. victor aleth. 3.223> Et pariter perdens, quod sit magis acre dolori, 
<mar. victor aleth. 3.224> Viua morte suos referat, quod funere tristi 
<mar. victor aleth. 3.225> Damnamur miseri, quod festinante senecta 
<mar. victor aleth. 3.226> Denos centenos, quos prisca excesserat aetas, 
<mar. victor aleth. 3.227> Vix ter centenos iam fessi accedimus annos, 
<mar. victor aleth. 3.228> Ne patria extorres nuda et sine nomine membra 
<mar. victor aleth. 3.229> Ignotis demus passim tumulanda sepulcris. 
<mar. victor aleth. 3.230> Quare agite, o iuuenes, dum uires turba ministrat, 
<mar. victor aleth. 3.231> Quae uobis superesse queat finemque seuerum 
<mar. victor aleth. 3.232> Nesciat, aeternam factis extendite famam. 
<mar. victor aleth. 3.233> Vrbem condamus, cuius sub nomine turrem 
<mar. victor aleth. 3.234> Tanto attollamus, donec pingentia mundum 
<mar. victor aleth. 3.235> Sidera et excelsi conuexa irrumpat Olympi, 
<mar. victor aleth. 3.236> Vt nos posteritas, terras quod liquimus istas, 
<mar. victor aleth. 3.237> In caelum migrasse putet." sic mota iuuentus 
<mar. victor aleth. 3.238> Contemnit cautes et quicquid monte reciso 
<mar. victor aleth. 3.239> Caeditur: edomitae fictos de uiscere terrae 
<mar. victor aleth. 3.240> Constringunt igni lateres operisque futuri 
<mar. victor aleth. 3.241> Materiam proprio malunt debere labori. 
<mar. victor aleth. 3.242> Hanc interstratum sic uincit utrimque bitumen, 
<mar. victor aleth. 3.243> Vt solidas simulent circumdata moenia cautes. 
<mar. victor aleth. 3.244> Iam turris properata subit, iam uertice nubes 
<mar. victor aleth. 3.245> Transilit et fruitur caeli propiore sereno 
<mar. victor aleth. 3.246> Cum pater haec propriis regni consortibus infit: 
<mar. victor aleth. 3.247>"En terrena phalanx quid non furiosa resignet, 
<mar. victor aleth. 3.248> Mortali quae structa manu contingere celsos 
<mar. victor aleth. 3.249> Credat posse polos et ad aethera ducere nostrum. 
<mar. victor aleth. 3.250> Nullus terreno uestitus corpore caelum 
<mar. victor aleth. 3.251> Ascendit, nisi qui caelo descenderit alto. 
<mar. victor aleth. 3.252> Sed quia (gens una est, eadem quoque forma loquendi) 
<mar. victor aleth. 3.253> Adsensu cupido suadentes praua secuta est 
<mar. victor aleth. 3.254> Turba nec excussit, quid fas permitteret, audens 
<mar. victor aleth. 3.255> Ardua quae fieri per se natura uetaret, 
<mar. victor aleth. 3.256> Impunita ferant tam uani damna laboris 
<mar. victor aleth. 3.257> Vt tamen et uetitum norint, quod posse negatum 
<mar. victor aleth. 3.258> Iam descendamus tumefactaque corda superbo 
<mar. victor aleth. 3.259> Consensu uarii turbemus uocibus oris 
<mar. victor aleth. 3.260> Vt quod peccauit concors in crimina uulgus, 
<mar. victor aleth. 3.261> Confusae damnet melior discordia linguae." 
<mar. victor aleth. 3.262> Dixit et intentos operi molemque leuantes 
<mar. victor aleth. 3.263> Mentibus attonitis obliuio subdita primum 
<mar. victor aleth. 3.264> Intrat et ignotae subiit perfectio linguae. 
<mar. victor aleth. 3.265> Increpitant operis studio cessante magistri 
<mar. victor aleth. 3.266> Cunctantes socios; sed uocem nemo remittit 
<mar. victor aleth. 3.267> Non intellectis, et si quis temptat hiare, 
<mar. victor aleth. 3.268> Sibilat aut rupti fremitu sermonis anhelat 
<mar. victor aleth. 3.269> Aut stridit gemituque minas imitatur acuto. 
<mar. victor aleth. 3.270> Sic uanum praua susceptum mente laborem 
<mar. victor aleth. 3.271> Destituit frustrata manus: iam nemo propinquum, 
<mar. victor aleth. 3.272> Nemo patrem sequitur; quem quisque intellegit <aptat>
<mar. victor aleth. 3.273> Agglomeratque sibi; periit cognatio tota, 
<mar. victor aleth. 3.274> Gentem lingua facit; sparguntur classibus aequis 
<mar. victor aleth. 3.275> Diductasque petunt uario sub sidere terras. 
<mar. victor aleth. 3.276> Haud aliter uolucres campi per mollia plana, 
<mar. victor aleth. 3.277> Quas gregibus mixtis errare et quaerere uictum 
<mar. victor aleth. 3.278> Persuasit secura dies, cum nocte propinqua 
<mar. victor aleth. 3.279> Frondea tecta petunt, extemplo congrege turba 
<mar. victor aleth. 3.280> Vulgus quaeque suum sequitur rapidoque uolatu 
<mar. victor aleth. 3.281> Miscentur, similis qua duxerit aut color aut uox: 
<mar. victor aleth. 3.282> Sic tunc in partes populus se dissicit unus 
<mar. victor aleth. 3.283> Et species fit quaeque genus longeque remotis 
<mar. victor aleth. 3.284> Considunt terris atque orbem gentibus implent. 
<mar. victor aleth. 3.285> Nec tamen hoc sacri, cum sit sua poena nocentum, 
<mar. victor aleth. 3.286> Muneris est uacuum; nam quamuis ultio iusta 
<mar. victor aleth. 3.287> Haec fuit, ut quos non tetigit reuerentia caeli 
<mar. victor aleth. 3.288> Quae sedis propria est mundi rerumque parenti, 
<mar. victor aleth. 3.289> Nec se cognoscant, plus est quod praestat alumnis 
<mar. victor aleth. 3.290> Talis poena reis: ne quod persuasio culpae 
<mar. victor aleth. 3.291> Paucorum intulerit rursum contaminet omnis 
<mar. victor aleth. 3.292> Et faciat commune nefas, ne bella cruenta 
<mar. victor aleth. 3.293> Et rabido populis mors arcessenda furore 
<mar. victor aleth. 3.294> Sit semper, ciues et alumnis linquere pulsis 
<mar. victor aleth. 3.295> Cognatos graue sit. nam ne desideret umquam 
<mar. victor aleth. 3.296> Exul turba suos, opus est et ut oderit ultro; 
<mar. victor aleth. 3.297> Atque ideo hoc uaria procurat lingua, suorum 
<mar. victor aleth. 3.298> Ne quisquam meminisse uelit. mansit tamen oris 
<mar. victor aleth. 3.299> Hebraei sonitus et sermo antiquus in illis, 
<mar. victor aleth. 3.300> Qui culpae expertes pars non iniusta fuerunt 
<mar. victor aleth. 3.301> Natorum, quos Sem genuit, quos sacra parentis 
<mar. victor aleth. 3.302> Cura iuuat tangit<que dei> reuerentia ueri. 
<mar. victor aleth. 3.303> Sed postquam toto dementia percita mundo, 
<mar. victor aleth. 3.304> Vt taceam magici scelus intestabile monstri 
<mar. victor aleth. 3.305> In truncos et saxa etiam durique metalli 
<mar. victor aleth. 3.306> Arte cauas species et cassas luce figuras 
<mar. victor aleth. 3.307> Impegit mortale genus mentisque superna 
<mar. victor aleth. 3.308> Spectantes fregit terraeque addixit inerti, 
<mar. victor aleth. 3.309> Hos quoque conuoluit foedae contagio labis. 
<mar. victor aleth. 3.310> Non secus Aethiopum feruentibus excita terris 
<mar. victor aleth. 3.311> Nubila morborum corrupto tramite caeli 
<mar. victor aleth. 3.312> Implicuere auida + uictoris peste lacunas 
<mar. victor aleth. 3.313> Cum quisquis celeri percussum fulmine leti 
<mar. victor aleth. 3.314> Ingemuit, simul ipse ruit, quicumque cadentem 
<mar. victor aleth. 3.315> Conspexit, cecidit, congestaque funera passim 
<mar. victor aleth. 3.316> Dira luis strauit campis bellumque peregit: 
<mar. victor aleth. 3.317> Sic tunc praecipiti complexus mole furoris 
<mar. victor aleth. 3.318> Et quos praeteriit repetens comprenderat error 
<mar. victor aleth. 3.319> Donec succiduis gradibus decursa propago 
<mar. victor aleth. 3.320> Fons et origo cui Sem clarum praestitit ortum 
<mar. victor aleth. 3.321> In Tharan exiret, summa qui sede relicta 
<mar. victor aleth. 3.322> Chaldaei generis cuncta cum stirpe suorum 
<mar. victor aleth. 3.323> Vrbem aliam moresque nouos sedemque requirens 
<mar. victor aleth. 3.324> Mansit in Assyriis demum nouus accola Carris. 
<mar. victor aleth. 3.325> Et cum quinque super bis centum exegerat annos, 
<mar. victor aleth. 3.326> Lapsus more patrum est. huius sed filius Abram, 
<mar. victor aleth. 3.327> Vir dignus caelo, iam primo a limine uitae 
<mar. victor aleth. 3.328> Verum mente deum uenerans gentilia sacra 
<mar. victor aleth. 3.329> Auersatus erat. quem postquam morte parentis 
<mar. victor aleth. 3.330> Iussa sequi iam posse dei sine fraude licebat, 
<mar. victor aleth. 3.331> His dominus famulum monitis dignatus adire est: 
<mar. victor aleth. 3.332>"Quandoquidem toto te solum inuenimus orbe, 
<mar. victor aleth. 3.333> Quem sincera fides iuuat et reuerentia nostri 
<mar. victor aleth. 3.334> Linque procul sedes patrias terrasque nocentes 
<mar. victor aleth. 3.335> Pollutamque domum: cognatio tota profana est 
<mar. victor aleth. 3.336> Et fugienda tibi. terrae melioris in agros 
<mar. victor aleth. 3.337> Me duce peruenies, ne sis pars gentis iniquae, 
<mar. victor aleth. 3.338> Qui sanctae caput esse potes. tunc sacra dicabo, 
<mar. victor aleth. 3.339> Quae maneant, benedicte, tibi, nomenque per omnes 
<mar. victor aleth. 3.340> Magnificum reddam populos bona cuncta rependens 
<mar. victor aleth. 3.341> Aut mala pro meritis, quorum diuersa uoluntas 
<mar. victor aleth. 3.342> Te circum fuerit, per quem benedictio fusa 
<mar. victor aleth. 3.343> Spargetur tribubus cunctis aeuoque renato." 
<mar. victor aleth. 3.344> Dixit et imperiis mentem qua seruiat indit 
<mar. victor aleth. 3.345> Promissisque piis credat. mora nulla retentat: 
<mar. victor aleth. 3.346> Cum gregibus uarii generis famulisque paternis, 
<mar. victor aleth. 3.347> Coniuge cum fida, cari cum pignere fratris, 
<mar. victor aleth. 3.348> Cui Loth nomen erat, digressus limite recto 
<mar. victor aleth. 3.349> Ignotum sibi carpit iter. mollissima laetas 
<mar. victor aleth. 3.350> Praebent arua uias blandumque fauentibus austris 
<mar. victor aleth. 3.351> Adridens nullis turbatur motibus aer, 
<mar. victor aleth. 3.352> In Chanaas donec populorum, quos genuit Cham, 
<mar. victor aleth. 3.353> Intraret terras et rura uberrima Sichae. 
<mar. victor aleth. 3.354> Quae postquam concessa sibi prolique futurae 
<mar. victor aleth. 3.355> Audit uoce dei, deuotas excitat aras 
<mar. victor aleth. 3.356> Et ueteres reuocans cultor nouus auget honores. 
<mar. victor aleth. 3.357> Inde petit Bethlem, sedes quae lecta beati 
<mar. victor aleth. 3.358> Hospitiis sacrata uiri est cunctasque superbis 
<mar. victor aleth. 3.359> Excessit meritis terras, quandoque, secundo 
<mar. victor aleth. 3.360> Post iam commemoranda loco cum sede superna, 
<mar. victor aleth. 3.361> Dignior ista, dei quae pignus lege salutis 
<mar. victor aleth. 3.362> Emissum mundo tantum mirante paratum 
<mar. victor aleth. 3.363> Exciperet, uisa est, hominemque remitteret astris. 
<mar. victor aleth. 3.364> Hic quoque sollemnis Abram pater excitat aras 
<mar. victor aleth. 3.365> Et linquenda nouis habitacula ponit in aruis. 
<mar. victor aleth. 3.366> Namque fame rursum sedem mutare coactus 
<mar. victor aleth. 3.367> Castra mouet totamque domum famulosque gregesque 
<mar. victor aleth. 3.368> Secum agit et rebus commercia iusta rependens 
<mar. victor aleth. 3.369> Intrat in Aegyptum. sed nomine pulchra sororis 
<mar. victor aleth. 3.370> Protegitur coniunx, ne barbara pectora sancti 
<mar. victor aleth. 3.371> Hospitis in caedem stimulet furiosa libido. 
<mar. victor aleth. 3.372> Denique mox Pharao radiantis imagine formae 
<mar. victor aleth. 3.373> Ductus inardescit thalamosque et foedera certa 
<mar. victor aleth. 3.374> Lege parat; sed tota pauor formidine mersa 
<mar. victor aleth. 3.375> Ingruit et subito quatit improba corda tumultu 
<mar. victor aleth. 3.376> Exterretque animos niger horror et implicat artus, 
<mar. victor aleth. 3.377> Vt rex sacrilegae gentis tam tristia uota 
<mar. victor aleth. 3.378> Sentiret damnasse deum, qui tale profecto 
<mar. victor aleth. 3.379> Consilium infudit famulis, ut barbarus hostis 
<mar. victor aleth. 3.380> Tutius esse uirum Sarae tum nosceret Abram 
<mar. victor aleth. 3.381> Cum foret expertus, quam non impune profano 
<mar. victor aleth. 3.382> Appeteret ferro, quem nec uiduare liceret. 
<mar. victor aleth. 3.383> Sponte igitur nulla uiolatam labe marito 
<mar. victor aleth. 3.384> Restituit culpamque refert tutumque frequenti 
<mar. victor aleth. 3.385> Custode et multa cumulatum fruge remittit 
<mar. victor aleth. 3.386> In Sichem Bethlemque suam; laetique receptos 
<mar. victor aleth. 3.387> Exercent campos et pinguia pascua late 
<mar. victor aleth. 3.388> Immixtis carpunt gregibus. sed iurgia crebra 
<mar. victor aleth. 3.389> Inter pastores; nullo nam limite cuiquam 
<mar. victor aleth. 3.390> Discretus pandebat ager. plenissimus ergo 
<mar. victor aleth. 3.391> Venturi, iuris sed seruantissimus aequi, 
<mar. victor aleth. 3.392> Vt dirimat lites et iurgia tollat auara, 
<mar. victor aleth. 3.393> Abram, qui senior, concessos diuidit agros. 
<mar. victor aleth. 3.394> Iunior elegit, qua dulcibus undique fusis 
<mar. victor aleth. 3.395> Rura maritat aquis ripisque umbrantibus amnis 
<mar. victor aleth. 3.396> Labitur et teretes saltus Iordanis amoenat. 
<mar. victor aleth. 3.397> His capitur patruique domum iustumque rigorem 
<mar. victor aleth. 3.398> Declinans Sodomae iunctos Loth migrat in agros, 
<mar. victor aleth. 3.399> Cum deus hac Abram maesti spe pectora firmans: 
<mar. victor aleth. 3.400> Ne carparis", ait, "fratris quod prole relictus 
<mar. victor aleth. 3.401> Damna patris tuleris sancti. innumerabile uulgus 
<mar. victor aleth. 3.402> Tu mihi solus eris, populi qui regna tenebis, 
<mar. victor aleth. 3.403> Quae primo cum sole uides, quae uersus in arcton 
<mar. victor aleth. 3.404> Prospicis et tepido quae subdita respicis austro 
<mar. victor aleth. 3.405> Ac maris effusi circumdata litore claudi. 
<mar. victor aleth. 3.406> Haec tibimet prolique tuae populisque tuorum 
<mar. victor aleth. 3.407> Concedam aeternum semper uiuentibus aeuum. 
<mar. victor aleth. 3.408> Quis tu ut iam terris longe lateque fruaris, 
<mar. victor aleth. 3.409> Surge et quid pateant gressu prius hospite lustra." 
<mar. victor aleth. 3.410> Sic ait: ille libens paret sedemque relinquens 
<mar. victor aleth. 3.411> Emigrat Chebronque subit subque ilicis atrae 
<mar. victor aleth. 3.412> Dispensata comis figit tentoria Mambrae 
<mar. victor aleth. 3.413> Auxiliumque nouis ductor catus addere castris 
<mar. victor aleth. 3.414> Hic quoque sollemnes domino struit, ut colat, aras. 
<mar. victor aleth. 3.415> Interea magno circum turbante tumultu 
<mar. victor aleth. 3.416> Hostis adest auidus, uaria quem dote referta 
<mar. victor aleth. 3.417> Sollicitat tellus; campis illisa resultat 
<mar. victor aleth. 3.418> Vngula et effusis errat populator habenis. 
<mar. victor aleth. 3.419> Loth cum rege simul portis erumpit apertis 
<mar. victor aleth. 3.420> Et uicina manus regum socia arma ferentum; 
<mar. victor aleth. 3.421> Secum equites peditesque trahunt, distenditur agmen, 
<mar. victor aleth. 3.422> Confligunt acies, pariter sternuntque caduntque. 
<mar. victor aleth. 3.423> His satis auxilii est, quod bellum inferre parantes 
<mar. victor aleth. 3.424> Praecepere animis casuros clade repente; 
<mar. victor aleth. 3.425> Istos sola tenet causae melioris imago. 
<mar. victor aleth. 3.426> Sed turpi Sodomae luxu emollita iuuentus, 
<mar. victor aleth. 3.427> Vt rursum exarsit repetitus clamor in iras, 
<mar. victor aleth. 3.428> Vertunt terga metu: rapido pars moenia cursu, 
<mar. victor aleth. 3.429> Pars montes siluasque petunt, pars saepta cateruis 
<mar. victor aleth. 3.430> Porrigit ignauas ad tristia uincula palmas. 
<mar. victor aleth. 3.431> Loth captum patruus ut primum comperit Abram, 
<mar. victor aleth. 3.432> Non fletu (quid enim fletus conferret inanis?), 
<mar. victor aleth. 3.433> Sed ratione pius, ter centum deligit omni 
<mar. victor aleth. 3.434> De grege bisque nouem famulos, quos instruit armis, 
<mar. victor aleth. 3.435> Et sensim sequitur, qua tendere prodidit hostem 
<mar. victor aleth. 3.436> Lentum praeda grauis, curatque ut prima quietis 
<mar. victor aleth. 3.437> Nocte superueniat, cum iam languentia corda 
<mar. victor aleth. 3.438> Irrigat et fessos dulcis sopor alligat artus. 
<mar. victor aleth. 3.439> Sic, cum ieiuni rabies uaesana leonis 
<mar. victor aleth. 3.440> In pecudum saltu penetrauit saepta uolucri, 
<mar. victor aleth. 3.441> Cunctas dente, pede exanimat cupidamque uorandi 
<mar. victor aleth. 3.442> Differt ira famem clauditque doloris acerbi 
<mar. victor aleth. 3.443> Oppressis gemitum patientia mira timoris: 
<mar. victor aleth. 3.444> Haec tum forma ducis. somno uinoque sepultos 
<mar. victor aleth. 3.445> Sternentes tacitis populum regesque trucidant 
<mar. victor aleth. 3.446> Vulneribus. nullus confundit castra tumultus, 
<mar. victor aleth. 3.447> Nemo gradum sentit, nisi quem iam mens fugit et uox, 
<mar. victor aleth. 3.448> Nemo sonum caedis, nisi quem mors excitat, audit. 
<mar. victor aleth. 3.449> Sanguine cuncta madent, siccis resoluta serenis 
<mar. victor aleth. 3.450> Tellus tabe coit, gressumque morante cruore 
<mar. victor aleth. 3.451> Lubrica signato titubant uestigia campo. 
<mar. victor aleth. 3.452> Nec tamen omne simul gladiis conciditur aeuum: 
<mar. victor aleth. 3.453> Seruantur praedae (tanta est moderatio iusti 
<mar. victor aleth. 3.454> Victoris), quos iam cunctis sine fraude licebat 
<mar. victor aleth. 3.455> Posse capi; reliquos sparsit fuga turpis et agros 
<mar. victor aleth. 3.456> Vsque Chobarrenos instans formido secuta est. 
<mar. victor aleth. 3.457> At uictor tanti nil motus laude triumphi 
<mar. victor aleth. 3.458> Inter equos pecudumque greges populumque receptum 
<mar. victor aleth. 3.459> Aut captum gazasque, auido quae pondere uictos 
<mar. victor aleth. 3.460> Victoresque grauant, tanta inter gaudia mitis 
<mar. victor aleth. 3.461> Et casus hominum reputans sub pectore, paene 
<mar. victor aleth. 3.462> Victi merce redit praedamque et praemia belli 
<mar. victor aleth. 3.463> Direptis passim populis regique reformat, 
<mar. victor aleth. 3.464> Non sibi se pugnasse docens. decimam tamen offert 
<mar. victor aleth. 3.465> Hostibus excussae, quae uera est hostia, praedae 
<mar. victor aleth. 3.466> Melchisedech, cui tum summi pia cura parentis, 
<mar. victor aleth. 3.467> Testatus uicisse deum meruitque futuri 
<mar. victor aleth. 3.468> Mystica praemonitus iam tunc libamina sacri 
<mar. victor aleth. 3.469> Sumere. et accepto maiora ad praemia cursu 
<mar. victor aleth. 3.470> Voce sacerdotis tanti bona cuncta precantis, 
<mar. victor aleth. 3.471> Hoc famulum alloquii dominus quoque munere donat: 
<mar. victor aleth. 3.472>"Quandoquidem nullis cupidum te praeda subegit 
<mar. victor aleth. 3.473> Illecebris, pretium fidei mercesque laborum 
<mar. victor aleth. 3.474> Mecum plena tibi est teque et tua cuncta tuebor 
<mar. victor aleth. 3.475> Heredi seruanda tuo, quem germine sero 
<mar. victor aleth. 3.476> Ventre tuo potius natum pius auctor amabis, 
<mar. victor aleth. 3.477> Quem iam mente cupis, pro quo placet iste Damascus 
<mar. victor aleth. 3.478> Ascitus grege de famulo, dum dulcis alumni 
<mar. victor aleth. 3.479> Accendit patrios stimulans infantia sensus 
<mar. victor aleth. 3.480> Et festinantem natorum fallit amorem. 
<mar. victor aleth. 3.481> Suspice conuexum quam denso lumine caelum 
<mar. victor aleth. 3.482> Picta nocte micet, quantis congesta premantur 
<mar. victor aleth. 3.483> Sidera sideribus numerumque obiecta recusent: 
<mar. victor aleth. 3.484> Seminis hoc exemplar habe stirpisque futurae 
<mar. victor aleth. 3.485> Hinc formam meritumque tene." sic fatus; at ille 
<mar. victor aleth. 3.486> Credidit et nudae fidei consensio sola 
<mar. victor aleth. 3.487> Pro uirtute fuit meritisque ornata laboris 
<mar. victor aleth. 3.488> Plenam iustitiae tribuit reputata coronam. 
<mar. victor aleth. 3.489> Atque ideo hic sancti uirtus tam nobilis Abram 
<mar. victor aleth. 3.490> Prodit quod bene sit diuino credere Christo, 
<mar. victor aleth. 3.491> Qui, uox uiua patris, rursum sic fatus ad Abram: 
<mar. victor aleth. 3.492>"Omnipotens ego sum dominus, qui teque tuosque 
<mar. victor aleth. 3.493> Chaldaea de gente tuli tandemque paternis 
<mar. victor aleth. 3.494> Exemptum uitiis terra meliore locaui, 
<mar. victor aleth. 3.495> Vt per te genitus populus meus arua beata 
<mar. victor aleth. 3.496> Incolat et seriem longe lateque propaget 
<mar. victor aleth. 3.497> Gentibus expulsis, quas foedo errore parentum 
<mar. victor aleth. 3.498> Sacrilegas ritus olim fecere profani. 
<mar. victor aleth. 3.499> Quod quia cunctaris dubiusque ita credere peccas, 
<mar. victor aleth. 3.500> Trimam sume mihi torua iam fronte iuuencam, 
<mar. victor aleth. 3.501> Cum qua par annis blando grege lecta capella 
<mar. victor aleth. 3.502> Aequaeuus<que> aries nostro mactetur honori; 
<mar. victor aleth. 3.503> Cumque columba sacrum casto cum turture iuncta 
<mar. victor aleth. 3.504> Clauserit et summam confecerit ordo litandi, 
<mar. victor aleth. 3.505> Vlterius uolucrum non sentiat hostia ferrum. 
<mar. victor aleth. 3.506> At pecudes uteris mediae scindantur apertis 
<mar. victor aleth. 3.507> Inque duas abeant tantum tria corpora partes 
<mar. victor aleth. 3.508> Quas sic diductas mundis distingues harenis, 
<mar. victor aleth. 3.509> Conferat ut membris altrinsecus aemula membra 
<mar. victor aleth. 3.510> Ordo quater duplex. tunc <quae> sperare iuberis, 
<mar. victor aleth. 3.511> Sponte sub aspectum uenient oculisque probabis." 
<mar. victor aleth. 3.512> Dixit; at ille dei monitis seruire libenter 
<mar. victor aleth. 3.513> Assuetus raptim properat mandata patrare. 
<mar. victor aleth. 3.514> Sed cum dispositam quo iussa est ordine terrae 
<mar. victor aleth. 3.515> Strauisset seriem, subito globus ingruit ater 
<mar. victor aleth. 3.516> Importunarum praeda inuitante uolucrum. 
<mar. victor aleth. 3.517> Quae ne contactu uiolarent sacra profano, 
<mar. victor aleth. 3.518> Vndique sollicitus cauet et circumspicit Abram. 
<mar. victor aleth. 3.519> Sed cum operi attonitum tanto nec sole cadente 
<mar. victor aleth. 3.520> Vinceret officii moles tam magna recepti, 
<mar. victor aleth. 3.521> Ecce niger terror, tremor horridus et sopor intrat, 
<mar. victor aleth. 3.522> Nuntia iussa ferens uenturaque saecula formans. 
<mar. victor aleth. 3.523> Credo, uidebatur saeptum sibi cernere Nilum 
<mar. victor aleth. 3.524> Hebraeae gentis populis serosque nepotes 
<mar. victor aleth. 3.525> Et quae se ad summum numerent cognoscere turbas; 
<mar. victor aleth. 3.526> Inde truces motus deductaque castra suorum, 
<mar. victor aleth. 3.527> Transmissum pelagus sicco pede, mersa profundo 
<mar. victor aleth. 3.528> Agmina, naufragium nulla cum classe secutam 
<mar. victor aleth. 3.529> Terrestrem fecisse manum; dehinc(==DE.H.INC) tota beatae 
<mar. victor aleth. 3.530> Regna Palaestinae populo patuisse reuerso. 
<mar. victor aleth. 3.531> Talibus attonito uisis non defuit almus 
<mar. victor aleth. 3.532> Interpres: "praenosce tuos subolemque tuorum, 
<mar. victor aleth. 3.533> Crescet in externis quae post uos edita terris 
<mar. victor aleth. 3.534> Niliaci famulare iugum sensura tyranni, 
<mar. victor aleth. 3.535> Quam, quadringentos cum duro expleuerit annos 
<mar. victor aleth. 3.536> Seruitio, eripiam dominosque ulciscar iniquos 
<mar. victor aleth. 3.537> Et reddam terris, blando quas gurgite cingunt 
<mar. victor aleth. 3.538> Nilus et Euphrates, sed cum peccata nocentum 
<mar. victor aleth. 3.539> Gentis Amorraeae populi<que> haec regna tenentis 
<mar. victor aleth. 3.540> Explerint summam scelerum dignique paternis 
<mar. victor aleth. 3.541> Sedibus expelli fuerint. at tu tamen ante 
<mar. victor aleth. 3.542> Longaeuo felix decedens limite uitae 
<mar. victor aleth. 3.543> Laudatus natis cum pace et munere nostro 
<mar. victor aleth. 3.544> Ad sanctos migrabis auos." sic fatus; et alto, 
<mar. victor aleth. 3.545> Cum iam nox terris densas induceret umbras 
<mar. victor aleth. 3.546> Signum monte dedit; claro nam clibanus igne 
<mar. victor aleth. 3.547> Emicuit raptim crinemque in prona retorsit 
<mar. victor aleth. 3.548> Et diuisa petit mediumque inuecta paratum 
<mar. victor aleth. 3.549> Praecipiti cursu delibans flamma sacrauit. 
<mar. victor aleth. 3.550> Haud aliter crasso uibrantes aere corpus 
<mar. victor aleth. 3.551> Obliquum per inane uolant undantque coruscae 
<mar. victor aleth. 3.552> Nocturno splendore faces crinemque rubentem 
<mar. victor aleth. 3.553> Mendax stella trahit concussaque nubila uentis 
<mar. victor aleth. 3.554> Excutiunt pronum, qui terram euerberet, ignem. 
<mar. victor aleth. 3.555> Interea certus regni prolisque futurae 
<mar. victor aleth. 3.556> Accelerare patrem cupit Abram, casta sed uxor 
<mar. victor aleth. 3.557> Abnuit officium, quod inane effeta senectus 
<mar. victor aleth. 3.558> Iam signo cessante probat; sed dulce mariti 
<mar. victor aleth. 3.559> Pignus spemque nouam quacumque ex pelice fusam 
<mar. victor aleth. 3.560> Esse suam credens famulam, cui iunior aetas 
<mar. victor aleth. 3.561>(Agar nomen erat, Nilotica tellus origo) 
<mar. victor aleth. 3.562> Surrogat in thalamos precibusque adgressa maritum 
<mar. victor aleth. 3.563> Progeniem uili concredere perpulit aluo. 
<mar. victor aleth. 3.564> Pro seruile nefas! ut primum uiuere sensit 
<mar. victor aleth. 3.565> Agar uentris onus, fastu tumefacta superbo 
<mar. victor aleth. 3.566> Despexit dominam et dominam, cui matris amorem 
<mar. victor aleth. 3.567> Debebat, causamque sui furiosa tumoris. 
<mar. victor aleth. 3.568> Recte igitur flagris hanc uir iustissimus Abram 
<mar. victor aleth. 3.569> Coniugis addixit, quorum magis acta pudore 
<mar. victor aleth. 3.570> In deserta procul secretaque lustra ferarum 
<mar. victor aleth. 3.571> Abditur indignans; nec quod perpessa refugit, 
<mar. victor aleth. 3.572> Sed rursum dominam nimios mentita timores 
<mar. victor aleth. 3.573> Contemnit, quo more potest, mauultque pericla 
<mar. victor aleth. 3.574> Secretae perferre uiae, ni missus Olympo 
<mar. victor aleth. 3.575> Angelus occurrat famulamque ad pristina iura 
<mar. victor aleth. 3.576> Restituat miti dominae magnoque refectam 
<mar. victor aleth. 3.577> Hortatu melius iubeat sperare reuersam 
<mar. victor aleth. 3.578> Et nomen nati doceat moresque manusque 
<mar. victor aleth. 3.579> Innumerosque greges populi de stirpe nepotum. 
<mar. victor aleth. 3.580> Quo maiore redit uoto iam certa futuri 
<mar. victor aleth. 3.581> Et partu dominum fecit prior ipsa parentem, 
<mar. victor aleth. 3.582> Cum iam decursi spatiis felicibus aeui 
<mar. victor aleth. 3.583> Octoginta super bis ternos clauderet annos. 
<mar. victor aleth. 3.584> Qui cum bis senas unam super ordine coepto 
<mar. victor aleth. 3.585> Adderet aestates, solito hunc rursum pater almus 
<mar. victor aleth. 3.586> Alloquio dignatus adit iussitque trementem 
<mar. victor aleth. 3.587> Degere felicem; simul et promissa reuoluit, 
<mar. victor aleth. 3.588> Quae merces uirtutis erat (tunc corpore prono 
<mar. victor aleth. 3.589> Abram suppliciter dominum prostratus adorat) 
<mar. victor aleth. 3.590> Et post multa, quibus percursis uota fidelis 
<mar. victor aleth. 3.591> Laxauit famuli, signo discernere cunctis 
<mar. victor aleth. 3.592> Se iussit tacito populis, ut sponte resecta 
<mar. victor aleth. 3.593> Carne superuacua prompte liquidoque pateret 
<mar. victor aleth. 3.594> Corporeis uitiis dominum iussisse recisis 
<mar. victor aleth. 3.595> Progeniem seruare nouam prolemque futuram. 
<mar. victor aleth. 3.596> Quod res ipsa tacens loquitur: resecare pudenda 
<mar. victor aleth. 3.597> Sic monuisse deum puerosque a matre recentes 
<mar. victor aleth. 3.598> Atque rudis uitae, dum mens ignara dolendi est 
<mar. victor aleth. 3.599> Praeputio exutos octaua luce sacrari, 
<mar. victor aleth. 3.600> Quod qui tam sanctum corrumpere testamentum 
<mar. victor aleth. 3.601> Auderet cessans legi inseruire rogatae, 
<mar. victor aleth. 3.602> Exheres fieret regni uitaeque futurae. 
<mar. victor aleth. 3.603> Et simul, ut uero sibi crederet argumento 
<mar. victor aleth. 3.604> Innumeras gentes propria de stirpe creandas, 
<mar. victor aleth. 3.605> Hoc ipsum ut resonent, commutans nomina dixit: 
<mar. victor aleth. 3.606>"Littera te renouet, te syllaba plena reformet, 
<mar. victor aleth. 3.607> Vt non Sara tibi coniunx, sed Sarra uocetur 
<mar. victor aleth. 3.608> Et tu non Abram, sed nomine clarior aucto 
<mar. victor aleth. 3.609> Abraham populis posthac uocitere futuris. 
<mar. victor aleth. 3.610> Quod commune ideo tibimet cum coniuge uera est 
<mar. victor aleth. 3.611> Promissi, quoniam saeclis uoluentibus aeuum 
<mar. victor aleth. 3.612> Mater erit generis teque annum sole remenso 
<mar. victor aleth. 3.613> Esse patrem faciet. quamuis ridenda putetis 
<mar. victor aleth. 3.614> Virtutis promissa meae, quis uestra senectus 
<mar. victor aleth. 3.615> Praescribat, quod erit diuini gloria iuris, 
<mar. victor aleth. 3.616> Sic ut praestiterim fieri potuisse putetur. 
<mar. victor aleth. 3.617> Sed tamen ignoscam dubiis pueroque futuro 
<mar. victor aleth. 3.618> Imponam nomen, quod culpam hanc arguat, Isac, 
<mar. victor aleth. 3.619> Qui solus nostri cuncta cum stirpe suorum 
<mar. victor aleth. 3.620> Heres erit certus seruato foedere pacti. 
<mar. victor aleth. 3.621> Nec tamen hic sacrae, quem solum amplecteris, Ismael 
<mar. victor aleth. 3.622> Expers dotis erit; nostro nam munere fultus 
<mar. victor aleth. 3.623> Milia multa uirum, ualido cum stemmate gentes, 
<mar. victor aleth. 3.624> Bis senis pariter ducibus regnanda creabit." 
<mar. victor aleth. 3.625> Dixit; at ille auidus pactum accelerare receptum 
<mar. victor aleth. 3.626> Iam centum pulsans annos, iam pubere nato 
<mar. victor aleth. 3.627> Se primum pignusque suum cunctosque clientes 
<mar. victor aleth. 3.628> Ac famulos signo, quo iussum est, eximit aeuo 
<mar. victor aleth. 3.629> Et populum facit esse nouum fontemque piorum, 
<mar. victor aleth. 3.630> Vna eademque uia (tanta est deuotio) legem 
<mar. victor aleth. 3.631> Accipiens explensque dei. quid non mereatur 
<mar. victor aleth. 3.632> Tam praesens ueloxque fides? iam non timor istud, 
<mar. victor aleth. 3.633> Sed sincerus amor famulique probatio plena est 
<mar. victor aleth. 3.634> Quod libet imperium placida sic mente subire, 
<mar. victor aleth. 3.635> Vt placeat iussisse deo. quippe antea tantum 
<mar. victor aleth. 3.636> Audiri solitus meritum post tale ministri 
<mar. victor aleth. 3.637> Iam patitur cerni nec, cum indignatio iusta 
<mar. victor aleth. 3.638> Vltorem stimulet, mortales numine miti 
<mar. victor aleth. 3.639> Respuit aspectus. nam cum damnare pararet 
<mar. victor aleth. 3.640> Crimina terrarum flammisque abolere nocentes, 
<mar. victor aleth. 3.641> Aut uerum aut qualem norat se posse uideri 
<mar. victor aleth. 3.642> Et numen numerumque suum confessus alumni, 
<mar. victor aleth. 3.643> Quamuis caelitibus famulis comitatus adiret, 
<mar. victor aleth. 3.644> Visibus obiecit. iuxta aedes quippe sedenti 
<mar. victor aleth. 3.645> Tres subito astiterunt augusta luce micantes. 
<mar. victor aleth. 3.646> Abraham tanti stimulatus imagine uisus 
<mar. victor aleth. 3.647> Procurrit dominumque solo prostratus adorat 
<mar. victor aleth. 3.648> Vnum, cum tres miretur, cupidusque placendi, 
<mar. victor aleth. 3.649> Vt sibi mente pia liceat seruire, precatur, 
<mar. victor aleth. 3.650> Vt refici in medios aestus tendentibus horis 
<mar. victor aleth. 3.651> Non dedignentur famuli mensisque cibisque. 
<mar. victor aleth. 3.652> Vsque adeo uisus inter sensusque uigentes 
<mar. victor aleth. 3.653> Errabat dubitans, hominem quod forma referret, 
<mar. victor aleth. 3.654> Quem norat mens esse deum tamen. annuit ore 
<mar. victor aleth. 3.655> Officiumque pii non aspernatur alumni 
<mar. victor aleth. 3.656> Omnipotens uisusque cibos mensasque sacrare, 
<mar. victor aleth. 3.657> Vt sibi deuotus credat concessa minister, 
<mar. victor aleth. 3.658> Pura sacerdotis claraque occurrit imago 
<mar. victor aleth. 3.659> Verum hominem rursus uultuque et corpore toto 
<mar. victor aleth. 3.660> Sumendum quandoque deo Christique futuri 
<mar. victor aleth. 3.661> Argumenta daret promissa<que> mira retexens 
<mar. victor aleth. 3.662> Ederet et praesens famulum dubitare uetaret. 
<mar. victor aleth. 3.663> Inde mouens gressus lateri comes haeret euntum 
<mar. victor aleth. 3.664> Hospes ouans dulcique quatit concussa pauore 
<mar. victor aleth. 3.665> Pectora et attonitum uenerabilis attrahit horror. 
<mar. victor aleth. 3.666> Quippe uidet uultus tacitos uisusque seueros 
<mar. victor aleth. 3.667> In Sodomam Gomoramque deum uibrasse simulque 
<mar. victor aleth. 3.668> Emissos famulos pacisque iraeque ministros. 
<mar. victor aleth. 3.669> Et cum cognosset tanta quid mole pararet 
<mar. victor aleth. 3.670> Arcana pandente deo causamque docente 
<mar. victor aleth. 3.671> Aduentus, ut qui didicit, quae praemia uitae 
<mar. victor aleth. 3.672> Electos maneant, etiam metuenda caueret, 
<mar. victor aleth. 3.673> Vltro ausus dominum scitari, an perderet urbem 
<mar. victor aleth. 3.674> Errantis populi per crimina cuncta nocentum, 
<mar. victor aleth. 3.675> Quinquaginta probos ciues si forte tulisset. 
<mar. victor aleth. 3.676> Non perdam", dixit. dehinc(==DE.H.INC) percunctatio blanda 
<mar. victor aleth. 3.677> Deducens sensim numerum ueniamque lacessens 
<mar. victor aleth. 3.678> Suppliciter summasque ipsis minuente recursu 
<mar. victor aleth. 3.679> Vsque decem meruit responsum auferre parentis, 
<mar. victor aleth. 3.680> Et, se ne totam domini clementia mitis 
<mar. victor aleth. 3.681> Proderet, in medio famulum sermone reliquit 
<mar. victor aleth. 3.682> Tendentem ulterius seque in sua regna recepit. 
<mar. victor aleth. 3.683> Interea Sodomam missi Loth forte sedentem 
<mar. victor aleth. 3.684> Ante fores urbis iam terris sole propinquo 
<mar. victor aleth. 3.685> Inueniunt. qui cum miro splendore uideret 
<mar. victor aleth. 3.686> Angelicos radiare uiros, ratus adfore caelo, 
<mar. victor aleth. 3.687> Cui mentem deus ipse dabat, prostratus adorat 
<mar. victor aleth. 3.688> Inuitatque domum noctemque auertere tecto 
<mar. victor aleth. 3.689> Euincit precibus simul et conuiuere suadet 
<mar. victor aleth. 3.690> Innocuosque cibos et pocula parca ministrat. 
<mar. victor aleth. 3.691> Ecce sub occasum lucis noctisque recursum 
<mar. victor aleth. 3.692> Foeda manus uulgi, si fas dixisse, uirilis 
<mar. victor aleth. 3.693> Prosilit et iuuenum furias puerique senesque 
<mar. victor aleth. 3.694> Certatim exacuunt: claro Loth nomine clamant 
<mar. victor aleth. 3.695> Dederet exceptos. pudet heu meliusque profecto est 
<mar. victor aleth. 3.696> A quantum reticere nefas quam prodere uerbis, 
<mar. victor aleth. 3.697> Vel dum damnatur, quod iam tunc more sinistro 
<mar. victor aleth. 3.698> Infandae lex urbis erat. mollire furentis 
<mar. victor aleth. 3.699> Loth cupiens natas, quibus illibata manebat 
<mar. victor aleth. 3.700> Virginitas, offert quos plebs uoluisset(==VOLUISSET) in usus, 
<mar. victor aleth. 3.701> Per sexum factura minus. sed corda profana 
<mar. victor aleth. 3.702> Vile putant quodcumque licet gaudentque uetari, 
<mar. victor aleth. 3.703> Vt sit quod cupiant. ipsum ergo affligere certant 
<mar. victor aleth. 3.704> Auctorem fidei, morum iustique magistrum. 
<mar. victor aleth. 3.705> Vt uis iam maior, quam quae uirtute repelli 
<mar. victor aleth. 3.706> Humani ualeat nisus, tunc hospes uterque 
<mar. victor aleth. 3.707> Angelicas nudant mentito corpore uires 
<mar. victor aleth. 3.708> Et Loth subreptum retrahunt caecantque furentis 
<mar. victor aleth. 3.709> Seruauit morem iuris sententia recti: 
<mar. victor aleth. 3.710> Quod poenam anteuenit, damnandis lumina clausit. 
<mar. victor aleth. 3.711> Tunc ad Loth sancti trepidum uix mente recepta 
<mar. victor aleth. 3.712> Condicione sui <non> dissimulata ministri 
<mar. victor aleth. 3.713> Iam semet sensisse animo, quod <et> ipse timebat, 
<mar. victor aleth. 3.714> Qui sint, quid ueniant, quae sint praecepta, fatentur, 
<mar. victor aleth. 3.715> Quae praestare uelint. generis, si credere digni, 
<mar. victor aleth. 3.716> Nuntiet excidium Loth quippe euadere iussum 
<mar. victor aleth. 3.717> Permixtamque domum, cuius per plurima nomen, 
<mar. victor aleth. 3.718> Colligat et generos; sed turpis origo timorem 
<mar. victor aleth. 3.719> Non meruit sentire dei. ne quis tamen istos 
<mar. victor aleth. 3.720> Difficilis fidei credat, cum linquere sedes 
<mar. victor aleth. 3.721> Loth quoque dissimulet. quem postquam luce propinqua 
<mar. victor aleth. 3.722> Cunctantem pigrasque moras sine fine trahentem 
<mar. victor aleth. 3.723> Hospes uterque uidet, manibus cum coniuge raptum 
<mar. victor aleth. 3.724> Virginibusque suis procul extra moenia ducunt 
<mar. victor aleth. 3.725> Et celerare iubent montisque euadere in altos 
<mar. victor aleth. 3.726> Tali lege data, ne quis quae praeterit ultra 
<mar. victor aleth. 3.727> Pos se respiciat cautus male. sed metuens Loth, 
<mar. victor aleth. 3.728> Ne tardum uelox poenae praeuerteret ira 
<mar. victor aleth. 3.729> Ipse Segor lacrimis petiit placuitque rogando, 
<mar. victor aleth. 3.730> Quod dominum multos pariter seruare coegit 
<mar. victor aleth. 3.731> Concessumque sibi donum speciale salutis 
<mar. victor aleth. 3.732> Pluribus impertit meritumque e munere fecit. 
<mar. victor aleth. 3.733> Et iam non solitas raptim obducentia caelum 
<mar. victor aleth. 3.734> A patria uirtute deo miscente coacta 
<mar. victor aleth. 3.735> Nubila densarant nebulas, sed quas rotat Aetna 
<mar. victor aleth. 3.736> Quas uomit Inarime, calidis quas Aponus undis 
<mar. victor aleth. 3.737> Exhalat, quas uicino concussa Veseuo 
<mar. victor aleth. 3.738> Eructat tellus, Lyciae quas saeua Chimaerae 
<mar. victor aleth. 3.739> Ora sinu uasto trinae fornacis anhelat 
<mar. victor aleth. 3.740> Et quocumque loci fallentia sulphura uelox 
<mar. victor aleth. 3.741> Spiritus inflammans angusto tramite fusus 
<mar. victor aleth. 3.742> Effluit in lucem rupta tellure uaporans: 
<mar. victor aleth. 3.743> Non quod non possit pluuias quoque uertere in ignis, 
<mar. victor aleth. 3.744> Totum de nihilo licuit cui condere mundum, 
<mar. victor aleth. 3.745> Sed maiore bonus iudex damnare paratu 
<mar. victor aleth. 3.746> Mauult quos miserans orbis morumque ruinae 
<mar. victor aleth. 3.747> Punit in exemplum. cuncta ergo ex omnibus oris 
<mar. victor aleth. 3.748> Concurrunt undante globo stipataque flatu 
<mar. victor aleth. 3.749> Quaeque suo coeunt flammarum pabula in unum, 
<mar. victor aleth. 3.750> Corpus et ut solidum terrasque urbisque nocentes 
<mar. victor aleth. 3.751> Sulphurei testudo tegit curuata metalli, 
<mar. victor aleth. 3.752> Quam citus et uires angusto tramite sumens 
<mar. victor aleth. 3.753> Spiritus incussam tanto crepitare fragore 
<mar. victor aleth. 3.754> Compulit et crebro tonitrus referente corusco 
<mar. victor aleth. 3.755> Consternare animos, coniunx miserabilis ut Loth 
<mar. victor aleth. 3.756> Lumina, quod uetitum, pauitans conuersa referret 
<mar. victor aleth. 3.757> Et poenas raptim uiolata lege subiret 
<mar. victor aleth. 3.758> In statuam conuersa salis; spoliataque luce 
<mar. victor aleth. 3.759> Sic animam infelix cum corpore perdidit omni, 
<mar. victor aleth. 3.760> Vt nullum extaret forma remanente cadauer. 
<mar. victor aleth. 3.761> Ocior inde Segor luctum pellente timore 
<mar. victor aleth. 3.762> Horrificoque malo stupefactus ingreditur Loth. 
<mar. victor aleth. 3.763> Et sol exoritur toto feruentior igne 
<mar. victor aleth. 3.764> Irato fulgore micans radiosque seueros 
<mar. victor aleth. 3.765> Dirigit in Sodomam. qui postquam lumina flammis 
<mar. victor aleth. 3.766> Inuoluere suis resolutaque sulphura nexos 
<mar. victor aleth. 3.767> Secum praecipitant ignes siccoque liquore 
<mar. victor aleth. 3.768> Dispensata suis stillant incendia toris(==TO+RIS), 
<mar. victor aleth. 3.769> Fulmineus denso praeceps cadit aere nimbus 
<mar. victor aleth. 3.770> Inuoluitque urbes et totis saeuit in agris 
<mar. victor aleth. 3.771> Ac mixto stridore tonat uincit<que> querelas 
<mar. victor aleth. 3.772> Flammea tempestas, quae, postquam pabula terris 
<mar. victor aleth. 3.773> Repperit oppressis atque ipsis sedit harenis, 
<mar. victor aleth. 3.774> Erigit immensam coniuncto fomite metam 
<mar. victor aleth. 3.775> Ignis et a terris redeunt in sidera flammae, 
<mar. victor aleth. 3.776> In cineres donec cautes tellusque resultans 
<mar. victor aleth. 3.777> Transeat ac penitus mersae soluantur harenae 
<mar. victor aleth. 3.778> Depressisque cauos consumpto caespite campis 
<mar. victor aleth. 3.779> Pandant arua sinus uenisque effusus apertis 
<mar. victor aleth. 3.780> Consocians uires, qui terras strinxerat, umor 
<mar. victor aleth. 3.781> Priuatum gignat pelagus. quidnam esse putamus 
<mar. victor aleth. 3.782> Quod raptim lacus est mira uirtute refertus, 
<mar. victor aleth. 3.783> Qui fuit ante rogus? cunctisne abolere elementis 
<mar. victor aleth. 3.784> Damnatos iudex uoluit(==VOLUIT) bonus an mage finem 
<mar. victor aleth. 3.785> Designat tacitum mitis clementia poenae 
<mar. victor aleth. 3.786> Quod flammas compressit aquis, requiemque futuri 
<mar. victor aleth. 3.787> Forsan iudicii calidis contraria prodit 
<mar. victor aleth. 3.788> Materies sanctusque lacum Iordanis inundans, 
<mar. victor aleth. 3.789> Qui primus hominum meruit peccata lauare? 
