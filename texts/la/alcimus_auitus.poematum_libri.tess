<alc. avit. carm. 1.1> Quidquid agit uarios humana in gente labores,
<alc. avit. carm. 1.2> Vnde breuem carpunt mortalia tempora uitam,
<alc. avit. carm. 1.3> Vel quod polluti uitiantur origine mores,
<alc. avit. carm. 1.4> Quos aliena premunt priscorum facta parentum.
<alc. avit. carm. 1.5_5> Addatur quamquam nostra de parte reatus,
<alc. avit. carm. 1.6> Quod tamen amisso dudum peccatur honore,
<alc. avit. carm. 1.7> Ascribam tibi, prime pater, qui semine mortis
<alc. avit. carm. 1.8> Tollis succiduae uitalia germina proli.
<alc. avit. carm. 1.9> Et licet hoc totum Christus persoluerit in se,
<alc. avit. carm. 1.10_10> Contraxit quantum percussa in stirpe propago:
<alc. avit. carm. 1.11> Attamen auctoris uitio, qui debita leti
<alc. avit. carm. 1.12> Instituit morbosque suis ac funera misit,
<alc. avit. carm. 1.13> Viuit peccati moribunda in carne cicatrix.
<alc. avit. carm. 1.14> Iam pater omnipotens librantis pondere uerbi
<alc. avit. carm. 1.15_15> Vndique collectis discreuerat arida lymphis
<alc. avit. carm. 1.16> Litoribus pontum constringens, flumina ripis:
<alc. avit. carm. 1.17> Iam proprias pulchro monstrabat lumine formas
<alc. avit. carm. 1.18> Obscuro cedente die uarioque colore
<alc. avit. carm. 1.19> Plurima distinctum pingebat gratia mundum.
<alc. avit. carm. 1.20_20> Temporibus sortita uices tum lumina caelo
<alc. avit. carm. 1.21> Visere alterno solis lunaeque meatu.
<alc. avit. carm. 1.22> Quin et sidereus nocturno in tempore candor
<alc. avit. carm. 1.23> Temperat horrentes astrorum luce tenebras.
<alc. avit. carm. 1.24> Actutum suaui producens omnia fetu
<alc. avit. carm. 1.25_25> Pulchra repentino uestita est gramine tellus.
<alc. avit. carm. 1.26> Accepere genus sine germine iussa creari
<alc. avit. carm. 1.27> Et semen uoluisse(==VOLUISSE) fuit. Sic ubere uerbi
<alc. avit. carm. 1.28> Frondescunt siluae: teneris radicibus arbor
<alc. avit. carm. 1.29> Durauit uastos paruo sub tempore ramos.
<alc. avit. carm. 1.30_30> Protenus in taetras animalia multa figuras
<alc. avit. carm. 1.31> Surgunt et uacuum discurrunt bruta per orbem:
<alc. avit. carm. 1.32> Elatae in altum uolucres motuque citato
<alc. avit. carm. 1.33> Pendentes secuere uias et in aere sudo
<alc. avit. carm. 1.34> Praepetibus librant membrorum pondera pinnis.
<alc. avit. carm. 1.35_35> Post etiam clausi uasto sub gurgite pisces
<alc. avit. carm. 1.36> Respirant lymphis flatusque sub aequore ducunt
<alc. avit. carm. 1.37> Quaeque negant nobis, illis dant umida uitam.
<alc. avit. carm. 1.38> Nec minus in pelago uiuescunt grandia cete
<alc. avit. carm. 1.39> Accipiuntque cauis habitacula digna latebris:
<alc. avit. carm. 1.40_40> Et quae monstra solet rarus nunc prodere pontus,
<alc. avit. carm. 1.41> Aptat ad informes condens sollertia formas.
<alc. avit. carm. 1.42> Quodque hominum falso credit mens nescia foedum,
<alc. avit. carm. 1.43> Per propriam speciem natura iudice pulchrum est.
<alc. avit. carm. 1.44> Ergo ubi completis fulserunt omnia rebus,
<alc. avit. carm. 1.45_45> Ornatuque suo perfectus constitit orbis:
<alc. avit. carm. 1.46> Tum pater omnipotens aeterno lumine laetum
<alc. avit. carm. 1.47> Contulit ad terras sublimi ex aethere uultum
<alc. avit. carm. 1.48> Illustrans, quodcumque uidet: placet ipsa tuenti
<alc. avit. carm. 1.49> Artifici factura suo laudatque creator
<alc. avit. carm. 1.50_50> Dispositum pulchro, quem condidit, ordine mundum.
<alc. avit. carm. 1.51> Tum demum tali sapientia uoce locuta est:
<alc. avit. carm. 1.52> En praeclara nitet mundano machina cultu.
<alc. avit. carm. 1.53> Et tamen impletum perfectis omnibus orbem
<alc. avit. carm. 1.54> Quid iuuat ulterius nullo cultore teneri?
<alc. avit. carm. 1.55_55> Sed ne longa nouam contristent otia terram,
<alc. avit. carm. 1.56> Nunc homo formetur, summi quem tangat imago
<alc. avit. carm. 1.57> Numinis, et nostram celso donatus honore
<alc. avit. carm. 1.58> Induat interius formonsa in mente figuram.
<alc. avit. carm. 1.59> Hunc libet erectum uultu praeponere pronis,
<alc. avit. carm. 1.60_60> Qui regat aeterno subiectum foedere mundum,
<alc. avit. carm. 1.61> Bruta domet, legem cunctis ac nomina ponat,
<alc. avit. carm. 1.62> Astra notet caelique uias et sidera norit
<alc. avit. carm. 1.63> Discat et inspectis discernere tempora signis:
<alc. avit. carm. 1.64> Subiciat pelagus saeuum ingenioque tenaci
<alc. avit. carm. 1.65_65> Possideat, quaecumque uidet: cui bestia frendens
<alc. avit. carm. 1.66> Seruiat et posito discant mansueta furore
<alc. avit. carm. 1.67> Imperium iumenta pati iussique ligari
<alc. avit. carm. 1.68> Festinent trepidi consueta in uincla iuuenci.
<alc. avit. carm. 1.69> Quoque magis natura hominis sublimior extet,
<alc. avit. carm. 1.70_70> Accipiat rectos in caelum tollere uultus:
<alc. avit. carm. 1.71> Factorem quaerat proprium, cui mente fideli
<alc. avit. carm. 1.72> Impendat famulam longaeuo in tempore uitam.
<alc. avit. carm. 1.73> Haec ait et fragilem dignatus tangere terram
<alc. avit. carm. 1.74> Temperat umentem consperso in puluere limum
<alc. avit. carm. 1.75_75> Orditurque nouum diues sapientia corpus.
<alc. avit. carm. 1.76> Non aliter quam nunc opifex, quibus artis in usu est
<alc. avit. carm. 1.77> Flectere laxatas per cuncta sequacia ceras
<alc. avit. carm. 1.78> Et uultus implere manu seu corpora gypso
<alc. avit. carm. 1.79> Fingere uel signi speciem componere massae.
<alc. avit. carm. 1.80_80> Sic pater omnipotens uicturum protenus aruum
<alc. avit. carm. 1.81> Tractat et in lento meditatur uiscera caeno.
<alc. avit. carm. 1.82> Hinc arcem capitis sublimi in uertice signat
<alc. avit. carm. 1.83> Septiforem uultum rationis sensibus aptans
<alc. avit. carm. 1.84> Olfactu, auditu, uisu gustuque potentem.
<alc. avit. carm. 1.85_85> Tactus erit solus, toto qui corpore iudex
<alc. avit. carm. 1.86> Sentiat et proprium spargat per membra uigorem.
<alc. avit. carm. 1.87> Flexilis artatur recauo sic lingua palato,
<alc. avit. carm. 1.88> Pressus ut in cameram pulsantis uerbere plectri
<alc. avit. carm. 1.89> Percusso resonet modulatus in aere sermo.
<alc. avit. carm. 1.90_90> Exim succiduum porrecto in corpore pectus
<alc. avit. carm. 1.91> Spargit ramosas post brachia fortia palmas.
<alc. avit. carm. 1.92> Succedit stomacho medius, qui tegmine molli
<alc. avit. carm. 1.93> Inter utrumque latus foueat uitalia, uenter.
<alc. avit. carm. 1.94> Diuiduam partem femur excipit, aptius ut se
<alc. avit. carm. 1.95_95> Alternum moueat duplicato poplite gressus.
<alc. avit. carm. 1.96> At parte ex alia, fingit quam conditor unus,
<alc. avit. carm. 1.97> Occipiti submissa suo descendere ceruix
<alc. avit. carm. 1.98> Incipit et uastos compagibus addere neruos.
<alc. avit. carm. 1.99> Spina rigens crebris inter commercia nodis
<alc. avit. carm. 1.100_100> Diffundit duplicem costarum ex ordine cratem.
<alc. avit. carm. 1.101> Pars interna nouos uitae formatur ad usus,
<alc. avit. carm. 1.102> Naturale parant tegmen uitalia cordi
<alc. avit. carm. 1.103> Massaque congestis pendens absconditur extis.
<alc. avit. carm. 1.104> Additur et tenui pascendus ab aere pulmo,
<alc. avit. carm. 1.105_105> Qui concepta trahens lenti spiramina flatus
<alc. avit. carm. 1.106> Accipiat reddens, reddat, quas sumpserit, auras
<alc. avit. carm. 1.107> Inque uicem crebro pellatur anhelitus haustu.
<alc. avit. carm. 1.108> Dextra tenet iecoris uegetandum sanguine fontem,
<alc. avit. carm. 1.109> Quo clausum uenae spargant per uiscera flumen.
<alc. avit. carm. 1.110_110> Lienis laeuam sortitur regula partem,
<alc. avit. carm. 1.111> Qua crines perhibent unguesque recrescere sectos.
<alc. avit. carm. 1.112> Quae uiuunt sensuque carent in corporis usu
<alc. avit. carm. 1.113> Nec abscisa dolent, hinc nunc augmenta resumunt.
<alc. avit. carm. 1.114> Postquam perfectae iacuit nouitatis imago
<alc. avit. carm. 1.115_115> Formatumque lutum speciem peruenit in omnem:
<alc. avit. carm. 1.116> Vertitur in carnem limus durataque molles
<alc. avit. carm. 1.117> Visceribus mediis traxerunt ossa medullas.
<alc. avit. carm. 1.118> Inseritur uenis sanguis uiuoque colore
<alc. avit. carm. 1.119> Inficit ora rubor: toto tum corpore pallor
<alc. avit. carm. 1.120_120> Pellitur et niueos depingit purpura uultus.
<alc. avit. carm. 1.121> Inde ubi perfectis consuescit uiuere membris
<alc. avit. carm. 1.122> Totus homo et fumant calefacta ut uiscera, solam
<alc. avit. carm. 1.123> Expectant animam, puro quam fonte creator
<alc. avit. carm. 1.124> Promat et erectos recturam mittat in artus:
<alc. avit. carm. 1.125_125> Lenem perpetuo flatum profundit(==PRO+FUNDIT) ab ore
<alc. avit. carm. 1.126> Inspiratque homini, quem protenus ille receptum
<alc. avit. carm. 1.127> Attrahit et crebri discit spiraminis auras.
<alc. avit. carm. 1.128> Postquam nascentem sollers prudentia sensum
<alc. avit. carm. 1.129> Imbuit et puro rationis lumine fulsit,
<alc. avit. carm. 1.130_130> Surgit et erectis firmat uestigia plantis.
<alc. avit. carm. 1.131> Tum uarias mundi species caelumque refulgens
<alc. avit. carm. 1.132> Mirantem tali compellat uoce creator:
<alc. avit. carm. 1.133>"Haec quae mundanis cernis pulcherrima rebus
<alc. avit. carm. 1.134> Incrementa nouis ornatum tensa per orbem,
<alc. avit. carm. 1.135_135> Solus habe totisque prior dominare fruendo.
<alc. avit. carm. 1.136> Tu mihi, cuncta tibi famulentur; maximus ordo
<alc. avit. carm. 1.137> Te parere pio, qui subdidit omnia, patri.
<alc. avit. carm. 1.138> Non species ullae nec numina uana colantur,
<alc. avit. carm. 1.139> Non si quid caelo sublime nouumque coruscat,
<alc. avit. carm. 1.140_140> Non quae uel terris uiuunt formata uel undis
<alc. avit. carm. 1.141> Nec quod forte premens prohibet natura uideri.
<alc. avit. carm. 1.142> Vsibus ista tuis, non cultibus, esse memento;
<alc. avit. carm. 1.143> Praecellens factis factorem pronus adora".
<alc. avit. carm. 1.144> Interea sextus noctis primordia uesper
<alc. avit. carm. 1.145_145> Rettulit alterno depellens tempore lucem:
<alc. avit. carm. 1.146> Dumque petunt dulcem spirantia cuncta quietem,
<alc. avit. carm. 1.147> Soluitur et somno laxati corporis Adam.
<alc. avit. carm. 1.148> Cui pater omnipotens pressum per corda soporem
<alc. avit. carm. 1.149> Iecit et immisso tardauit pondere sensus,
<alc. avit. carm. 1.150_150> Vis ut nulla queat sopitam soluere mentem:
<alc. avit. carm. 1.151> Non si forte fragor securas uerberet aures,
<alc. avit. carm. 1.152> Nec si commoto caelum tunc intonet axe,
<alc. avit. carm. 1.153> Sed nec pressa manu rupissent membra quietem.
<alc. avit. carm. 1.154> Tum uero cunctis costarum ex ossibus unam
<alc. avit. carm. 1.155_155> Subducit laeuo lateri carnemque reponit.
<alc. avit. carm. 1.156> Erigitur pulchro genialis forma decore
<alc. avit. carm. 1.157> Inque nouum subito procedit femina uultum.
<alc. avit. carm. 1.158> Quam deus aeterna coniungens lege marito
<alc. avit. carm. 1.159> Coniugii fructu pensat dispendia membri.
<alc. avit. carm. 1.160_160> Istius indicium somni mors illa secuta est,
<alc. avit. carm. 1.161> Sponte sua subiit sumpto quam corpore Christus.
<alc. avit. carm. 1.162> Qui cum passurus ligno sublimis in alto
<alc. avit. carm. 1.163> Penderet nexus, culpas dum penderet orbis,
<alc. avit. carm. 1.164> In latus extensi defixit missile lictor.
<alc. avit. carm. 1.165_165> Protenus exiliens manauit uulnere lympha,
<alc. avit. carm. 1.166> Qua uiuum populis iam tum spondente lauacrum
<alc. avit. carm. 1.167> Fluxit martyrium signans et sanguinis unda.
<alc. avit. carm. 1.168> Inde quiescenti, gemina dum nocte iaceret,
<alc. avit. carm. 1.169> De lateris membro surgens ecclesia nupsit.
<alc. avit. carm. 1.170_170> Principio rector tanti sacrare figuram
<alc. avit. carm. 1.171> Disponens uincli nectit conubia uerbo:
<alc. avit. carm. 1.172>"Viuite concordi studio mundumque replete,
<alc. avit. carm. 1.173> Crescat longaeuum felici semine germen,
<alc. avit. carm. 1.174> Non annis numerus uitae nec terminus esto.
<alc. avit. carm. 1.175_175> Progeniem sine fine dedi, quam tempore toto
<alc. avit. carm. 1.176> Aspicies, generi primus qui poneris auctor.
<alc. avit. carm. 1.177> Pronepos eductos spargens per saecla nepotes
<alc. avit. carm. 1.178> Viuentes numeret proauos inque ora parentum
<alc. avit. carm. 1.179> Ducant annosos natorum pignora natos".
<alc. avit. carm. 1.180_180> Tum lex coniugii toto uenerabilis aeuo
<alc. avit. carm. 1.181> Intemerata suo seruabitur ordine cunctis.
<alc. avit. carm. 1.182> Femina persistat de uiscere sumpta uirili
<alc. avit. carm. 1.183> Coniugio seruare fidem: nec separet alter,
<alc. avit. carm. 1.184> Quod iungit sociatque deus: cum patre relinquat
<alc. avit. carm. 1.185_185> Et matrem iusto constrictus amore maritus.
<alc. avit. carm. 1.186> Ista parentales non rumpant uincula curae,
<alc. avit. carm. 1.187> Vita sed amborum carnem teneatur ad unam.
<alc. avit. carm. 1.188> Taliter aeterno coniungens foedere uota,
<alc. avit. carm. 1.189> Festiuum dicebat hymen castoque pudori
<alc. avit. carm. 1.190_190> Concinit angelicum iuncto modulamine carmen.
<alc. avit. carm. 1.191> Pro thalamo paradisus erat mundusque dabatur
<alc. avit. carm. 1.192> In dotem et laetis gaudebant sidera flammis.
<alc. avit. carm. 1.193> Est locus eoo mundi seruatus in axe
<alc. avit. carm. 1.194> Secretis, natura, tuis, ubi solis ab ortu
<alc. avit. carm. 1.195_195> Vicinos nascens aurora repercutit Indos.
<alc. avit. carm. 1.196> Hic gens ardentem caeli subteriacet axem,
<alc. avit. carm. 1.197> Quam candor feruens albenti ex aethere fuscat.
<alc. avit. carm. 1.198> His semper lux pura uenit caeloque propinquo
<alc. avit. carm. 1.199> Natiuam seruant nigrantia corpora noctem.
<alc. avit. carm. 1.200_200> Attamen in taetris splendentia lumina membris
<alc. avit. carm. 1.201> Captiuo fulgore micant uisuque nitente
<alc. avit. carm. 1.202> Certior accrescit collatis uultibus horror:
<alc. avit. carm. 1.203> Caesaries incompta riget, quae crine supino
<alc. avit. carm. 1.204> Stringitur, ut refugo careat frons nuda capillo.
<alc. avit. carm. 1.205_205> Sed magnum nostros quidquid perfertur ad usus,
<alc. avit. carm. 1.206> His totum natura dedit telluris opimae.
<alc. avit. carm. 1.207> Quidquid odoratum pulchrumque allabitur, inde est.
<alc. avit. carm. 1.208> Concolor his ebeni piceo de fomite ramus
<alc. avit. carm. 1.209> Surgit et hic, eboris munus quae porrigit orbi,
<alc. avit. carm. 1.210_210> Informis pulchros deponit belua dentes.
<alc. avit. carm. 1.211> Ergo ubi transmissis mundi caput incipit Indis,
<alc. avit. carm. 1.212> Quo perhibent terram confinia iungere caelo,
<alc. avit. carm. 1.213> Lucus inaccessa cunctis mortalibus arce
<alc. avit. carm. 1.214> Permanet aeterno conclusus limite, postquam
<alc. avit. carm. 1.215_215> Decidit expulsus primaeui criminis auctor,
<alc. avit. carm. 1.216> Atque reis digne felici ab sede reuulsis
<alc. avit. carm. 1.217> Caelestes haec sancta capit nunc terra ministros.
<alc. avit. carm. 1.218> Non hic alterni succedit temporis umquam
<alc. avit. carm. 1.219> Bruma nec aestiui redeunt post frigora soles,
<alc. avit. carm. 1.220_220> Sic celsus calidum cum reddit circulus annum,
<alc. avit. carm. 1.221> Vel densente gelu canescunt arua pruinis.
<alc. avit. carm. 1.222> Hic uer adsiduum caeli clementia seruat;
<alc. avit. carm. 1.223> Turbidus auster abest semperque sub aere sudo
<alc. avit. carm. 1.224> Nubila diffugiunt iugi cessura sereno.
<alc. avit. carm. 1.225_225> Nec poscit natura loci quos non habet imbres,
<alc. avit. carm. 1.226> Sed contenta suo dotantur germina rore.
<alc. avit. carm. 1.227> Perpetuo uiret omne solum terraeque tepentis
<alc. avit. carm. 1.228> Blanda nitet facies, stant semper collibus herbae
<alc. avit. carm. 1.229> Arboribusque comae: quae cum se flore frequenti
<alc. avit. carm. 1.230_230> Diffundunt, celeri confortant germina suco.
<alc. avit. carm. 1.231> Nam quidquid nobis toto nunc nascitur anno,
<alc. avit. carm. 1.232> Menstrua maturo dant illic tempora fructu.
<alc. avit. carm. 1.233> Lilia perlucent nullo flaccentia sole
<alc. avit. carm. 1.234> Nec tactus uiolat uiolas roseumque ruborem
<alc. avit. carm. 1.235_235> Seruans perpetuo suffundit gratia uultu.
<alc. avit. carm. 1.236> Sic cum desit hiems nec torrida ferueat aestas,
<alc. avit. carm. 1.237> Fructibus autumnus, uer floribus occupat annum.
<alc. avit. carm. 1.238> Hic, quae donari mentitur fama Sabaeis,
<alc. avit. carm. 1.239> Cinnama nascuntur, uiuax quae colligit ales,
<alc. avit. carm. 1.240_240> Natali cum fine perit nidoque perusta
<alc. avit. carm. 1.241> Succedens sibimet quaesita morte resurgit:
<alc. avit. carm. 1.242> Nec contenta suo tantum semel ordine nasci,
<alc. avit. carm. 1.243> Longa ueternosi renouatur corporis aetas
<alc. avit. carm. 1.244> Incensamque leuant exordia crebra senectam.
<alc. avit. carm. 1.245_245> Illic desudans fragrantia balsama ramus
<alc. avit. carm. 1.246> Perpetuum pingui promit de stipite fluxum.
<alc. avit. carm. 1.247> Tum si forte leuis mouit spiramina uentus,
<alc. avit. carm. 1.248> Flatibus exiguis lenique impulsa susurro
<alc. avit. carm. 1.249> Diues silua tremit foliis ac flore salubri,
<alc. avit. carm. 1.250_250> Qui sparsus terris suaues dispensat odores.
<alc. avit. carm. 1.251> Hic fons perspicuo resplendens gurgite surgit:
<alc. avit. carm. 1.252> Talis in argento non fulget gratia, tantam
<alc. avit. carm. 1.253> Nec crystalla dabunt nitido de frigore lucem.
<alc. avit. carm. 1.254> Margine riparum uirides micuere lapilli
<alc. avit. carm. 1.255_255> Et, quas miratur mundi iactantia gemmas,
<alc. avit. carm. 1.256> Illic saxa iacent; uarios dant arua colores
<alc. avit. carm. 1.257> Et naturali campos diademate pingunt.
<alc. avit. carm. 1.258> Eductum leni fontis de uertice flumen
<alc. avit. carm. 1.259> Quattuor in largos confestim scinditur amnes.
<alc. avit. carm. 1.260_260> Euphraten Tigrinque uocant, qui limite certo
<alc. avit. carm. 1.261> Longa sagittiferis faciunt confinia Parthis.
<alc. avit. carm. 1.262> Tertius inde Geon, Latio qui nomine Nilus
<alc. avit. carm. 1.263> Dicitur, ignoto cunctis plus nobilis ortu.
<alc. avit. carm. 1.264> Cuius in Aegyptum lenis perlabitur unda
<alc. avit. carm. 1.265_265> Ditatura suam certo sub tempore terram;
<alc. avit. carm. 1.266> Nam quotiens tumido perrumpit flumine ripas
<alc. avit. carm. 1.267> Alueus et nigris campos perfundit harenis,
<alc. avit. carm. 1.268> Vbertas taxatur aqua caeloque uacante
<alc. avit. carm. 1.269> Terrestrem pluuiam diffusus porrigit amnis.
<alc. avit. carm. 1.270_270> Tunc inclusa latet lato sub gurgite Memphis
<alc. avit. carm. 1.271> Et super absentes possessor nauigat agros.
<alc. avit. carm. 1.272> Terminus omnis abest; aequatur iudice fluctu
<alc. avit. carm. 1.273> Annua suspendens contectus iurgia limes.
<alc. avit. carm. 1.274> Gramina nota uidet laetus subsidere pastor
<alc. avit. carm. 1.275_275> Inque locum pecorum uiridantis iugere campi
<alc. avit. carm. 1.276> Succedunt nantes aliena per aequora pisces.
<alc. avit. carm. 1.277> At postquam largo fecundans germina potu
<alc. avit. carm. 1.278> Lympha maritauit sitientis uiscera terrae,
<alc. avit. carm. 1.279> Regreditur Nilus sparsasque recolligit undas,
<alc. avit. carm. 1.280_280> Fit fluuius pereunte lacu: tum redditur alueo
<alc. avit. carm. 1.281> Pristina riparum conclusis fluctibus obex,
<alc. avit. carm. 1.282> Donec diuiduum spargens per deuia finem
<alc. avit. carm. 1.283> Gurgite septeno patulum percurrat in aequor.
<alc. avit. carm. 1.284> Sed cur dicatur tantum mundana latere
<alc. avit. carm. 1.285_285> Vertex, Nile, tuus? nam qui nesciris ab ortu,
<alc. avit. carm. 1.286> Non solus, sed quartus eris diffusus ab illo,
<alc. avit. carm. 1.287> Despicit excelso qui flumina cuncta meatu
<alc. avit. carm. 1.288> Ipsius atque pater pelagi supereminet omnes,
<alc. avit. carm. 1.289> Quas montes, quas plana uomunt, quas nubila lymphas.
<alc. avit. carm. 1.290_290> Quartus Physon erit, quem possidet India Gangen,
<alc. avit. carm. 1.291> Motus odorifero quotiens qui uertice creuit,
<alc. avit. carm. 1.292> Deciduas pulchro quas spargunt flumina luco,
<alc. avit. carm. 1.293> Praelabens furatur opes et gurgite nostrum
<alc. avit. carm. 1.294> Ducit in exilium; nam ripa largus utraque,
<alc. avit. carm. 1.295_295> Amnibus ut nostris enodes ferre papyros
<alc. avit. carm. 1.296> Aut scirpos algasque leues deducere mos est,
<alc. avit. carm. 1.297> Excrementa trahens magnus sic ditia Ganges
<alc. avit. carm. 1.298> Hoc etiam donat mundo, quod proicit alueo.
<alc. avit. carm. 1.299> Interea primi, summus quos iunxerat auctor?
<alc. avit. carm. 1.300_300> In paradisiaca ponuntur sede beati.
<alc. avit. carm. 1.301> Tum rector tali proponit praemia lege:
<alc. avit. carm. 1.302>"O summum factoris opus, quos sola creauit
<alc. avit. carm. 1.303> Nostra manus, nasci cum cetera uoce iuberem,
<alc. avit. carm. 1.304> Aspicitis, quanto pulcherrimus ubere lucus
<alc. avit. carm. 1.305_305> Per multas famuletur opes? haec cuncta dabuntur
<alc. avit. carm. 1.306> Ad uestros sine fine cibos, hinc esca petatur:
<alc. avit. carm. 1.307> Sumite concessas fruges et carpite poma.
<alc. avit. carm. 1.308> Hic operis dulci studio secura quiescat
<alc. avit. carm. 1.309> Deliciisque fruens longaeuo in tempore uita.
<alc. avit. carm. 1.310_310> Est tamen in medio nemoris, quam cernitis, arbor
<alc. avit. carm. 1.311> Notitiam recti prauique in germine portans:
<alc. avit. carm. 1.312> Huius ab accessu uetitum restringite tactum.
<alc. avit. carm. 1.313> Nec uos forte premat temeraria discere cura,
<alc. avit. carm. 1.314> Quod doctor prohibet: melius nescire beatis,
<alc. avit. carm. 1.315_315> Quod quaesisse nocet. testor quem fecimus orbem,
<alc. avit. carm. 1.316> Quod si quis uetitum praesumpserit arbore pomum,
<alc. avit. carm. 1.317> Audax commissum mortis discrimine pendet.
<alc. avit. carm. 1.318> Non immensa loquor; facilis custodia recti est.
<alc. avit. carm. 1.319> Seruator uitam, finem temerator habebit".
<alc. avit. carm. 1.320_320> Accipiunt iuuenes dictum laetique sequuntur
<alc. avit. carm. 1.321> Spondentes cuncto seruandam tempore legem.
<alc. avit. carm. 1.322> Sic ignara mali nouitas nec conscia fraudis
<alc. avit. carm. 1.323> Incautas nulla tetigit formidine mentes.
<alc. avit. carm. 1.324> At pater instructos sacrata in sede relinquens
<alc. avit. carm. 1.325_325> Laetus in astrigeram caeli se sustulit aulam.
<alc. avit. carm. 2.1> Vtitur interea uenturi nescia casus
<alc. avit. carm. 2.2> Libertas secura bonis fruiturque beata
<alc. avit. carm. 2.3> Vbertate loci. largos hinc porrigit illis
<alc. avit. carm. 2.4> Tellus prompta cibos: fruticis quin alter opimi
<alc. avit. carm. 2.5_5> Sumitur adsiduus tenui de caespite fructus.
<alc. avit. carm. 2.6> At si curuati fecundo pondere rami
<alc. avit. carm. 2.7> Mitia submittunt sublimi ex arbore poma,
<alc. avit. carm. 2.8> Protenus in florem uacuus turgescere palmes
<alc. avit. carm. 2.9> Incipit inque nouis fetum promittere gemmis.
<alc. avit. carm. 2.10_10> Iam si praedulces delectat carpere somnos,
<alc. avit. carm. 2.11> Mollibus in pratis pictaque recumbitur herba,
<alc. avit. carm. 2.12> Cumque uoluptati sacrum nemus offerat omnes
<alc. avit. carm. 2.13> Delicias opibusque nouis se praebeat amplum:
<alc. avit. carm. 2.14> Sic epulas tamen hi capiunt escamque requirunt,
<alc. avit. carm. 2.15_15> Compellit quod nulla fames nec lassa fouendo
<alc. avit. carm. 2.16> Indigus hortatur compleri uiscera uenter.
<alc. avit. carm. 2.17> Et nisi concessum libuisset noscere pastum,
<alc. avit. carm. 2.18> Esuries ignota cibos non posceret ullos
<alc. avit. carm. 2.19> Nullaque constantem fulcirent pabula uitam.
<alc. avit. carm. 2.20_20> Corpora nuda uident et mutua cernere membra
<alc. avit. carm. 2.21> Non pudet atque rudis foedum nil sentit honestas.
<alc. avit. carm. 2.22> Non natura hominis uitio, sed causa pudori est.
<alc. avit. carm. 2.23> Nam quaecumque bonus formauit membra creator,
<alc. avit. carm. 2.24> Vt pudibunda forent, carnis post compulit usus.
<alc. avit. carm. 2.25_25> Tunc mens intactos seruabat candida uisus,
<alc. avit. carm. 2.26> Angelicae qualis narratur gloria uitae
<alc. avit. carm. 2.27> Sidereas habitare domos qualemque redemptis
<alc. avit. carm. 2.28> Spondet reddendam mortis post tempora Christus,
<alc. avit. carm. 2.29> Quis neque coniugium curae nec foedere turpi
<alc. avit. carm. 2.30_30> Miscebit calidos carnalis copula sexus.
<alc. avit. carm. 2.31> Cessabit gemitus, luxus, metus, ira, uoluptas,
<alc. avit. carm. 2.32> Fraus, dolor atque dolus, maeror, discordia, liuor.
<alc. avit. carm. 2.33> Nullus egens, nullus cupiens, sed pace sub una
<alc. avit. carm. 2.34> Sufficiet cunctis sanctorum gloria Christus.
<alc. avit. carm. 2.35_35> His protoplastorum sensum primordia sacra
<alc. avit. carm. 2.36> Continuere bonis, donec certamine primo
<alc. avit. carm. 2.37> Vinceret oppressos fallacem culpa per hostem.
<alc. avit. carm. 2.38> Angelus hic dudum fuerat, sed crimine postquam
<alc. avit. carm. 2.39> Succensus proprio tumidos exarsit in ausus,
<alc. avit. carm. 2.40_40> Se semet fecisse putans, suus ipse creator
<alc. avit. carm. 2.41> Vt fuerit, rabido concepit corde furorem
<alc. avit. carm. 2.42> Auctoremque negans: "Diuinum consequar, inquit,
<alc. avit. carm. 2.43> Nomen et aeternam ponam super aethera sedem
<alc. avit. carm. 2.44> Excelso similis summis nec uilibus impar".
<alc. avit. carm. 2.45_45> Talia iactantem praecelsa potentia caelo
<alc. avit. carm. 2.46> Iecit et eiectum prisco spoliauit honore.
<alc. avit. carm. 2.47> Quique creaturae praefulsit in ordine primus,
<alc. avit. carm. 2.48> Primas uenturo pendet sub iudice poenas.
<alc. avit. carm. 2.49> Quandoquidem grauior talem sententia punit,
<alc. avit. carm. 2.50_50> Quem mirum cecidisse putes; nam crimen acerbat
<alc. avit. carm. 2.51> Auctor, in ignoto minor est peccante reatus
<alc. avit. carm. 2.52> Durius atque malum, quod maior fecit, habetur.
<alc. avit. carm. 2.53> Sed quod uiuaces pertendit in abdita sensus
<alc. avit. carm. 2.54> Quodque futura uidet rerumque arcana resignat,
<alc. avit. carm. 2.55_55> Angelici feruens superest natura uigoris.
<alc. avit. carm. 2.56> Horrendum dictu signisque notabile monstrum:
<alc. avit. carm. 2.57> Nam quidquid toto dirum committitur orbe,
<alc. avit. carm. 2.58> Iste docet scelerumque manus ac tela gubernat
<alc. avit. carm. 2.59> Pugnat et occultus per publica crimina latro.
<alc. avit. carm. 2.60_60> Et nunc saepe hominum, nunc ille in saeua ferarum
<alc. avit. carm. 2.61> Vertitur ora nouos uarians fallentia uultus.
<alc. avit. carm. 2.62> Alitis interdum subito mentita uolantis
<alc. avit. carm. 2.63> Fit species habitusque iterum confingit honestos.
<alc. avit. carm. 2.64> Apparens nec non pulchro ceu corpore uirgo
<alc. avit. carm. 2.65_65> Protrahit ardentes obscena in gaudia uisus.
<alc. avit. carm. 2.66> Saepe etiam cupidis argentum inmane coruscat
<alc. avit. carm. 2.67> Accenditque animos auri fallentis amore
<alc. avit. carm. 2.68> Delusos fugiens uano phantasmate tactus.
<alc. avit. carm. 2.69> Nulli certa fides constat uel gratia formae:
<alc. avit. carm. 2.70_70> Sed quo quemque modo capiat teneatque nocendo,
<alc. avit. carm. 2.71> Opportuna dolis clausaeque accommoda fraudi
<alc. avit. carm. 2.72> Sumitur exterior simulata fronte figura.
<alc. avit. carm. 2.73> Maior adhuc etiam saeuo permissa potestas,
<alc. avit. carm. 2.74> Vt sanctum fingat: dudum conlata creato
<alc. avit. carm. 2.75_75> Sic natura ualet, rectam quam condidit auctor,
<alc. avit. carm. 2.76> Sed post ad prauos subuersor transtulit usus.
<alc. avit. carm. 2.77> Vidit ut iste nouos homines in sede quieta
<alc. avit. carm. 2.78> Ducere felicem nullo discrimine uitam,
<alc. avit. carm. 2.79> Lege sub accepta famulo dominarier orbi
<alc. avit. carm. 2.80_80> Subiectisque frui placida inter gaudia rebus:
<alc. avit. carm. 2.81> Commouit subitum zeli scintilla uaporem
<alc. avit. carm. 2.82> Excreuitque calens in saeua incendia liuor.
<alc. avit. carm. 2.83> Vicinus tunc forte fuit, quo concidit alto,
<alc. avit. carm. 2.84> Lapsus, et innexam traxit per prona cateruam.
<alc. avit. carm. 2.85_85> Hoc recolens casumque premens in corde recentem
<alc. avit. carm. 2.86> Plus doluit periisse sibi, quod possidet alter.
<alc. avit. carm. 2.87> Tum mixtus cum felle pudor sic pectore questus
<alc. avit. carm. 2.88> Explicat et tali suspiria uoce relaxat.
<alc. avit. carm. 2.89>"Pro dolor hoc nobis subitum consurgere plasma
<alc. avit. carm. 2.90_90> Inuisumque genus nostra creuisse ruina!
<alc. avit. carm. 2.91> Me celsum uirtus habuit, nunc ecce reiectus(==RE-JECTUS)
<alc. avit. carm. 2.92> Pellor et angelico limus succedit honori.
<alc. avit. carm. 2.93> Caelum terra tenet, uili compage leuata
<alc. avit. carm. 2.94> Regnat humus nobisque perit translata potestas.
<alc. avit. carm. 2.95_95> Non tamen in totum periit: pars magna retentat
<alc. avit. carm. 2.96> Vim propriam summaque cluit uirtute nocendi.
<alc. avit. carm. 2.97> Nec differre iuuat: iam nunc certamine blando
<alc. avit. carm. 2.98> Congrediar, dum prima salus experta nec ullos
<alc. avit. carm. 2.99> Simplicitas ignara dolos ad tela patebit.
<alc. avit. carm. 2.100_100> Et melius soli capientur fraude, priusquam
<alc. avit. carm. 2.101> Fecundam mittant aeterna in saecula prolem.
<alc. avit. carm. 2.102> Inmortale nihil terra prodire sinendum est,
<alc. avit. carm. 2.103> Fons generis pereat, capitis deiectio uicti
<alc. avit. carm. 2.104> Semen mortis erit. pariat discrimina leti
<alc. avit. carm. 2.105_105> Vitae principium. cuncti feriantur in uno:
<alc. avit. carm. 2.106> Non faciet uiuum radix occisa cacumen.
<alc. avit. carm. 2.107> Haec mihi deiecto tantum solacia restant.
<alc. avit. carm. 2.108> Si nequeo clausos iterum conscendere caelos,
<alc. avit. carm. 2.109> His quoque claudantur. leuius cecidisse putandum est,
<alc. avit. carm. 2.110_110> Si noua perdatur simili substantia casu.
<alc. avit. carm. 2.111> Sit comes excidii, subeat consortia poenae
<alc. avit. carm. 2.112> Et, quos praeuideo, nobiscum diuidat ignes.
<alc. avit. carm. 2.113> Sed nec difficilis fallendi causa petetur:
<alc. avit. carm. 2.114> Haec monstranda uia est, dudum quam sponte cucurri
<alc. avit. carm. 2.115_115> In pronum lapsus: quae me iactantia regno
<alc. avit. carm. 2.116> Depulit, haec hominem paradisi limine pellet".
<alc. avit. carm. 2.117> Sic ait et gemitus uocem clausere dolentis.
<alc. avit. carm. 2.118> Forte fuit cunctis animantibus altior astu,
<alc. avit. carm. 2.119> Aemulus arguto callet qui pectore, serpens:
<alc. avit. carm. 2.120_120> Huius transgressor de cunctis sumere formam
<alc. avit. carm. 2.121> Eligit aerium circumdans tegmine corpus
<alc. avit. carm. 2.122> Inque repentinum mutatus tenditur anguem:
<alc. avit. carm. 2.123> Fit longa ceruice draco, splendentia colla
<alc. avit. carm. 2.124> Depingit maculis teretisque uolumina dorsi
<alc. avit. carm. 2.125_125> Asperat et squamis per terga rigentibus armat.
<alc. avit. carm. 2.126> Qualis uere nouo, primis cum mensibus aestas
<alc. avit. carm. 2.127> Praemittit laetos post frigora pigra tepores,
<alc. avit. carm. 2.128> Euadens ueterem reparatis motibus annum
<alc. avit. carm. 2.129> Et siccum nitido discingens corpore tegmen
<alc. avit. carm. 2.130_130> Procedit coluber terrarumque abdita linquens
<alc. avit. carm. 2.131> Perfert terribilis metuendum forma decorem:
<alc. avit. carm. 2.132> Dira micant oculi; tum lumine uisus acuto
<alc. avit. carm. 2.133> Laetior optatum discit consuescere solem;
<alc. avit. carm. 2.134> Nunc simulat blandum, crebro ceu carmine fauces
<alc. avit. carm. 2.135_135> Ludunt et trifidam dispergunt guttura linguam.
<alc. avit. carm. 2.136> Ergo ut uipeream malesuada fraude figuram
<alc. avit. carm. 2.137> Induit et totum fallax processit in anguem,
<alc. avit. carm. 2.138> Peruolat ad lucum; nam forte rubentia laeti
<alc. avit. carm. 2.139> Carpebant iuuenes uiridi de palmite mala.
<alc. avit. carm. 2.140_140> Tum ueritus serpens, firma ne mente uirili
<alc. avit. carm. 2.141> Non queat iniecto subuertere corda ueneno,
<alc. avit. carm. 2.142> Arboris erectae spiris reptantibus alto
<alc. avit. carm. 2.143> Porrigitur tractumque suum sublimibus aequans
<alc. avit. carm. 2.144> Auditum facilem leni sic uoce momordit.
<alc. avit. carm. 2.145_145>"O felix mundique decus pulcherrima uirgo,
<alc. avit. carm. 2.146> Ornat quam roseo praefulgens forma pudore,
<alc. avit. carm. 2.147> Tu generi uentura parens, te maximus orbis
<alc. avit. carm. 2.148> Expectat matrem: tu prima et certa uoluptas
<alc. avit. carm. 2.149> Solamenque uiri, sine qua non uiueret ipse
<alc. avit. carm. 2.150_150> Vt maior, sic iure tuo subiectus amori
<alc. avit. carm. 2.151> Praedulcis coniunx, reddes cui foedere prolem.
<alc. avit. carm. 2.152> Vobis digna datur paradisi in uertice sedes,
<alc. avit. carm. 2.153> Vos subiecta tremit famulans substantia mundi:
<alc. avit. carm. 2.154> Quod caelum, quod terra creat, quod gurgite magno
<alc. avit. carm. 2.155_155> Producit pelagus, uestros confertur in usus.
<alc. avit. carm. 2.156> Nil natura negat, datur ecce in cuncta potestas.
<alc. avit. carm. 2.157> Nec equidem inuideo, miror magis. ut tamen una
<alc. avit. carm. 2.158> Contineat liber dulci super arbore tactus,
<alc. avit. carm. 2.159> Scire uelim, quis dira iubet, quis talia dona
<alc. avit. carm. 2.160_160> Inuidet et rebus ieiunia miscet opimis?"
<alc. avit. carm. 2.161> Haec male blanditam finxerunt sibila uocem.
<alc. avit. carm. 2.162> Quis stupor, o mulier, mentem caligine clausit
<alc. avit. carm. 2.163> Cum serpente loqui, uerbum committere bruto?
<alc. avit. carm. 2.164> Non pudet, ut uestram praesumat belua linguam?
<alc. avit. carm. 2.165_165> Et monstrum pateris responsumque insuper addis?
<alc. avit. carm. 2.166> Ergo ubi mortiferum seductilis Eua uenenum
<alc. avit. carm. 2.167> Auribus accipiens laudi consensit iniquae,
<alc. avit. carm. 2.168> Tunc ad serpentem uano sic ore locuta est:
<alc. avit. carm. 2.169>"Suauibus o pollens coluber dulcissime dictis,
<alc. avit. carm. 2.170_170> Non, ut rere, deus nobis ieiunia suasit
<alc. avit. carm. 2.171> Nec prohibet largo curari corpora pastu.
<alc. avit. carm. 2.172> Ecce uides epulas, totus quas porrigit orbis:
<alc. avit. carm. 2.173> Omnibus his licito genitor promptissimus uti
<alc. avit. carm. 2.174> Praestitit et totas uitae laxauit habenas.
<alc. avit. carm. 2.175_175> Haec sola est nemoris medii, quam perspicis, arbor
<alc. avit. carm. 2.176> Interdicta cibis, haec tantum tangere poma
<alc. avit. carm. 2.177> Non licitum, diues praesumit cetera uictus.
<alc. avit. carm. 2.178> Nam si libertas temeraret noxia legem,
<alc. avit. carm. 2.179> Iurans terribili praedixit uoce creator
<alc. avit. carm. 2.180_180> Quadam nos statim luituros morte reatum.
<alc. avit. carm. 2.181> Quid uocitet mortem, tu nunc, doctissime serpens,
<alc. avit. carm. 2.182> Pande libens, quoniam rudibus non cognita res est.
<alc. avit. carm. 2.183> Callidus inde draco et leti tum sponte magister
<alc. avit. carm. 2.184> Interitum docet et captas sic fatur ad aures:
<alc. avit. carm. 2.185_185>"Terroris uacuum formidas femina nomen.
<alc. avit. carm. 2.186> Non ueniet uobis rapidae sententia mortis:
<alc. avit. carm. 2.187> Sed pater inuisus sortem non contulit aequam
<alc. avit. carm. 2.188> Nec uos scire dedit, sibimet quae summa reseruat.
<alc. avit. carm. 2.189> Quid iuuat ornatum conprendi aut cernere mundum
<alc. avit. carm. 2.190_190> Et caecas misero concludi carcere mentes?
<alc. avit. carm. 2.191> Corporeos pariter sensus oculosque patentes
<alc. avit. carm. 2.192> Sic brutis natura creat, sol omnibus unus
<alc. avit. carm. 2.193> Seruit(==SERVIT) et humano non distat belua uisu.
<alc. avit. carm. 2.194> Consilium mage sume meum mentemque supernis
<alc. avit. carm. 2.195_195> Insere et erectos in caelum porrige sensus.
<alc. avit. carm. 2.196> Namque hoc, quod uetitum formidas tangere, pomum
<alc. avit. carm. 2.197> Scire dabit, quaecumque pater secreta reponit.
<alc. avit. carm. 2.198> Tu modo suspensos tantum ne contine tactus,
<alc. avit. carm. 2.199> Nec captiua diu frenetur lege uoluptas.
<alc. avit. carm. 2.200_200> Namque ubi diuinum libaueris ore saporem,
<alc. avit. carm. 2.201> Mox purgata tuo facient te lumina uisu
<alc. avit. carm. 2.202> Aequiperare deos, sic sancta ut noxia nosse,
<alc. avit. carm. 2.203> Iniustum recto, falsum discernere uero".
<alc. avit. carm. 2.204> Talia fallaci spondentem dona susurro
<alc. avit. carm. 2.205_205> Credula submisso miratur femina uultu.
<alc. avit. carm. 2.206> Et iam iamque magis cunctari ac flectere sensum
<alc. avit. carm. 2.207> Incipit et dubiam leto plus addere mentem.
<alc. avit. carm. 2.208> Ille ut uicino uictam discrimine sensit,
<alc. avit. carm. 2.209> Atque iterum nomen memorans arcemque deorum
<alc. avit. carm. 2.210_210> Vnum de cunctis letali ex arbore malum
<alc. avit. carm. 2.211> Detrahit et suaui pulchrum perfundit odore.
<alc. avit. carm. 2.212> Conciliat speciem nutantique insuper offert
<alc. avit. carm. 2.213> Nec spernit miserum mulier male credula munus;
<alc. avit. carm. 2.214> Sed capiens manibus pomum letale retractat.
<alc. avit. carm. 2.215_215> Naribus interdum labiisque patentibus ultro
<alc. avit. carm. 2.216> Iungit et ignorans ludit de morte futura.
<alc. avit. carm. 2.217> O quotiens ori admotum conpuncta retraxit
<alc. avit. carm. 2.218> Audacisque mali titubans sub pondere dextra
<alc. avit. carm. 2.219> Cessit et effectum sceleris tremefacta refugit!
<alc. avit. carm. 2.220_220> Dis tamen esse cupit similis serpitque uenenum
<alc. avit. carm. 2.221> Ambitione nocens. rapiunt contraria mentem
<alc. avit. carm. 2.222> Hinc amor, inde metus: pulsat iactantia legem
<alc. avit. carm. 2.223> Interdumque etiam lex subuenit. aestuat anceps
<alc. avit. carm. 2.224> Diuidui cordis dura inter proelia fluctus.
<alc. avit. carm. 2.225_225> Nec tamen incentor desistit fallere serpens
<alc. avit. carm. 2.226> Ostentatque cibum dubiae queriturque morari
<alc. avit. carm. 2.227> Et iuuat in lapsum pendentis prona ruinae.
<alc. avit. carm. 2.228> Vt tandem uictae grauior sententia sedit
<alc. avit. carm. 2.229> Aeternam temptare famem per criminis escam,
<alc. avit. carm. 2.230_230> Serpentem satiare cibo, quem sumeret ipsa,
<alc. avit. carm. 2.231> Adnuit insidiis pomumque uorata momordit.
<alc. avit. carm. 2.232> Dulce subit uirus, capitur mors horrida pastu.
<alc. avit. carm. 2.233> Continet hic primum sua gaudia callidus anguis
<alc. avit. carm. 2.234> Dissimulatque ferum uictoria saeua triumphum.
<alc. avit. carm. 2.235_235> Ignarus facti diuersa parte reuertens
<alc. avit. carm. 2.236> Adam diffusi laetus per gramina campi
<alc. avit. carm. 2.237> Coniugis amplexus atque oscula casta petebat.
<alc. avit. carm. 2.238> Occurrit mulier, cui tunc audacia primum
<alc. avit. carm. 2.239> Flabat femineos animosa in corda furores.
<alc. avit. carm. 2.240_240> Et sic orsa loqui, semesum namque gerebat
<alc. avit. carm. 2.241> Adseruans misero pomum exitiale marito.
<alc. avit. carm. 2.242>"Sume cibum dulcis uitali ex germine coniunx,
<alc. avit. carm. 2.243> Quod similem summo faciet te forte tonanti
<alc. avit. carm. 2.244> Numinibusque parem. non hoc tibi nescia donum,
<alc. avit. carm. 2.245_245> Sed iam docta feram. primus mea uiscera gustus
<alc. avit. carm. 2.246> Attigit audaci dissoluens pacta periclo.
<alc. avit. carm. 2.247> Crede libens, mentem scelus est dubitasse uirilem,
<alc. avit. carm. 2.248> Quod mulier potui. praecedere forte timebas,
<alc. avit. carm. 2.249> Saltim consequere atque animos attolle iacentes.
<alc. avit. carm. 2.250_250> Lumina cur flectis? cur prospera uota moraris
<alc. avit. carm. 2.251> Venturoque diu tempus furalis honori"?
<alc. avit. carm. 2.252> Haec effata dabat uicturae fercula mortis,
<alc. avit. carm. 2.253> Intereunte anima letum dum crimina pascunt.
<alc. avit. carm. 2.254> Accipit infelix malesuadi uerba susurri
<alc. avit. carm. 2.255_255> Inflexosque retro deiecit ad ultima sensus,
<alc. avit. carm. 2.256> Non illum trepidi concussit cura pauoris
<alc. avit. carm. 2.257> Nec quantum gustu cunctata est femina primo:
<alc. avit. carm. 2.258> Sed sequitur uelox miseraeque ex coniugis ore
<alc. avit. carm. 2.259> Constanter rapit inconstans dotale uenenum
<alc. avit. carm. 2.260_260> Faucibus et patulis inimicas porrigit escas.
<alc. avit. carm. 2.261> Vix uno pomum libauerat horrida morsu
<alc. avit. carm. 2.262> Ingluuies summumque dabat uix esca saporem:
<alc. avit. carm. 2.263> Ecce repentinus fulgor circumstetit ora
<alc. avit. carm. 2.264> Lugendoque nouos respersit lumine uisus.
<alc. avit. carm. 2.265_265> Non caecos natura dedit nec luminis usu
<alc. avit. carm. 2.266> Priuatam faciem peperit perfectio formae.
<alc. avit. carm. 2.267> Nunc mage caecus eris, cui iam non sufficit illud
<alc. avit. carm. 2.268> Noscere, quod tantus uoluit(==VOLUIT) te nosse creator.
<alc. avit. carm. 2.269> Ad uitam uobis cernendi facta facultas:
<alc. avit. carm. 2.270_270> Vos etiam letum uestra sed sponte uidetis.
<alc. avit. carm. 2.271> Tum patuisse gemunt oculos; nam culpa rebellis
<alc. avit. carm. 2.272> Fulsit et obscenos senserunt corpora motus.
<alc. avit. carm. 2.273> Tum primum nudos (dubium, quid dicere possim)
<alc. avit. carm. 2.274> Extinctus natusne pudor circumspicit artus.
<alc. avit. carm. 2.275_275> Erubuit propriae iam mens sibi conscia culpae
<alc. avit. carm. 2.276> Pugnauitque suis carnis lex indita membris.
<alc. avit. carm. 2.277> Namque hinc posteritas uitiato germine duxit
<alc. avit. carm. 2.278> Artibus illicitis cognoscere uelle futura
<alc. avit. carm. 2.279> Arcanisque sacris tardos immittere sensus,
<alc. avit. carm. 2.280_280> Edita uel caelo uel taetro mersa profundo
<alc. avit. carm. 2.281> Rimari et cautas naturae irrumpere leges;
<alc. avit. carm. 2.282> Quaerere nunc, astris quo quisquam sidere natus,
<alc. avit. carm. 2.283> Prospera quam ducat restantis tempora uitae,
<alc. avit. carm. 2.284> Dissimilem paribus prouentum dicere signis;
<alc. avit. carm. 2.285_285> Nec non et geminos uno sub tempore fusos,
<alc. avit. carm. 2.286> Quos indiscretus luci produxerit ortus,
<alc. avit. carm. 2.287> Motibus aduersis uaria sub sorte notare;
<alc. avit. carm. 2.288> Indigetes quosdam stellis adscribere diuos,
<alc. avit. carm. 2.289> Iunior antiquis aetas quos protulit astris:
<alc. avit. carm. 2.290_290> Atque infernali iam dudum nocte sepultis
<alc. avit. carm. 2.291> Vana per immensum disponere nomina caelum.
<alc. avit. carm. 2.292> Iam magicam digne ualeat quis dicere fraudem
<alc. avit. carm. 2.293> Occultas tacito temptantem pectore uires,
<alc. avit. carm. 2.294> Diuinis iungi uirtutibus et cupientem?
<alc. avit. carm. 2.295_295> Legifer ut quondam uates sub rege superbo,
<alc. avit. carm. 2.296> Dum noua monstraret iussi miracula signi,
<alc. avit. carm. 2.297> Commouit liuore magos" ut talia temptent
<alc. avit. carm. 2.298> Accumulentque suas zelo feruente ruinas:
<alc. avit. carm. 2.299> Illis suppeteret recta si sorte potestas,
<alc. avit. carm. 2.300_300> Demere, non etiam festinent addere monstra;
<alc. avit. carm. 2.301> Aemula sed signis tantum, non uiribus aequa,
<alc. avit. carm. 2.302> Quod remouere nequit, duplicauit iustius ira.
<alc. avit. carm. 2.303> Hinc est, laudato possunt quod crimine Marsi,
<alc. avit. carm. 2.304> Cum tacita saeuos producunt arte dracones
<alc. avit. carm. 2.305_305> Absentes et saepe iubent confligere secum.
<alc. avit. carm. 2.306> Tunc ut quisque grauem bello persenserit hydrum
<alc. avit. carm. 2.307> Aspidis aut durae clausas cognouerit aures,
<alc. avit. carm. 2.308> Concutit interius secreti carminis arma:
<alc. avit. carm. 2.309> Protenus et lassis uerbo lactante uenenis
<alc. avit. carm. 2.310_310> Mox impune manu coluber tractatur inermis
<alc. avit. carm. 2.311> Et morsus tantum, non uirus in angue timetur.
<alc. avit. carm. 2.312> Interdum perit incantans, si callida surdus
<alc. avit. carm. 2.313> Adiuratoris contempsit murmura serpens.
<alc. avit. carm. 2.314> Hoc quoniam de matre trahunt et origine prima,
<alc. avit. carm. 2.315_315> Anguinae fraudis quod sic linguaeque periti,
<alc. avit. carm. 2.316> Mutua per carmen reddunt commercia fandi.
<alc. avit. carm. 2.317> Nec minus his pulsat contraria cura saluti,
<alc. avit. carm. 2.318> Angit praescitus ducti quos terminus aeui:
<alc. avit. carm. 2.319> Cum tamen eductas infernis sedibus umbras
<alc. avit. carm. 2.320_320> Colloquium miscere putent et nota referre.
<alc. avit. carm. 2.321> Spiritus erroris sed qui bacchatur in illis,
<alc. avit. carm. 2.322> Ad consulta parat uanis responsa figuris.
<alc. avit. carm. 2.323> Et ne porrecto dicantur singula uerbo,
<alc. avit. carm. 2.324> Praesenti illusus damnabitur ille perenni
<alc. avit. carm. 2.325_325> Iudicio, quisquis uetitum cognoscere temptat.
<alc. avit. carm. 2.326> Nec iam sola fuit scrutatrix Eua malorum:
<alc. avit. carm. 2.327> Dicam nunc aliam, tali quae peste laborans
<alc. avit. carm. 2.328> Et coniuncta uiro proprium non uicerit Adam.
<alc. avit. carm. 2.329> Peccandi quasdam feruor succenderat urbes
<alc. avit. carm. 2.330_330> Ciuica permittens laxatis crimina frenis.
<alc. avit. carm. 2.331> Incestus pro lege fuit totumque libido
<alc. avit. carm. 2.332> Ius habuit, regni sedem metata uoluptas
<alc. avit. carm. 2.333> Indigenas populos domina sub carne tenebat:
<alc. avit. carm. 2.334> Et scelerum studio, fida quod plebe localis
<alc. avit. carm. 2.335_335> Dudum parendi promptis res publica iussit,
<alc. avit. carm. 2.336> Abstinuisse nefas et non peccasse pudendum
<alc. avit. carm. 2.337> Credebant omnes, facinus quos iunxerat omne.
<alc. avit. carm. 2.338> Talibus offensus iudex atque arbiter orbis
<alc. avit. carm. 2.339> Cum fureret flammasque loco finemque pararet,
<alc. avit. carm. 2.340_340> Quendam dissimilem cunctis tectoque latentem,
<alc. avit. carm. 2.341> Qui tunc forte fuit propria peregrinus in urbe,
<alc. avit. carm. 2.342> Atque inter multos solum sic adloquitur Loth:
<alc. avit. carm. 2.343>"Oppida lasciuo iam dudum plena furore
<alc. avit. carm. 2.344> Respergunt caelum maculis nostrasque fatigant
<alc. avit. carm. 2.345_345> Quamuis obstructas scelerum clamoribus aures.
<alc. avit. carm. 2.346> Inminet exitium, tellus succensa reatu
<alc. avit. carm. 2.347> Ignibus ardebit, restinguet fulminis imber,
<alc. avit. carm. 2.348> Quae non extinxit feruentia crimina fletus.
<alc. avit. carm. 2.349> Ipsa in perpetuas soluetur terra fauillas,
<alc. avit. carm. 2.350_350> Quae uiuos cineres et post incendia seruans
<alc. avit. carm. 2.351> Sicque solum fingens, leuiter si calce teretur,
<alc. avit. carm. 2.352> Ad minimum fugiens discedet pallida tactum.
<alc. avit. carm. 2.353> Tu nunc linque domum, perituras desere terras
<alc. avit. carm. 2.354> Et rea cum dignis subsidant arua colonis.
<alc. avit. carm. 2.355_355> Nec tete impendens letum coniunxerit illis,
<alc. avit. carm. 2.356> Non iunxit quos uita. Tibi solacia coniunx
<alc. avit. carm. 2.357> Praebeat, hac tantum socia contentus abito.
<alc. avit. carm. 2.358> Adcelerate fugam, tendatur tramite recto.
<alc. avit. carm. 2.359> Neu subuertendas quisquam respexerit urbes.
<alc. avit. carm. 2.360_360> Vos nescite malum; poenas, quicumque subibit,
<alc. avit. carm. 2.361> Aspiciat mortisque suae spectacula secum,
<alc. avit. carm. 2.362> Qui meruere, ferant; saluandis terror abesto".
<alc. avit. carm. 2.363> Haec pater. ast illi properant abscedere terra
<alc. avit. carm. 2.364> Inciduntque moras crudeliaque arua relinquunt.
<alc. avit. carm. 2.365_365> Coeperat obduci uictum caligine densa
<alc. avit. carm. 2.366> Atque ignota prius demittere murmura caelum.
<alc. avit. carm. 2.367> Nec sic, ut tonitru crebro cum percitus aether
<alc. avit. carm. 2.368> Ostentat pauidis innoxia fulmina terris;
<alc. avit. carm. 2.369> Sed prorsus finale malum stridore minaci
<alc. avit. carm. 2.370_370> Taetra per aerios mittebat signa tumultus.
<alc. avit. carm. 2.371> Tendebant moniti simul et mandata tenentes
<alc. avit. carm. 2.372> Concessam rectis ad sedem uultibus ibant.
<alc. avit. carm. 2.373> Callidus alta petens sed qui subuerterat Euam
<alc. avit. carm. 2.374> Serpens femineam consuetus tangere mentem,
<alc. avit. carm. 2.375_375> Hic quoque formidans animum temptare uirilem
<alc. avit. carm. 2.376> Coniugis inspirat uotis, ut nosse ruinas
<alc. avit. carm. 2.377> Vellet et euasas uisu deprendere clades.
<alc. avit. carm. 2.378> O demens animi! cur iam non sufficit unam
<alc. avit. carm. 2.379> Subcubuisse dolo: caruit iam parte bonorum,
<alc. avit. carm. 2.380_380> Qui mala cognouit. si non exempla priorum
<alc. avit. carm. 2.381> Terrent, exemplum fies nostroque timori
<alc. avit. carm. 2.382> Vel post te pereat secreti dira cupido.
<alc. avit. carm. 2.383> Illicitum quod scire fuit uetitumque tueri,
<alc. avit. carm. 2.384> Respiciens tantum nec narratura uidebis.
<alc. avit. carm. 2.385_385> Ergo ubi maiorem uicina ex urbe tumultum
<alc. avit. carm. 2.386> Accepit mulier, uultum tunc flexa retortum
<alc. avit. carm. 2.387> Vix primo in uisu restrictis motibus haesit,
<alc. avit. carm. 2.388> Cernere desistens, cum coeperat. inde gelato
<alc. avit. carm. 2.389> Sanguine marmoreus perfudit uiscera torpor;
<alc. avit. carm. 2.390_390> Diriguere genae, pallor nouus inficit ora.
<alc. avit. carm. 2.391> Lumina non clausit, non saltim concidit illo
<alc. avit. carm. 2.392> Pondere, quo pulsant demissa cadauera terram,
<alc. avit. carm. 2.393> Sed stetit horrendo perlucens massa nitore
<alc. avit. carm. 2.394> Seruauitque suam species decepta figuram.
<alc. avit. carm. 2.395_395> Nec facile ut nosses, uitrum, lapis anne metallum
<alc. avit. carm. 2.396> Succedens homini, si non sal fauce notetur.
<alc. avit. carm. 2.397> Ex tunc insipido mulier praeuenta reatu
<alc. avit. carm. 2.398> Plus salsum sine mente sapit, quae pungere sensus
<alc. avit. carm. 2.399> Exemplique potest salibus condire uidentes.
<alc. avit. carm. 2.400_400> Hoc tamen hic magnum, quod non inflectitur iste
<alc. avit. carm. 2.401> Nec sequitur sociam fortis nec uincitur Adam.
<alc. avit. carm. 2.402> Credo equidem melius, quod non occurrerit uxor
<alc. avit. carm. 2.403> Enarrare uiro. nam si conperta referret,
<alc. avit. carm. 2.404> Forsan et hunc uisu suasisset temnere iussa,
<alc. avit. carm. 2.405_405> Ceu proprium gustu fecit primaeua uirago:
<alc. avit. carm. 2.406> Quae postquam sese pariter comitemque fefellit,
<alc. avit. carm. 2.407> Et nondum natam percussit uulnere prolem.
<alc. avit. carm. 2.408> Tum uictor serpens certamine laetus ab ipso,
<alc. avit. carm. 2.409> Puniceam crispans squamoso in uertice cristam,
<alc. avit. carm. 2.410_410> Iam non dissimulans, quem presserat ante, triumphum
<alc. avit. carm. 2.411> Acrior insultat uictis et taliter infit:
<alc. avit. carm. 2.412>"En diuina manet promissae gloria laudis.
<alc. avit. carm. 2.413> Quidquid scire meum potuit, iam credite uestrum est;
<alc. avit. carm. 2.414> Omnia monstraui sensumque per abdita duxi
<alc. avit. carm. 2.415_415> Et quodcumque malum sollers natura negabat,
<alc. avit. carm. 2.416> Institui dextrisque dedi coniungere laeuum.
<alc. avit. carm. 2.417> Istinc perpetua uosmet mihi sorte dicaui.
<alc. avit. carm. 2.418> Nec deus in uobis, quamquam formauerit ante,
<alc. avit. carm. 2.419> Iam plus iuris habet: teneat, quod condidit ipse;
<alc. avit. carm. 2.420_420> Quod docui, meum(==ME-U-M_) est; maior mihi portio restat.
<alc. avit. carm. 2.421> Multa creatori debetis, plura magistro".
<alc. avit. carm. 2.422> Dixit et in media trepidos caligine linquens
<alc. avit. carm. 2.423> Confictum periit fugiens per nubila corpus.
<alc. avit. carm. 3.1> Tempus erat, quo sol medium transcenderat axem
<alc. avit. carm. 3.2> Pronus et excelsi linquens fastigia centri
<alc. avit. carm. 3.3> Vicina iam nocte leues permiserat auras.
<alc. avit. carm. 3.4> Illis sed maior curarum uoluitur aestus
<alc. avit. carm. 3.5_5> Feruentesque tenent male conscia corda dolores.
<alc. avit. carm. 3.6> Vtque pudor capto detorsit lumina sensu
<alc. avit. carm. 3.7> Reppulit et miseros alterno a corpore uisus
<alc. avit. carm. 3.8> Nec iam secura praestatur luce tueri
<alc. avit. carm. 3.9> Signatam fixo peccati stigmate carnem,
<alc. avit. carm. 3.10_10> Indumenta petunt, foliis ut mollibus ambo
<alc. avit. carm. 3.11> Membra tegant nudumque malum de ueste patescat.
<alc. avit. carm. 3.12> Vmbrosis propter stabat ficulnea ramis
<alc. avit. carm. 3.13> Frondentes diffusa comas, quas protenus Adam
<alc. avit. carm. 3.14> Vmentem capiens raso de cortice librum
<alc. avit. carm. 3.15_15> Adsuit et uiridi solatur ueste ruborem.
<alc. avit. carm. 3.16> Induitur simili mulier lacrimabilis arte,
<alc. avit. carm. 3.17> Quosque rapit misero fallax insania pomo
<alc. avit. carm. 3.18> Vestiuit folio: saeua quos arbore nudos
<alc. avit. carm. 3.19> Reddidit, hos grauius tenui super arbore texit.
<alc. avit. carm. 3.20_20> Et tamen adueniet tempus, cum crimina ligni
<alc. avit. carm. 3.21> Per lignum sanet purgetque nouissimus Adam
<alc. avit. carm. 3.22> Materiamque ipsam faciat medicamina uitae:
<alc. avit. carm. 3.23> Qua mors inualuit, leto delebere letum.
<alc. avit. carm. 3.24> Aereus excelso pendebit stipite serpens,
<alc. avit. carm. 3.25_25> Cumque uenenatum simulauerit, omne uenenum
<alc. avit. carm. 3.26> Purget et antiquum perimat sua forma draconem.
<alc. avit. carm. 3.27> Interea genitor uiridis per mollia luci
<alc. avit. carm. 3.28> Rorantes sudo capiebat ab aere uentos.
<alc. avit. carm. 3.29> Protenus attonitis senserunt auribus ambo
<alc. avit. carm. 3.30_30> Praesentem dominum. tristi tum luce perosa
<alc. avit. carm. 3.31> Expauere diem detecto in crimine testem.
<alc. avit. carm. 3.32> Illos nam, uastis specubus si forte baratrum
<alc. avit. carm. 3.33> Panderet aut subitum tellus monstraret hiatum,
<alc. avit. carm. 3.34> Non pigeat prono trepidos descendere saltu,
<alc. avit. carm. 3.35_35> Et si subpeteret iam tum sententia leti,
<alc. avit. carm. 3.36> Hanc etiam raperet solandi cura pudoris:
<alc. avit. carm. 3.37> Se flammis lymphisue darent uel pectora ferro
<alc. avit. carm. 3.38> Appeteret uindex crudeli uulnere dextra.
<alc. avit. carm. 3.39> Sic miseri mortem nondum discrimine notam,
<alc. avit. carm. 3.40_40> Cum primum meruere, uolunt. exordia finem
<alc. avit. carm. 3.41> Signant et similes praedicunt adfore luctus,
<alc. avit. carm. 3.42> Vltima cum mundi senium consumpserit aetas
<alc. avit. carm. 3.43> Cumque repentinus percusserit omnia fulgor
<alc. avit. carm. 3.44> Caelorum clangente tuba, qua nuntius ante
<alc. avit. carm. 3.45_45> Iudicis aduentu concussum terreat orbem;
<alc. avit. carm. 3.46> Tunc, cum sinceros pastor discreuerit agnos,
<alc. avit. carm. 3.47> Haedis disparibus diuersa in parte locatis,
<alc. avit. carm. 3.48> Per medium dirimente chao, quod fluctibus implet
<alc. avit. carm. 3.49> Sulphureis uoluens undosa incendia gurges,
<alc. avit. carm. 3.50_50> Flammarum stagnante lacu, quo feruida quondam
<alc. avit. carm. 3.51> Dicitur attracto nubes Sodomitica nimbo
<alc. avit. carm. 3.52> Guttatim sparsum fudisse in crimina fulmen,
<alc. avit. carm. 3.53> Cum plueret nox taetra focos caeloque caducae
<alc. avit. carm. 3.54> Aera per calidum stillarent undique mortes.
<alc. avit. carm. 3.55_55> Taliter ignifero missi de fonte gehennae
<alc. avit. carm. 3.56> Fluxerunt tristes aliena in saecula riui.
<alc. avit. carm. 3.57> At quem terribili iudex decreuerit hora
<alc. avit. carm. 3.58> Viuere post mortem poenaque ardere perenni,
<alc. avit. carm. 3.59> Subtrahet optato grauior sententia leto:
<alc. avit. carm. 3.60_60> Cumque foret melius dispersis corpora membris
<alc. avit. carm. 3.61> Carpere perpetuum dura sub morte soporem,
<alc. avit. carm. 3.62> Inuitos tamen urna uomet, quis sola uoluntas
<alc. avit. carm. 3.63> Rursus posse mori sensuque carere dolendi.
<alc. avit. carm. 3.64> Sed sic accipiet feruentis flamma camini
<alc. avit. carm. 3.65_65> Ambustura suas, ut numquam finiat, escas.
<alc. avit. carm. 3.66> At primi interea iuuenes conamine casso
<alc. avit. carm. 3.67> Per deserta ruunt tutoque abscondita furto
<alc. avit. carm. 3.68> Facta putant, caecis optant latuisse tenebris.
<alc. avit. carm. 3.69> Quid iuuat? infelix, oculos a iudice flectis?
<alc. avit. carm. 3.70_70> Te iudex cernit: nolis cur ipse uidere,
<alc. avit. carm. 3.71> Cum uideare palam? Solem non fuscat amoenum,
<alc. avit. carm. 3.72> Si depressa grauem formidant lumina lucem
<alc. avit. carm. 3.73> Debilis et sanum uisus non sustinet orbem.
<alc. avit. carm. 3.74> Tum sic terribili primum deus increpat ore
<alc. avit. carm. 3.75_75> Atque, ubi sit, miserum noscens interrogat Adam.
<alc. avit. carm. 3.76> Qui trepidam pauido producens pectore uocem
<alc. avit. carm. 3.77> Vix haec pauca refert: "Tuus, o celsissime, terror
<alc. avit. carm. 3.78> Mentibus insidens latebram temptare coegit.
<alc. avit. carm. 3.79> Nam quia nuda forent inopertis corpora membris,
<alc. avit. carm. 3.80_80> Erubui, fateor, caelumque per abdita fugi".
<alc. avit. carm. 3.81>"Et quis, ait, subitum concussit corde pudorem
<alc. avit. carm. 3.82> Visus et unde nouus? Nam te nec uellera dudum
<alc. avit. carm. 3.83> Nec contexta prius uelauit tegmine uestis.
<alc. avit. carm. 3.84> Forma rudis proprio melius contenta decore
<alc. avit. carm. 3.85_85> Iudice se placuit; sed postquam foedere rupto
<alc. avit. carm. 3.86> Interdicta tuus perstrinxit germina gustus,
<alc. avit. carm. 3.87> Naturale tibi tegmen non sufficit unum,
<alc. avit. carm. 3.88> Hactenus et nudis nunc denudata patescunt,
<alc. avit. carm. 3.89> Arguit obscenus quia turpia corpora motus".
<alc. avit. carm. 3.90_90> Ille ubi conuictum claro se lumine uidit
<alc. avit. carm. 3.91> Prodidit et totum discussio iusta reatum,
<alc. avit. carm. 3.92> Non prece submissa ueniam pro crimine poscit,
<alc. avit. carm. 3.93> Non uotis lacrimisue rogat nec uindice fletu
<alc. avit. carm. 3.94> Praecurrit meritam supplex confessio poenam.
<alc. avit. carm. 3.95_95> Iamque miser factus nondum miserabilis ille est
<alc. avit. carm. 3.96> Erigitur sensu tumidisque accensa querellis
<alc. avit. carm. 3.97> Fertur in insanas laxata superbia uoces:
<alc. avit. carm. 3.98>"Heu male perdendo mulier coniuncta marito!
<alc. avit. carm. 3.99> Quam sociam misero prima sub lege dedisti,
<alc. avit. carm. 3.100_100> Haec me consiliis uicit deuicta sinistris,
<alc. avit. carm. 3.101> Haec sibi iam notum persuasit sumere pomum.
<alc. avit. carm. 3.102> Ista mali caput est, crimen surrexit ab ista.
<alc. avit. carm. 3.103> Credulus ipse fui, sed credere tu docuisti
<alc. avit. carm. 3.104> Conubium donans et dulcia uincula nectens.
<alc. avit. carm. 3.105_105> Atque utinam felix quae quondam sola uigebat,
<alc. avit. carm. 3.106> Caelebs uita foret talis nec coniugis umquam
<alc. avit. carm. 3.107> Foedera sensisset comiti non subdita prauae".
<alc. avit. carm. 3.108> Hac igitur rigidi commotus mente creator
<alc. avit. carm. 3.109> Maerentem Celsis compellat uocibus Euam:
<alc. avit. carm. 3.110_110>"Cur miserum labens traxisti in prona maritum
<alc. avit. carm. 3.111> Nec contenta tuo deceptrix femina casu
<alc. avit. carm. 3.112> Sublimi sensum iecisti ex arce uirilem"?
<alc. avit. carm. 3.113> Illa pudens tristique genas suffusa rubore
<alc. avit. carm. 3.114> Auctorem sceleris clamat decepta draconem,
<alc. avit. carm. 3.115_115> Qui pomum uetito persuasit tangere morsu.
<alc. avit. carm. 3.116> Post haec finalem promit sententia legem
<alc. avit. carm. 3.117> Serpentemque reum prima sic uoce notauit:
<alc. avit. carm. 3.118>"Tu coluber, cuius peccauit femina fraude
<alc. avit. carm. 3.119> Errorisque uirum Consortem reddidit ipsa,
<alc. avit. carm. 3.120_120> Propter utrumque reus pendes, quod fecit uterque:
<alc. avit. carm. 3.121> Nec tibi sublimi constabit corpore uertex,
<alc. avit. carm. 3.122> Callida sed pronus per terram pectora uolues:
<alc. avit. carm. 3.123> Vtque fuga trepido sinuosa uolumina currant,
<alc. avit. carm. 3.124> Non gressus, sed lapsus erit teque ipse sequeris
<alc. avit. carm. 3.125_125> Flexibus et spiras uiuentia uincula nectent.
<alc. avit. carm. 3.126> Tum pro persuasa miserorum cordibus esca
<alc. avit. carm. 3.127> Tellurem captans pastu uesceris inani:
<alc. avit. carm. 3.128> Mensibus et certis supero depulsus ab orbe
<alc. avit. carm. 3.129> Inclusus terris communi sole carebis.
<alc. avit. carm. 3.130_130> Inter cuncta, replent quae nunc animantia mundum,
<alc. avit. carm. 3.131> Auctor mortis eris, fies grauis omnibus horror.
<alc. avit. carm. 3.132> Praecipue infelix mulier cum prole futura
<alc. avit. carm. 3.133> Sic inimicitias odio currente reponat,
<alc. avit. carm. 3.134> Semina seminibus mandent ut uota nocendi.
<alc. avit. carm. 3.135_135> Insistens semper pauidae sectabere calcem:
<alc. avit. carm. 3.136> Conterat illa caput uictoremque ultima uincat".
<alc. avit. carm. 3.137> Post haec attonitam iudex commotus in Euam:
<alc. avit. carm. 3.138>"At tu, quae primam uiolasti femina legem,
<alc. avit. carm. 3.139> Accipe, succiduum uitae quod restat in aeuum.
<alc. avit. carm. 3.140_140> Imperium patiere tori dominumque timebis,
<alc. avit. carm. 3.141> Quem socium dederam: parebis subdita iussis
<alc. avit. carm. 3.142> Et curuata caput libitus adsuesce uiriles.
<alc. avit. carm. 3.143> Moxque ubi concipiens fetum persenserit aluus,
<alc. avit. carm. 3.144> Ventris onus gemitu testaberis ac tibi clausum
<alc. avit. carm. 3.145_145> Anxia crescentem portabunt uiscera fascem:
<alc. avit. carm. 3.146> Donec transacto fastidia tempore complens
<alc. avit. carm. 3.147> Naturale malum partu sub uindice pendat
<alc. avit. carm. 3.148> Producens uitam proles, sic poena parentis.
<alc. avit. carm. 3.149> Quid diuersa loquar post iam discrimina matri?
<alc. avit. carm. 3.150_150> Nam cum praeduro mulier confecta labore
<alc. avit. carm. 3.151> Optatam subolem tali produxeris ortu,
<alc. avit. carm. 3.152> Lugebis uacuos nonnumquam orbata dolores".
<alc. avit. carm. 3.153> Interea trepidus iam dudum sustinet Adam,
<alc. avit. carm. 3.154> Quid sibi terribilis tandem sententia seruet.
<alc. avit. carm. 3.155_155> Cui pater: "Attentis, inquit, nunc auribus et tu
<alc. avit. carm. 3.156> Accipe quid mereare, leuis quem femina uicit.
<alc. avit. carm. 3.157> Impolluta prius pulchro sub germine tellus
<alc. avit. carm. 3.158> Non iam fida satis nec puro semine simplex
<alc. avit. carm. 3.159> Pristina monstrabit corruptum terga per orbem
<alc. avit. carm. 3.160_160> Exemploque tuo semper tibi terra rebellans
<alc. avit. carm. 3.161> Vepribus ac tribulis armata resistere discet.
<alc. avit. carm. 3.162> Aut si frangenti cedens subcumbet aratro
<alc. avit. carm. 3.163> Vomeris et fixo mordaci dente subacta est,
<alc. avit. carm. 3.164> Pinguia decipient mentito germine culta.
<alc. avit. carm. 3.165_165> Nam pro triticeo lolium consurgere fructu
<alc. avit. carm. 3.166> Et fictas segetes uacuasque dolebis auenas.
<alc. avit. carm. 3.167> Sic uix extortum producent iugera panem,
<alc. avit. carm. 3.168> Sudore adsiduo nitens quem sumat egestas,
<alc. avit. carm. 3.169> Inlecebramque cibi poenalis uindicet esca.
<alc. avit. carm. 3.170_170> Aequalem brutis facient tibi pabula uitam
<alc. avit. carm. 3.171> Et simul herbarum sucos pastumque requirens
<alc. avit. carm. 3.172> Stercore consimili depressa grauabitur aluus.
<alc. avit. carm. 3.173> Aerumnosa diu uoluetur talibus aetas,
<alc. avit. carm. 3.174> Donec praescriptum ponant tibi saecula finem
<alc. avit. carm. 3.175_175> Et compacta luto soluantur tempore membra.
<alc. avit. carm. 3.176> Limo formatus rursus redigeris in aruum.
<alc. avit. carm. 3.177> Ante tamen proprium nati praecurrere letum
<alc. avit. carm. 3.178> Conspicies poenasque tuas in prole uidebis.
<alc. avit. carm. 3.179> Vt metuenda magis cernatur mortis imago,
<alc. avit. carm. 3.180_180> Peccasse agnoscas quid sit, quid mortua fleri
<alc. avit. carm. 3.181> Quidue mori. ac ne quid desit tibi forte malorum,
<alc. avit. carm. 3.182> Quae castigandis corruptus parturit orbis,
<alc. avit. carm. 3.183> Acrior immenso miscebitur ira dolori.
<alc. avit. carm. 3.184> Nam cum prima tibi producent tempora natos,
<alc. avit. carm. 3.185_185> Liuor edax arto certabit limite mundi:
<alc. avit. carm. 3.186> Nec iam sufficiet, uacuus qua tenditur, orbis
<alc. avit. carm. 3.187> Totaque germanis stringetur terra duobus.
<alc. avit. carm. 3.188> Alter in alterius consurget funera frater
<alc. avit. carm. 3.189> Telluremque nouam cognato sanguine tinguet.
<alc. avit. carm. 3.190_190> Exim posteritas uarios passura labores
<alc. avit. carm. 3.191> Casibus in multis mortalia debita pendet,
<alc. avit. carm. 3.192> Dum ueterem ductus dissoluat terminus orbem,
<alc. avit. carm. 3.193> Occidat omne uigens finisque redarguat orta".
<alc. avit. carm. 3.194> Audierat motumque dedit conterrita tellus.
<alc. avit. carm. 3.195_195> Sic pater exactis haedorum pellibus ambos
<alc. avit. carm. 3.196> Induit et sancta paradisi ab sede reiecit(==REJECIT).
<alc. avit. carm. 3.197> Tum terris cecidere simul mundumque uacantem
<alc. avit. carm. 3.198> Intrant et celeri perlustrant omnia cursu.
<alc. avit. carm. 3.199> Germinibus quamquam uariis et gramine picta
<alc. avit. carm. 3.200_200> Et uirides campos fontesque ac flumina monstrans,
<alc. avit. carm. 3.201> Illis foeda tamen species mundana putatur
<alc. avit. carm. 3.202> Post paradise tuam; totum cernentibus horret
<alc. avit. carm. 3.203> Vtque hominum mos est, plus, quod cessauit, amatur.
<alc. avit. carm. 3.204> Angustatur humus strictumque gementibus orbem
<alc. avit. carm. 3.205_205> Terrarum finis non cernitur et tamen instat.
<alc. avit. carm. 3.206> Squalet et ipse dies, causantur sole sub ipso
<alc. avit. carm. 3.207> Subductam lucem, caelo suspensa remoto
<alc. avit. carm. 3.208> Astra gemunt tactusque prius uix cernitur axis.
<alc. avit. carm. 3.209> Tunc inter curas permixti felle doloris
<alc. avit. carm. 3.210_210> Adfectus sensere nouos et pectora pulsans
<alc. avit. carm. 3.211> Nondum compertas prorumpit fletus in undas
<alc. avit. carm. 3.212> Attentisque genis iniussus defluit umor.
<alc. avit. carm. 3.213> Haud aliter uiuax deceptus mole caduca
<alc. avit. carm. 3.214> Spiritus, impleto uenit cum terminus aeuo,
<alc. avit. carm. 3.215_215> Post obitum peccata dolet: tum quidquid iniquum
<alc. avit. carm. 3.216> Gesserit, in mentem reuocat, tum paenitet omnis
<alc. avit. carm. 3.217> Errorum lapsus, semet quos iudice damnat:
<alc. avit. carm. 3.218> Et si praeteritae reddatur copia uitae,
<alc. avit. carm. 3.219> Sponte ferat, quoscumque dabunt mandata labores.
<alc. avit. carm. 3.220_220> Sanctus namque refert de quodam diuite Lucas,
<alc. avit. carm. 3.221> Quem nimio luxu dissoluens uita fouebat.
<alc. avit. carm. 3.222> Ipse coturnatus gemmis et fulgidus auro
<alc. avit. carm. 3.223> Serica bis coctis mutabat tegmina blattis:
<alc. avit. carm. 3.224> Inde ut bacchantem suasissent tempora mensam,
<alc. avit. carm. 3.225_225> Currebant epulae, totus quas porrigit orbis.
<alc. avit. carm. 3.226> Cumque peregrinus frugem misisset aceruus,
<alc. avit. carm. 3.227> Feruebat priscum crystallo algente Falernum.
<alc. avit. carm. 3.228> Viuida quin etiam miscebant cinnama turi
<alc. avit. carm. 3.229> Et suffita domus pingui fragrabat amomo.
<alc. avit. carm. 3.230_230> Quod pelagus, quod terra creat, quod flumina gignunt,
<alc. avit. carm. 3.231> Certatim mensis cedentibus undique lassus
<alc. avit. carm. 3.232> Portabat pallens auri cum fasce minister.
<alc. avit. carm. 3.233> Languidus ante fores pauper tunc forte iacebat
<alc. avit. carm. 3.234> Diuitis obstrictis resoluto corpore membris
<alc. avit. carm. 3.235_235> Et supplex poscebat opem, non munera captans,
<alc. avit. carm. 3.236> Reliquias tantum sed si quas copia iecit,
<alc. avit. carm. 3.237> Has tunc opperiens aluus ieiuna rogabat.
<alc. avit. carm. 3.238> Sed proclamanti diues non addidit aurem
<alc. avit. carm. 3.239> Nullaque languentem pietas respexit egenum,
<alc. avit. carm. 3.240_240> Nec quae completis cecidere superflua mensis,
<alc. avit. carm. 3.241> Pauperis ad uictum quisquam dedit. insuper aegri
<alc. avit. carm. 3.242> DespicituR facies et putria uulneris horrent.
<alc. avit. carm. 3.243> Cumque canes miti perlambant ulcera lingua
<alc. avit. carm. 3.244> Blandior et fesso feritas medicabilis adsit,
<alc. avit. carm. 3.245_245> Sola hominum nescit mens semper dura moueri.
<alc. avit. carm. 3.246> Haec sed diuersa penitus dum sorte geruntur,
<alc. avit. carm. 3.247> Impendens obitus pariter pulsauit utrumque
<alc. avit. carm. 3.248> Diuite praeuento, numquam qui credidit istud.
<alc. avit. carm. 3.249> Optatam pauper longo uix tempore mortem
<alc. avit. carm. 3.250_250> Peruenit et uictor morbos artusque relinquit.
<alc. avit. carm. 3.251> Ille quidem, celsa qui dudum floruit arce,
<alc. avit. carm. 3.252> Fletibus ad tumulum stipato funere fertur
<alc. avit. carm. 3.253> Auratoque datur conditus membra sepulchro
<alc. avit. carm. 3.254> Et pretiosa tegunt elatum lintea marmor.
<alc. avit. carm. 3.255_255> Spiritus abstruso sed mox demissus Auerno
<alc. avit. carm. 3.256> Incidit aeternas per saeua incendia poenas.
<alc. avit. carm. 3.257> E quarum medio sublimi sede locatum
<alc. avit. carm. 3.258> Haut procul (hoc certe censetur, nam procul inde
<alc. avit. carm. 3.259> Vt docet euentus) sinibus conspexit ouantem
<alc. avit. carm. 3.260_260> Abrahae iusti mutatum in paupere uultum
<alc. avit. carm. 3.261> Nec eius similem, quem dudum luce receptum
<alc. avit. carm. 3.262> Quarto forte die uix quisquam largus humandi
<alc. avit. carm. 3.263> Ne per dispersum naturae lege cadauer
<alc. avit. carm. 3.264> Dira frequentatae contagia mitteret urbi,
<alc. avit. carm. 3.265_265> Obtectum laceris tenui uelamine pannis
<alc. avit. carm. 3.266> Naribus adstrictis nuda tellure locauit.
<alc. avit. carm. 3.267> Angelicis manibus tunc in sublime leuatus
<alc. avit. carm. 3.268> Iam diues, iam sanus erat: contraque superbi,
<alc. avit. carm. 3.269> Qui congesta tenens opibus diffluxerat amplis,
<alc. avit. carm. 3.270_270> Arida sic flammis mendicant guttura guttas:
<alc. avit. carm. 3.271>"O pater, electas animas qui sede beata
<alc. avit. carm. 3.272> Colligis et meritis dispensas praemia iustis,
<alc. avit. carm. 3.273> Haec ego non mereor: sed saltim deprecor unum,
<alc. avit. carm. 3.274> Lazarus ut missus ueniat digitoque leuatum
<alc. avit. carm. 3.275_275> Adferat huc labris ardentibus inde liquorem
<alc. avit. carm. 3.276> Quique refrigerio, si non extinxerit omnes,
<alc. avit. carm. 3.277> Ad tempus saltim tantos uel mitiget aestus,
<alc. avit. carm. 3.278> Donec fessa breui respirent membra quiete.
<alc. avit. carm. 3.279> Taliter immixto lacrimis stridore rogantem
<alc. avit. carm. 3.280_280> Magnanimus tandem compellat sic patriarcha:
<alc. avit. carm. 3.281>"Desine iam seras in cassum fundere uoces
<alc. avit. carm. 3.282> Et uacuas miscere preces. haut talia dudum
<alc. avit. carm. 3.283> Dicta dabas, foribus cum te prandente iaceret
<alc. avit. carm. 3.284> Ipse ignotus, egens, aeger, ieiunus, inanis;
<alc. avit. carm. 3.285_285> Cum tua non caperet congestos mensa paratus
<alc. avit. carm. 3.286> Pauperis atque tuas non iret clamor ad aures.
<alc. avit. carm. 3.287> Quapropter tandem librato examine ueri
<alc. avit. carm. 3.288> Praeteritae uitae sortem deponis; uterque
<alc. avit. carm. 3.289> Permutate uices: et te iam sufficit amplis
<alc. avit. carm. 3.290_290> Exundasse bonis, laetetur fine malorum,
<alc. avit. carm. 3.291> Qui doluit coeptis. Non est iam terminus ultra.
<alc. avit. carm. 3.292> Insuper horrendo currit qui tramite limes
<alc. avit. carm. 3.293> Et chaos obiectum lato distinguit hiatu,
<alc. avit. carm. 3.294> Non sinit abiunctas misceri foedere partes
<alc. avit. carm. 3.295_295> Accessumque negat, sic uobis semper ut istis".
<alc. avit. carm. 3.296> Ille gemens uanum repetita uoce precatur:
<alc. avit. carm. 3.297>"Si nil post obitum prodest commissa fateri
<alc. avit. carm. 3.298> Nec tua mutatur fixis sententia uerbis,
<alc. avit. carm. 3.299> Hoc concede mihi, nulla quod lege uetatur.
<alc. avit. carm. 3.300_300> Fratres quinque domo discedens luce reliqui:
<alc. avit. carm. 3.301> His peto mittatur, qui uiuos corrigat, ante
<alc. avit. carm. 3.302> In tormenta cadant quam talia carne soluti.
<alc. avit. carm. 3.303> Nam quamuis duro persistant corde rebelles,
<alc. avit. carm. 3.304> Si tamen obstructa quisquam de morte rediret,
<alc. avit. carm. 3.305_305> Credent experto poenasque intrare timebunt".
<alc. avit. carm. 3.306> Ille quidem poscens effectum non capit ullum,
<alc. avit. carm. 3.307> Nos autem, dum uita manet, dum luce uigemus,
<alc. avit. carm. 3.308> Olim defuncti perterret nuntius Adam,
<alc. avit. carm. 3.309> Dum locus est flendi, dum non iniussa petuntur
<alc. avit. carm. 3.310_310> Nec obduratis pulsatur ianua serris.
<alc. avit. carm. 3.311> Nouimus en cuncti, quid primus planxerit ille .
<alc. avit. carm. 3.312> Qui pulsus prisca nesciuit sede reuerti.
<alc. avit. carm. 3.313> Namque obitum quendam casu tum pertulit ipso,
<alc. avit. carm. 3.314> Perdita ne precibus lacrimisue reduceret ullis.
<alc. avit. carm. 3.315_315> Ex tunc paulatim retro sublapsa referri
<alc. avit. carm. 3.316> Vita prior coepitque malis laxata potestas.
<alc. avit. carm. 3.317> Tum tristes morbi et uarii subiere dolores
<alc. avit. carm. 3.318> Et corrupta satis dira pinguidine tellus
<alc. avit. carm. 3.319> Letali quaedam suffudit germina suco.
<alc. avit. carm. 3.320_320> Inde truces saeuire ferae dudumque timentes
<alc. avit. carm. 3.321> Excitat ad pugnam tum primum conscia uirtus
<alc. avit. carm. 3.322> Reddit et armatas unguis, dens, ungula, cornu.
<alc. avit. carm. 3.323> Ipsa etiam leges ruperunt tunc elementa
<alc. avit. carm. 3.324> Et uiolare fidem mortalibus omnia certant.
<alc. avit. carm. 3.325_325> Inflatur uentis pelagus uoluuntur et undae
<alc. avit. carm. 3.326> Excitusque nouum turgescit pontus in aestum.
<alc. avit. carm. 3.327> Tunc primum tectis taetra caligine caelis
<alc. avit. carm. 3.328> Ingratos hominum castigatura labores
<alc. avit. carm. 3.329> Grandineos pauidis fuderunt nubila nimbos
<alc. avit. carm. 3.330_330> Atque polus discors inuidit germina terris.
<alc. avit. carm. 3.331> Quin magis ipsa sibi tellus aduersa negauit
<alc. avit. carm. 3.332> Seminis excepti uertens mentita nitorem.
<alc. avit. carm. 3.333> Haec gemini primum senserunt tunc protoplasti.
<alc. avit. carm. 3.334> Posteritas nam quanta ferat dispendia rerum,
<alc. avit. carm. 3.335_335> Non cui uel centum linguae uel ferrea uox est,
<alc. avit. carm. 3.336> Enumerare queat, nec si, quem Mantua misit,
<alc. avit. carm. 3.337> Maeoniusue canant diuersa uoce poetae.
<alc. avit. carm. 3.338> Quis tales referat motus? quis denique fando
<alc. avit. carm. 3.339> Euoluat totos, qui uoluunt saecula, fluctus?
<alc. avit. carm. 3.340_340> Arma fremunt, crebra quatitur formidine mundus,
<alc. avit. carm. 3.341> Funditur irriguus sanguis maiorque sititur.
<alc. avit. carm. 3.342> Quid dicam celsas praeclaris coetibus urbes
<alc. avit. carm. 3.343> In deserta dari? populos populante rapina
<alc. avit. carm. 3.344> Dispergi et lacerum uacuari partibus orbem?
<alc. avit. carm. 3.345_345> Seruitio subdi dominos famulosque uicissim
<alc. avit. carm. 3.346> Praeferri dominis et belli sorte perire,
<alc. avit. carm. 3.347> Sors generis claro quondam quod sanguine misit?
<alc. avit. carm. 3.348> At si forte breui requiescant tempore bella,
<alc. avit. carm. 3.349> Legibus armatas furere in certamina lites,
<alc. avit. carm. 3.350_350> Ius anceps pugnare foro, quo iurgia fratrum
<alc. avit. carm. 3.351> Non leuius uotis feriunt, quam proelia telis?
<alc. avit. carm. 3.352> Sed quis uota notet, clament cum facta nocentum?
<alc. avit. carm. 3.353> Quis fraudes et furta gemat gaudente rapina?
<alc. avit. carm. 3.354> Quisue minora fleat? (stringi nec maxima possunt)
<alc. avit. carm. 3.355_355> Inde minora tamen, si summis iuncta notentur:
<alc. avit. carm. 3.356> Nam per se nullum facinus sub iudice paruum est.
<alc. avit. carm. 3.357> Nec refert cunctas percurri carmine causas:
<alc. avit. carm. 3.358> Hoc paruo sermone loquar post damna priorum
<alc. avit. carm. 3.359> Nil superesse mali, quod non uel perpetret orbis
<alc. avit. carm. 3.360_360> Vel toleret plenus scelerum pariterque laborum,
<alc. avit. carm. 3.361> In casu discrimen habens et crimen in actu.
<alc. avit. carm. 3.362> Sed tu, Christe potens, cui semper parcere promptum est,
<alc. avit. carm. 3.363> Tu figulus massam potis es reparare caducam
<alc. avit. carm. 3.364> Et confracta diu resolutaque fingere uasa.
<alc. avit. carm. 3.365_365> Qui dudum multo latitantem puluere dragmam
<alc. avit. carm. 3.366> Inuenis accensis uerbi uirtute lucernis.
<alc. avit. carm. 3.367> Linquentem caulas turpique errore uagantem
<alc. avit. carm. 3.368> Pastor ouem celeri dignatus quaerere gressu
<alc. avit. carm. 3.369> Subuehis, utque suo gaudens reddatur ouili,
<alc. avit. carm. 3.370_370> Sarcina fit, quae cura fuit. Sic filius ille
<alc. avit. carm. 3.371> Iunior, exhaustos postquam dispersit aceruos
<alc. avit. carm. 3.372> Vitaque consumpto mutata est prodiga censu,
<alc. avit. carm. 3.373> Turpia porcorum digne conuiuia sectans
<alc. avit. carm. 3.374> Optauit siliquis compleri uilibus aluum,
<alc. avit. carm. 3.375_375> Donec saeua fames longo discrimine uictum
<alc. avit. carm. 3.376> Cogeret offenso tandem se reddere patri
<alc. avit. carm. 3.377> Confessumque reum laxato crimine solui.
<alc. avit. carm. 3.378> Denique prostratum mitis pater alleuat ultro
<alc. avit. carm. 3.379> Et trepidum blanda solatur uoce pudorem.
<alc. avit. carm. 3.380_380> Ornatus reduci uestis dat prima secundos
<alc. avit. carm. 3.381> Laetaque sollemnis celebrat conuiuia coetus,
<alc. avit. carm. 3.382> Quod rediuiua suis quodam de funere proles
<alc. avit. carm. 3.383> Surgat et orbato redeant noua lumina patri.
<alc. avit. carm. 3.384> At tu, praepollens hominum rerumque creator,
<alc. avit. carm. 3.385_385> Quamquam cuncta uelis fidae constare saluti,
<alc. avit. carm. 3.386> Nulla tamen pateris nostrae dispendia mortis
<alc. avit. carm. 3.387> Nec quoquam pereunte tuis contingere damnum
<alc. avit. carm. 3.388> Diuitiis poterit. nescis decrescere, nescis
<alc. avit. carm. 3.389> Augeri et pleno perstat tibi gloria regno.
<alc. avit. carm. 3.390_390> Sed famulis tu redde tuis, quod perdidit Adam
<alc. avit. carm. 3.391> Quodque tulit primum uitiatae stirpis origo,
<alc. avit. carm. 3.392> Ortu restituat melior iam uita secundo.
<alc. avit. carm. 3.393> Sorduerit nimium lacero circumdata peplo
<alc. avit. carm. 3.394> Forma uetus: scissam ponens cum crimine uestem
<alc. avit. carm. 3.395_395> Pallia prima pater redeunti porrige proli,
<alc. avit. carm. 3.396> Seminecem quondam miserans qui forte repertum
<alc. avit. carm. 3.397> Proiectumque uia, quem saeui caede latrones
<alc. avit. carm. 3.398> Impositis cuncto spoliarant tegmine plagis.
<alc. avit. carm. 3.399> Sed tu, sancte, uiam sumpto dum corpore curris,
<alc. avit. carm. 3.400_400> Inuenis adlisum nec praeteris: insuper aegrum
<alc. avit. carm. 3.401> Iumento carnis propriae sub tecta reportas.
<alc. avit. carm. 3.402> Nos fuimus quondam rabido data praeda furori;
<alc. avit. carm. 3.403> Sed si nunc medico percurrat uulnera fotu
<alc. avit. carm. 3.404> Gratia producens oleum, sapientia uinum;
<alc. avit. carm. 3.405_405> Commendet stabulo Samaritis dextera curam,
<alc. avit. carm. 3.406> Pelletur ualidus medicato corpore languor.
<alc. avit. carm. 3.407> Suscipe, qui non uis moriendi crescere causas,
<alc. avit. carm. 3.408> Quos confessa tibi gemitus pia pectora fundunt.
<alc. avit. carm. 3.409> Vt quondam tecum passae sub tempore carnis
<alc. avit. carm. 3.410_410> Proximus immani dependens stipite praedo,
<alc. avit. carm. 3.411> Quem non culpa tibi similem, sed poena tenebat
<alc. avit. carm. 3.412> Ille tamen nexus membris nec corde ligato,
<alc. avit. carm. 3.413> Etsi confixas clauis extendere palmas
<alc. avit. carm. 3.414> Non potuit, liber mentem cum uoce tetendit.
<alc. avit. carm. 3.415_415> Sicque reus scelerum, dum digna piacula pendit,
<alc. avit. carm. 3.416> Martyrium de morte rapit. cui fine sagaci
<alc. avit. carm. 3.417> Maxima cura fuit tales non perdere poenas,
<alc. avit. carm. 3.418> Praeripuit scandens aditum caeloque leuandus
<alc. avit. carm. 3.419> Ardua sublimi tenuit compendia saltu.
<alc. avit. carm. 3.420_420> Porrige sic nobis celsam, pater inclite, dextram.
<alc. avit. carm. 3.421> Nos quoque perpetuae conquirat uita saluti
<alc. avit. carm. 3.422> Atque profanati deceptis fraude latronis
<alc. avit. carm. 3.423> Ceu tibi compasso miserans succurre latroni.
<alc. avit. carm. 3.424> Liuida quos hostis paradiso depulit ira,
<alc. avit. carm. 3.425_425> Fortior antiquae reddat tua gratia sedi.
<alc. avit. carm. 4.1> Infectum quondam uitiis concordibus orbem
<alc. avit. carm. 4.2> Legitimumque nefas laxata morte piatum
<alc. avit. carm. 4.3> Diluuio repetam: sed non quo fabula mendax
<alc. avit. carm. 4.4> Victuros lapides mundum sparsisse per amplum
<alc. avit. carm. 4.5_5> Deucaliona refert, durum genus unde resumpti
<alc. avit. carm. 4.6> Descendant homines cunctisque laboribus apti
<alc. avit. carm. 4.7> Saxea per duram monstrent primordia mentem:
<alc. avit. carm. 4.8> Sed ueli compos fluctus nunc prosequar illos,
<alc. avit. carm. 4.9> Per quos immissus rebus uix paene creatis
<alc. avit. carm. 4.10_10> Lactantem uelox praeuenit terminus orbem.
<alc. avit. carm. 4.11> Extulerat mortale genus crudelibus ausis
<alc. avit. carm. 4.12> Ingentes animos: licitum quod quisque liberet,
<alc. avit. carm. 4.13> Credidit et propria ualuit pro lege uoluntas.
<alc. avit. carm. 4.14> Ius adeo nullum, sic nil distare putatum
<alc. avit. carm. 4.15_15> Fasque nefasque inter, recti custodia nusquam,
<alc. avit. carm. 4.16> Non iudex, non testis erat, non denique rector,
<alc. avit. carm. 4.17> Arbiter aut morum uel qui suaderet honestum,
<alc. avit. carm. 4.18> Sed princeps sibi quisque fuit uirtute nocendi
<alc. avit. carm. 4.19> Nec meritis sed mole potens; qui fortior esset
<alc. avit. carm. 4.20_20> Hic melior sibimet, sed se censore, placebat.
<alc. avit. carm. 4.21> Sic hominum uitam brutorum more tenebat
<alc. avit. carm. 4.22> Motibus addicens mens inclinata ferinis.
<alc. avit. carm. 4.23> Sanguine potus erat, caesorum uiscera passim
<alc. avit. carm. 4.24> Indomitis laceras praebebant faucibus escas.
<alc. avit. carm. 4.25_25> Insuper et quadrupes, propria qui morte necatus,
<alc. avit. carm. 4.26> Saeuior aut certe quem uincens bestia cepit,
<alc. avit. carm. 4.27> Pastus erat, quem nulla fides, lex nulla uetabat.
<alc. avit. carm. 4.28> Vt uero pecorum ritu permissa uoluptas
<alc. avit. carm. 4.29> Et diffusa palam ruptis lasciuia frenis
<alc. avit. carm. 4.30_30> Luxuriaeque forum atque obsceni nundina mundi
<alc. avit. carm. 4.31> Feruuerit, casto fas non est dicere cantu.
<alc. avit. carm. 4.32> Talibus ac tantis hominum gens improba gestis
<alc. avit. carm. 4.33> Siluestres animos naturae foedere rupto
<alc. avit. carm. 4.34> Induerat pulsaque simul ratione furebat
<alc. avit. carm. 4.35_35> Et deserta iacens domini caelestis imago
<alc. avit. carm. 4.36> Omne decus mentis turpi deiecerat actu.
<alc. avit. carm. 4.37> Haut secus ac pulchri cum fertilis area campi,
<alc. avit. carm. 4.38> Quam succisa dedit purgato robore silua,
<alc. avit. carm. 4.39> Dum colitur, iusto paret fecunda labori.
<alc. avit. carm. 4.40_40> Subicitur rastris, respondet frugibus ac se
<alc. avit. carm. 4.41> Seruat composito ruralis gratia uultu:
<alc. avit. carm. 4.42> Agricola oblitus si bracchia forte remisit
<alc. avit. carm. 4.43> Laxauitque manus fessoque quieuit aratro,
<alc. avit. carm. 4.44> Pigrescit primum durato caespite tellus;
<alc. avit. carm. 4.45_45> Mox rudibus ramis atque aspera palmite crebro
<alc. avit. carm. 4.46> Disciplinatos dissuescit promere fructus,
<alc. avit. carm. 4.47> Effundit frutices uacuos siluamque minatur:
<alc. avit. carm. 4.48> Quam si nec sera succisor falce repurget,
<alc. avit. carm. 4.49> Non iam uirgultis, sed denso stipite lucus
<alc. avit. carm. 4.50_50> Texitur et steriles diffundit in aera frondes,
<alc. avit. carm. 4.51> Donec conclusa ramis currentibus umbra
<alc. avit. carm. 4.52> Mox opportunae depulso sole tenebrae
<alc. avit. carm. 4.53> Iam secura feras inuitent credere lustra.
<alc. avit. carm. 4.54> Taliter humani generis, non ordine recto,
<alc. avit. carm. 4.55_55> Perdita mandatae iam post primordia legis
<alc. avit. carm. 4.56> In prauum labens paulatim uita tetendit
<alc. avit. carm. 4.57> Proficiens peiore uia, constantior ipso
<alc. avit. carm. 4.58> Iam paribus studiis nutriti criminis usu.
<alc. avit. carm. 4.59> Et tamen auctorem uitii culpaeque magistrum
<alc. avit. carm. 4.60_60> Doctior errorum lapsuque peritior omni
<alc. avit. carm. 4.61> Succiduae prolis crescens audacia uicit.
<alc. avit. carm. 4.62> Vt fluuius parua primum diffusus ab urna
<alc. avit. carm. 4.63> Perspicuum leni promittit gurgite fontem,
<alc. avit. carm. 4.64> Tramite quem summo facili transmittere saltu
<alc. avit. carm. 4.65_65> Quisque potest: mox irriguo deductus ab ortu
<alc. avit. carm. 4.66> Viribus augetur subitis ripasque retrorsum
<alc. avit. carm. 4.67> Pellens crescentes tendit per plana liquores
<alc. avit. carm. 4.68> Occupat et spatium pereuntique imminet aruo:
<alc. avit. carm. 4.69> Tum circumfusos uicinis uallibus amnes
<alc. avit. carm. 4.70_70> Sorbet praeteriens externasque incipit undas
<alc. avit. carm. 4.71> Augmento finire suo mixtasque sub uno
<alc. avit. carm. 4.72> Nomine cum rasis diffuso gurgite terris,
<alc. avit. carm. 4.73> Cum trabibus stabulisque boum lustrisque ferarum,
<alc. avit. carm. 4.74> Saeuior accessu longoque furore potitus,
<alc. avit. carm. 4.75_75> Tandem desistens pelagi transportat in undas.
<alc. avit. carm. 4.76> Hos inter motus similisque ad turbinis instar
<alc. avit. carm. 4.77> Humanum uitiis ibat genus: et tamen ipsa
<alc. avit. carm. 4.78> Longior insanas mentes dissoluerat aetas.
<alc. avit. carm. 4.79> Centenos nouies crebro cum duceret annos
<alc. avit. carm. 4.80_80> Vita tenax, tanto suspensi tempore leti
<alc. avit. carm. 4.81> Nullus terror erat. sors si quem sera tulisset,
<alc. avit. carm. 4.82> Ceu qui nec natus fuerit numquamque leuandus
<alc. avit. carm. 4.83> Morte putabatur. sic cunctis nulla futuri
<alc. avit. carm. 4.84> Spes inerat solusque sibi fundauerat omnem
<alc. avit. carm. 4.85_85> Sensibus in caecis periturum mundus amorem.
<alc. avit. carm. 4.86> Tempore quin etiam peccatrix terra sub ipso
<alc. avit. carm. 4.87> Nutribat saeuos immania monstra gigantes,
<alc. avit. carm. 4.88> Nec tamen effari licitum, quo semine cretos.
<alc. avit. carm. 4.89> Communem cunctis ortum de matre ferebant;
<alc. avit. carm. 4.90_90> Qui genus, unde patres, prohibent arcana fateri.
<alc. avit. carm. 4.91> Si speciem quaeras, humani corporis illis
<alc. avit. carm. 4.92> Plus uultus quam forma fuit: sic linea membris
<alc. avit. carm. 4.93> Conueniens hominem monstrabat, dissona molem.
<alc. avit. carm. 4.94> Quam propter deinceps commentis graecia fictis
<alc. avit. carm. 4.95_95> Dedecus infandum massis informibus auxit
<alc. avit. carm. 4.96> Et portentosis descripsit corpora membris:
<alc. avit. carm. 4.97> Pube tenus quod forma uiris, cum corporis ima
<alc. avit. carm. 4.98> Supplerent uasti mixto pro crure dracones,
<alc. avit. carm. 4.99> Artus semihominum patulis qui faucibus atri
<alc. avit. carm. 4.100_100> Ferrent et uerso praeberent uertice gressus:
<alc. avit. carm. 4.101> Tunc etiam solitos iusso terrore tonanti
<alc. avit. carm. 4.102> Blasphemis caelo conuicia mittere plantis
<alc. avit. carm. 4.103> Mordacesque pedes moto fremuisse ueneno.
<alc. avit. carm. 4.104> Hos similis mendax Phlegraei fabula belli
<alc. avit. carm. 4.105_105> Excussas finxit iecisse per aera rupes,
<alc. avit. carm. 4.106> Pro telis spatiosa manus quod turbine montes
<alc. avit. carm. 4.107> Sparserit et missis caelum quassauerit aruis.
<alc. avit. carm. 4.108> Haec sunt priscorum quae de terrore gigantum
<alc. avit. carm. 4.109> Carmine mentito Grai cecinere poetae.
<alc. avit. carm. 4.110_110> Et tamen audaci uoluit(==VOLUIT) contendere pugna,
<alc. avit. carm. 4.111> Quisque rebellis erat. qui cum confligere telis
<alc. avit. carm. 4.112> Non potuit, saeuis concepit proelia uotis.
<alc. avit. carm. 4.113> Montibus impositos fas non est credere montes,
<alc. avit. carm. 4.114> Hoc tamen et deinceps illos temptasse putabo,
<alc. avit. carm. 4.115_115> Qui coctos lateres lentoque bitumine iunctos
<alc. avit. carm. 4.116> In sublime rati manibus sic posse superbis
<alc. avit. carm. 4.117> Sustolli et celsas in sidera surgere moles:
<alc. avit. carm. 4.118> Cum fureret mortale genus cassoque labore
<alc. avit. carm. 4.119> Irrita transcensis caementa inferret in altum
<alc. avit. carm. 4.120_120> Nubibus et refugum sequeretur machina caelum,
<alc. avit. carm. 4.121> Non prius absistens, subitas discordia linguas
<alc. avit. carm. 4.122> Quam daret et uarius confunderet omnia sermo.
<alc. avit. carm. 4.123> Hinc sparsum foedus, scissa sic lege loquendi
<alc. avit. carm. 4.124> Consensum scelerum turbata superbia rupit,
<alc. avit. carm. 4.125_125> Dum se quisque suis possit quae noscere, uerbis
<alc. avit. carm. 4.126> Adgregat atque nouas sequitur gens quaeque loquellas.
<alc. avit. carm. 4.127> Sic interruptae perierunt culmina massae
<alc. avit. carm. 4.128> Effectuque carens cessauit in aethere turris.
<alc. avit. carm. 4.129> Haec post diluuium; nam quantas tempore prisco
<alc. avit. carm. 4.130_130> Pressa giganteas tellus produxerit arces
<alc. avit. carm. 4.131> Atque lacessitis contemptum miserit astris,
<alc. avit. carm. 4.132> Abstergente deo sat nostra silentia damnent.
<alc. avit. carm. 4.133> Cernebat patiens iam dudum insana frementes
<alc. avit. carm. 4.134> Terrarum populos hominum rerumque creator
<alc. avit. carm. 4.135_135> Expectans, si quem uani consortia mundi
<alc. avit. carm. 4.136> Linquentem melior moneat resipiscere cura.
<alc. avit. carm. 4.137> Sed coniuratus postquam percurrere coeptum
<alc. avit. carm. 4.138> Perditionis iter statuit sensumque per omnem
<alc. avit. carm. 4.139> Obtinuit uictor peccati insignia mundus
<alc. avit. carm. 4.140_140> Nec reuocare gradum quisquam gressumque referre
<alc. avit. carm. 4.141> Praecipiti iam mente potest, exhorruit auctor
<alc. avit. carm. 4.142> Paenituitque uidens totum, quod fecerit, orbem.
<alc. avit. carm. 4.143> Tum tales tonuisse minas commotus ab alto
<alc. avit. carm. 4.144> Fertur et excitas laxasse his uocibus iras.
<alc. avit. carm. 4.145_145>"O nullis attracta bonis nullisque repressa
<alc. avit. carm. 4.146> Legibus, antiquo tantum submissa draconi
<alc. avit. carm. 4.147> Effera gens hominum, ducto corruptior aeuo.
<alc. avit. carm. 4.148> Non Euam cecidisse sat est, transcenditur omni
<alc. avit. carm. 4.149> Inuentor leti lapsu: nec sufficit illud,
<alc. avit. carm. 4.150_150> Vicit inexpertum quod serpens pristinus Adam.
<alc. avit. carm. 4.151> Non contenta suo foedari uita parente
<alc. avit. carm. 4.152> Adfectat mortem propria uirtute mereri.
<alc. avit. carm. 4.153> Expectasse diu non profuit. insuper omne
<alc. avit. carm. 4.154> Concessum ueniae rapuerunt crimina tempus.
<alc. avit. carm. 4.155_155> Iam nimium longas patientia presserit iras,
<alc. avit. carm. 4.156> Vindictae iam tempus adest. non fulmina caelo
<alc. avit. carm. 4.157> Flammeus ardor aget uasto nec cedet hiatu,
<alc. avit. carm. 4.158> Quae premitur nimio succumbens terra tumultu:
<alc. avit. carm. 4.159> Sed sordens uitiis fluctu delebitur orbis.
<alc. avit. carm. 4.160_160> Ad chaos antiquum species mundana recurrat
<alc. avit. carm. 4.161> Inque suas redeant undarum pondera sedes.
<alc. avit. carm. 4.162> Arida decedat lymphis rursusque sepultas
<alc. avit. carm. 4.163> Terrarum facies informis contegat umor.
<alc. avit. carm. 4.164> Haec clades uiuis carnique hic terminus esto".
<alc. avit. carm. 4.165_165> Sic pater aeternus disponens funera rerum
<alc. avit. carm. 4.166> Diluuium dextra terras uibrabat in omnes.
<alc. avit. carm. 4.167> Interea pleno uiuebat iustus in orbe
<alc. avit. carm. 4.168> Vnus homo et mentem solus seruabat honestam.
<alc. avit. carm. 4.169> Nullus uota deo donis precibusque ferebat
<alc. avit. carm. 4.170_170> Hunc praeter, dignum quem summus laude creator
<alc. avit. carm. 4.171> Nosset et exceptum uitae seruare pararet.
<alc. avit. carm. 4.172> Stemmatis hic sancti: nam claro nobilis ibat
<alc. avit. carm. 4.173> A proauo, quem prisca fides et conscia uirtus
<alc. avit. carm. 4.174> In caelum sine morte tulit; sic celsa petenti
<alc. avit. carm. 4.175_175> Successit magno non impar pronepos(==PRO+NEPOS) actu.
<alc. avit. carm. 4.176> Nec plus est illum salui(==SALVI) cum corporis usu
<alc. avit. carm. 4.177> Terrenas liquisse domus, intrasse supernas.
<alc. avit. carm. 4.178> Denique quo priscus quondam conscenderat Enoch,
<alc. avit. carm. 4.179> Helias curru post tempora longa secutus
<alc. avit. carm. 4.180_180> Scribitur ignitis scandens penetrasse quadrigis,
<alc. avit. carm. 4.181> Cum suspensa leues transmitteret orbita uentos
<alc. avit. carm. 4.182> Vngula uel premeret calcatas pondere nubes
<alc. avit. carm. 4.183> Vallatumque ferens sanctum non ureret ignis
<alc. avit. carm. 4.184> Et motus seruans nesciret flamma calorem.
<alc. avit. carm. 4.185_185> Hos igitur satis est caelum potuisse mereri
<alc. avit. carm. 4.186> Membrorum sub lege sitos: sed non tamen illud
<alc. avit. carm. 4.187> Segnius admirer, sancti quod tempora Noe
<alc. avit. carm. 4.188> Vnius ob meritum natis nuribusque tuendis
<alc. avit. carm. 4.189> Orbis in exitio potuerunt ferre salutem.
<alc. avit. carm. 4.190_190> Est ille in caelis numero praestantior omni
<alc. avit. carm. 4.191> Angelicus sine fine chorus, qui laude perenni
<alc. avit. carm. 4.192> Conclamat celebratque deum famulantia suetus
<alc. avit. carm. 4.193> Ferre ministeria et iussis parere supernis.
<alc. avit. carm. 4.194> Hi nunc, quod rectum mortalia corda precantur,
<alc. avit. carm. 4.195_195> Concipitur dignis sancto quod pectore uotis,
<alc. avit. carm. 4.196> Quidquid larga manus collectis sparsit egenis,
<alc. avit. carm. 4.197> Excipiunt sanctoque ferunt super astra uolatu.
<alc. avit. carm. 4.198> Quin etiam iustos, fragilis dum uita fatigat,
<alc. avit. carm. 4.199> Tutantur mundique inter discrimina seruant.
<alc. avit. carm. 4.200_200> Sed tamen in cunctis praecellit clarior ille,
<alc. avit. carm. 4.201> Maxima quaeque dei quo dispensante ministro
<alc. avit. carm. 4.202> Res geritur summisque parat mysteria causis.
<alc. avit. carm. 4.203> Hic dominum caeli uenturum corpore sumpto
<alc. avit. carm. 4.204> Virginis intactam iussus praedixit in aluum
<alc. avit. carm. 4.205_205> Sacraque dotali compleuit uiscera uerbo.
<alc. avit. carm. 4.206> Hic et baptistae praecurrens nuntius ortum,
<alc. avit. carm. 4.207> Desperata diu dum ferret germina patri,
<alc. avit. carm. 4.208> Inter sacra uirum conterruit et dubitantes
<alc. avit. carm. 4.209> Protenus ingrato restrinxit in ore loquellas,
<alc. avit. carm. 4.210_210> Donec praedicto fecundam redderet ortu
<alc. avit. carm. 4.211> Prolis anum, multos sterilis quae tenta per annos
<alc. avit. carm. 4.212> Fudit diffidens effeta puerpera fetum.
<alc. avit. carm. 4.213> Hic rerum sollers summusque archangelus alto
<alc. avit. carm. 4.214> Aera per liquidum leuibus circumdatus auris
<alc. avit. carm. 4.215_215> Vibratasque mouens ignito in corpore pinnas
<alc. avit. carm. 4.216> Nulli conspectis ad terram motibus ibat
<alc. avit. carm. 4.217> Et tum sorte gemens cunctorum crimina Noe
<alc. avit. carm. 4.218> Inflexis stratus genibus cum supplice planctu
<alc. avit. carm. 4.219> Mundanis ueniam mundo nolente petebat:
<alc. avit. carm. 4.220_220> Cum subito clausis foribus tunc aliger intrat
<alc. avit. carm. 4.221> Conspicuus claro resplendens nuntius ore.
<alc. avit. carm. 4.222> Horrescit uisu tanto perterritus heros
<alc. avit. carm. 4.223> Mortalisque oculus personam ferre supernam
<alc. avit. carm. 4.224> Vix ualet et pauidi detorquent lumina uultus.
<alc. avit. carm. 4.225_225> Ille salutiferis primum mulcere timentem
<alc. avit. carm. 4.226> Adgrediens uerbis caeli mandata ferebat:
<alc. avit. carm. 4.227>"Pax tibi, iuste uirum, pacem tibi missus ab alto
<alc. avit. carm. 4.228> Imprecor, ut pulso capias mea dicta pauore.
<alc. avit. carm. 4.229> Haec mandat summus terrae pelagique creator:
<alc. avit. carm. 4.230_230> Insperata quidem cunctis sententia leti
<alc. avit. carm. 4.231> Imminet; hanc solus sed qui transire mereris.
<alc. avit. carm. 4.232> Et praescire potes. Nam te calcata uoluptas
<alc. avit. carm. 4.233> Iam pridem rectum toto discreuit ab orbe.
<alc. avit. carm. 4.234> Vnica sed quoniam saeuum depellere letum
<alc. avit. carm. 4.235_235> Vita tibi poterit, tantos euadere casus
<alc. avit. carm. 4.236> Qualiter incipias, paucis ex ordine fabor.
<alc. avit. carm. 4.237> Finis erit rerum permissis undique lymphis
<alc. avit. carm. 4.238> Atque relaxata uastabitur orbis abysso.
<alc. avit. carm. 4.239> Nunc age, congestis crescat fortissima lignis
<alc. avit. carm. 4.240_240> Machina, quae surgens fluctus superenatet omnes.
<alc. avit. carm. 4.241> Tercentum cubitos per longum ducta tenebit.
<alc. avit. carm. 4.242> Bis quinis lato claudatur bisque uicenis(==VI-CENIS):
<alc. avit. carm. 4.243> In triginta illi constabit culminis altum;
<alc. avit. carm. 4.244> Per medium pariter longo cenacula tractu
<alc. avit. carm. 4.245_245> Edita suspensis domibus tabulata leuabunt:
<alc. avit. carm. 4.246> Vt generis proprii seruans consortia mansor
<alc. avit. carm. 4.247> Componat partis dispersa cubilia cellis.
<alc. avit. carm. 4.248> Tum ne rimosi compagum forte meatus
<alc. avit. carm. 4.249> Accipiant inimicum imbrem, linire memento
<alc. avit. carm. 4.250_250> Iuncturas laterum pigrumque infunde bitumen.
<alc. avit. carm. 4.251> Taliter effectam cum consummaueris aedem,
<alc. avit. carm. 4.252> Protenus ingredere ac mundum dimitte cadentem:
<alc. avit. carm. 4.253> Exclusit quem culpa frequens, includere uita
<alc. avit. carm. 4.254> Incipiat circumque fremant te sospite mortes.
<alc. avit. carm. 4.255_255> Quin etiam lateris sociam succedere tecto
<alc. avit. carm. 4.256> Et cum coniugibus natos intrare iubebo.
<alc. avit. carm. 4.257> Tuque secundus eris deleti germinis auctor?
<alc. avit. carm. 4.258> Vt te post primum repleatur terra parente.
<alc. avit. carm. 4.259> Sed quia perfecto diuinis uiribus orbe,
<alc. avit. carm. 4.260_260> Post operis finem, post leges postque sacrata
<alc. avit. carm. 4.261> Sabbata formari quidquam non conuenit ultra:
<alc. avit. carm. 4.262> Ne penitus cessans intercidat omne creatum,
<alc. avit. carm. 4.263> Spirantum e cunctis pecorum celerumque uolucrum
<alc. avit. carm. 4.264> Siluarumque feris et quae iumenta uocantur
<alc. avit. carm. 4.265_265> Vel quae per tacitos reptant labentia motus,
<alc. avit. carm. 4.266> Bina cape et tecum claustro uictura reconde.
<alc. avit. carm. 4.267> Sic tamen, ut proprios teneant sua uincula sexus,
<alc. avit. carm. 4.268> Vnde genus rursum tellus implenda resumat.
<alc. avit. carm. 4.269> Nec timeas, ne forte feros animantia motus
<alc. avit. carm. 4.270_270> Seruent aut solitis praesumant rictibus iras.
<alc. avit. carm. 4.271> Foedus erit totis, quae discordantia profert
<alc. avit. carm. 4.272> Per uarios natura modos, et pace fideli
<alc. avit. carm. 4.273> Parebit iussis, quidquid concluseris illic.
<alc. avit. carm. 4.274> Serpentis tantum semper figmenta caueto.
<alc. avit. carm. 4.275_275> Vertice submisso blandum licet ille trisulcos
<alc. avit. carm. 4.276> Finxerit abscondens per dulcia sibila linguis
<alc. avit. carm. 4.277> Immortale odium, numquam tu credulus illi,
<alc. avit. carm. 4.278> Quem nimis expertus uitandum praemonet Adam.
<alc. avit. carm. 4.279> Hostis namque semel uoluit(==VOLUIT) quicumque nocere,
<alc. avit. carm. 4.280_280> Hic semper suspectus erit penitusque cauendum est,
<alc. avit. carm. 4.281> Ne iam mentito coniungat foedera prudens.
<alc. avit. carm. 4.282> Tu post exemplum iussis seruire memento".
<alc. avit. carm. 4.283> Haec fatus uacuum leuibus secat aera pinnis
<alc. avit. carm. 4.284> Mortalem fugiens aciem caeloque relatus
<alc. avit. carm. 4.285_285> Heroem trepidum mandata lege reliquit.
<alc. avit. carm. 4.286> Ipse tamen tali manibus cum uoce leuatis:
<alc. avit. carm. 4.287>"Quisquis, ait, nobis tantam spondere salutem
<alc. avit. carm. 4.288> Seu missus seu sponte tua super aethere celso
<alc. avit. carm. 4.289> Venisti et placidum sacrasti foedere pactum,
<alc. avit. carm. 4.290_290> Sis fautor firmentque tuas promissa loquellas
<alc. avit. carm. 4.291> Auxiliumque tuum conatibus insere nostris,
<alc. avit. carm. 4.292> Vt tenuis tantam ualeat manus edere molem".
<alc. avit. carm. 4.293> His breuiter dictis uitae spem corde reponit
<alc. avit. carm. 4.294> Adgrediturque celer sacri praecepta laboris.
<alc. avit. carm. 4.295_295> Quis tantus capiat sensus, quis denique sermo
<alc. avit. carm. 4.296> Explicet, aduectis fuerit quae copia lignis.
<alc. avit. carm. 4.297> Nudati colles, spoliatae robore siluae;
<alc. avit. carm. 4.298> Mons ut quisque fuit, famulo placuere paratu.
<alc. avit. carm. 4.299> Pelion immensas cum mittat uertice quercus,
<alc. avit. carm. 4.300_300> Insuper exponit multa uirtute recisum
<alc. avit. carm. 4.301> Ossa nemus Pindoque abies subducitur alta.
<alc. avit. carm. 4.302> Atlans ipse nouas ictu resonante secures
<alc. avit. carm. 4.303> Sensit et annosas dedit ad naualia pinus.
<alc. avit. carm. 4.304> Inuictum tunc surgit opus, contexta leuatur
<alc. avit. carm. 4.305_305> Porrectis trabibus praecelsi culminis aedes.
<alc. avit. carm. 4.306> Haec inter discors uarii sententia uulgi.
<alc. avit. carm. 4.307> Nam multi lymphis obstacula tanta parantem
<alc. avit. carm. 4.308> Irrisere uirum, moles quod clausa moueri
<alc. avit. carm. 4.309> Fluminibusque dari nequeat, quam forte uel ampli
<alc. avit. carm. 4.310_310> Euphrates Nilusque queant uix claudere ripis.
<alc. avit. carm. 4.311> Humani generis quid mens incredula reris
<alc. avit. carm. 4.312> Mortalem non posse manum coniungere ponto
<alc. avit. carm. 4.313> Aedem longinquam? pontus namque obuius ultro
<alc. avit. carm. 4.314> Curret et adductum tanget stans fabrica litus.
<alc. avit. carm. 4.315_315> Ast alios celsam compacto robore massam,
<alc. avit. carm. 4.316> Ignaros quamquam cladis causaeque latentis,
<alc. avit. carm. 4.317> Mirari nouitas et formidare coegit.
<alc. avit. carm. 4.318> Haut aliter studium iam tunc diuiserat omnes,
<alc. avit. carm. 4.319> Quam nunc mundus habet: sunt qui compuncta fideli
<alc. avit. carm. 4.320_320> Corda dicant operi rebusque instare supremum
<alc. avit. carm. 4.321> Discrimen norunt, corpus quo concidat omne
<alc. avit. carm. 4.322> Bacchatamque diu consumant saecula carnem.
<alc. avit. carm. 4.323> Effugiet tunc ille malum quicumque paratus,
<alc. avit. carm. 4.324> Construat ut ualidam praeduri tegminis arcam;
<alc. avit. carm. 4.325_325> Per lignum uitale crucis seruatus ab undis
<alc. avit. carm. 4.326> Tunc cernet quanto contempserit otia fructu.
<alc. avit. carm. 4.327> Haut procul attentum contemplans hunc operantem
<alc. avit. carm. 4.328> Nonne piger quisquam lucri taedensque laboris
<alc. avit. carm. 4.329> Insanire putet, cura quod solus inani
<alc. avit. carm. 4.330_330> Aestuet et rebus nolit pereuntibus uti?
<alc. avit. carm. 4.331> Sic epulans parcum, sic largum quisquis auarus,
<alc. avit. carm. 4.332> Sic nudum raptor, sic castum ridet adulter,
<alc. avit. carm. 4.333> Sic circumscribens illuso simplice gaudet.
<alc. avit. carm. 4.334> Desipuisse dolet diues, cum congregat aurum,
<alc. avit. carm. 4.335_335> Spargentem nummos ultroque in paupere censu
<alc. avit. carm. 4.336> Consumptis opibus miserum re speque beatum.
<alc. avit. carm. 4.337> Inde repentinum iudex cum cerneret orbi
<alc. avit. carm. 4.338> Aduentare diem: "Finis sic protenus, inquit,
<alc. avit. carm. 4.339> Imminet, ut iusti quondam sub tempore Noe,
<alc. avit. carm. 4.340_340> Diluuium uarios mundi cum repperit actus
<alc. avit. carm. 4.341> Et carnem consumpsit aquis opifexque salutis
<alc. avit. carm. 4.342> Euasit parto diffusa pericula claustro".
<alc. avit. carm. 4.343> Haec euangelicis sunt inclamata figuris.
<alc. avit. carm. 4.344> Prouidus interea consummat conditor arcam.
<alc. avit. carm. 4.345_345> Tum iussae accurrunt uolucres, tum bestia quaeque
<alc. avit. carm. 4.346> Consuetum linquens siluoso tegmine lustrum
<alc. avit. carm. 4.347> Deposita feritate uenit seseque tenendam
<alc. avit. carm. 4.348> Ingerit occurrens et libertate relicta
<alc. avit. carm. 4.349> Includi gaudet. tantum secreta futuri
<alc. avit. carm. 4.350_350> Vis ualet. occultus brutis in sensibus ardet
<alc. avit. carm. 4.351> Terror et expectans agitat formidine uita.
<alc. avit. carm. 4.352> Ast homines, quos sors certi discriminis urget,
<alc. avit. carm. 4.353> Vicina nec morte pauent. satis undique constat
<alc. avit. carm. 4.354> Vitali indicio praecedere saepe timorem.
<alc. avit. carm. 4.355_355> Securos laetosque reos tellure Gomorrae
<alc. avit. carm. 4.356> Iam prope sub flammis sententia dicta uidebat.
<alc. avit. carm. 4.357> Niniuae contra populis terrore salubri
<alc. avit. carm. 4.358> Praeualuit pro pace metus; nam uenerat istic
<alc. avit. carm. 4.359> Iussus multum ille et terris iactatus et alto,
<alc. avit. carm. 4.360_360> Qui clamaturus tantae discrimina plebi
<alc. avit. carm. 4.361> Diluuium timuit mundo constante propheta.
<alc. avit. carm. 4.362> Hauserat hunc ualido peruadens belua rictu
<alc. avit. carm. 4.363> Immersumque mari uentris concluserat arca.
<alc. avit. carm. 4.364> Degluttire uirum faucesque implere capaces
<alc. avit. carm. 4.365_365> Ardenti monstro cum sit permissa potestas,
<alc. avit. carm. 4.366> Non licuit mordere tamen; nil dentibus actum.
<alc. avit. carm. 4.367> Intrauit cupidum deludens praeda uorantem
<alc. avit. carm. 4.368> Inuasusque cibus ieiuna uixit in aluo,
<alc. avit. carm. 4.369> Dum tres luce dies una sub nocte prophetae
<alc. avit. carm. 4.370_370> Sol ageret litusque nouum uacuanda uiderent
<alc. avit. carm. 4.371> Et castigatum uomerent ergastula pastum.
<alc. avit. carm. 4.372> Vt monstro exutus uates caelumque recepit
<alc. avit. carm. 4.373> Contingens terras, magnam tunc percitus urbem
<alc. avit. carm. 4.374> Terribili cum uoce petens: "Quid criminis, inquit,
<alc. avit. carm. 4.375_375> Ardetis flammis? restinguent omnia poenae.
<alc. avit. carm. 4.376> Iamque uenit finis; lentum est hoc dicere, uenit".
<alc. avit. carm. 4.377> Non plus fatus erat, totus coniurat in omne
<alc. avit. carm. 4.378> Lamentum populus: procurrunt undique fletus,
<alc. avit. carm. 4.379> Pectora tunduntur, caelum suspiria pulsant.
<alc. avit. carm. 4.380_380> Mollibus abiectis cilicum dant tegmina saetae
<alc. avit. carm. 4.381> Inque cibos cinerem lacrimasque in pocula fundunt.
<alc. avit. carm. 4.382> Ipse etiam, dignus tali qui tempore princeps
<alc. avit. carm. 4.383> Ante aciem flentum portet uexilla salutis
<alc. avit. carm. 4.384> Atque nouum dictu metuens discrimina uincat,
<alc. avit. carm. 4.385_385> Proicit hic sceptrum, linquit sublime tribunal,
<alc. avit. carm. 4.386> Pallia blattarum spreto diffibulat auro
<alc. avit. carm. 4.387> Serica despiciens atque aspera tegmina sumens.
<alc. avit. carm. 4.388> At pius ex alto contemplans talia rector
<alc. avit. carm. 4.389> Exertas reuocat sedatis motibus iras
<alc. avit. carm. 4.390_390> Vibratumque tenens restinxit missile fulmen.
<alc. avit. carm. 4.391> Temporibus propriis iustus sic conditor arcae
<alc. avit. carm. 4.392> Securo solus timuisse pericula mundo
<alc. avit. carm. 4.393> Gaudebit, finem cunctis, sibi ferre salutem
<alc. avit. carm. 4.394> Diuersam cernens meriti discrimine sortem.
<alc. avit. carm. 4.395_395> Ergo ubi siluestres sexu collegit utroque
<alc. avit. carm. 4.396> Inclusitque feras, pecudum tunc eligit illa
<alc. avit. carm. 4.397> Sumere, quae pastu licitum uel munda uocantur.
<alc. avit. carm. 4.398> Hinc tantum septena dedit uiuentia claustro,
<alc. avit. carm. 4.399> Vt ternis paribus seruato semine saluis
<alc. avit. carm. 4.400_400> Septima quae fuerint, sacris quandoque litentur.
<alc. avit. carm. 4.401> Et iam uitalis concluserat omnia carcer.
<alc. avit. carm. 4.402> Tunc iustum cunctosque suos natosque nurusque
<alc. avit. carm. 4.403> Accipit expectans claustrum uitaeque reponit.
<alc. avit. carm. 4.404> Nam seruos nondum dederat natura uocari
<alc. avit. carm. 4.405_405> Nec dominos famulis discernere nouerat ordo.
<alc. avit. carm. 4.406> Primus enim maculam seruili nomine sensit
<alc. avit. carm. 4.407> Huius natorum medius, qui forte cachinno
<alc. avit. carm. 4.408> Distectum petiit misero spectamine patrem
<alc. avit. carm. 4.409> Materiamque sui risit deformior ortus
<alc. avit. carm. 4.410_410> Et plus iam turpis nudato simplice nequam.
<alc. avit. carm. 4.411> Quod postquam sanctus potuit cognoscere Noe,
<alc. avit. carm. 4.412> Natum germanis famulum dedit. inde repertum
<alc. avit. carm. 4.413> Tale iugum; cuncti nam semine nascimur uno.
<alc. avit. carm. 4.414> Seruitii certe causam fecisse reatus
<alc. avit. carm. 4.415_415> Cernitur et liber peccans fit crimine seruus:
<alc. avit. carm. 4.416> Si rursum nexu famulus stringatur honestus,
<alc. avit. carm. 4.417> Natales faciens sibimet iam nobilis hic est.
<alc. avit. carm. 4.418> Nuntius interea, dudum qui missus ab alto
<alc. avit. carm. 4.419> Detulerat iusto caelestis munera uerbi,
<alc. avit. carm. 4.420_420> Protenus ut clausum uidit rebusque paratis
<alc. avit. carm. 4.421> Expectare diem, rursus descendere caelo
<alc. avit. carm. 4.422> Festinans laxos firmauit cardine postes
<alc. avit. carm. 4.423> Inclusitque uiros atque ostia fortia traxit
<alc. avit. carm. 4.424> Confestimque leuans supero se rettulit axi.
<alc. avit. carm. 4.425_425> Aeuo sexcentos senior transcenderat annos
<alc. avit. carm. 4.426> Lunaque bis plenos addebat menstrua cursus,
<alc. avit. carm. 4.427> Septimus et decimus qui post illuxerit orbi,
<alc. avit. carm. 4.428> Vltimus ille dies iam nunc dabit omnia leto.
<alc. avit. carm. 4.429> Ilicet obtegitur caelum nimiisque tenebris
<alc. avit. carm. 4.430_430> Victa repelluntur fuscati lumina solis
<alc. avit. carm. 4.431> Insanas hominum mentes uix tangere terror
<alc. avit. carm. 4.432> Coeperat, insuetus mox profluus aethere nimbus
<alc. avit. carm. 4.433> Et ualido primum similis demittitur imbri.
<alc. avit. carm. 4.434> Arida terrarum pariter maduere per orbem,
<alc. avit. carm. 4.435_435> Vna fuit toto facies et nubila caelo.
<alc. avit. carm. 4.436> Aegyptus tunc ipsa nouas expauit ad undas
<alc. avit. carm. 4.437> Alsit et infusus Garamans dudumque calentes
<alc. avit. carm. 4.438> Vmida Massylas tetigerunt frigora Syrtes.
<alc. avit. carm. 4.439> Nec longum pluuiae species, non denique guttae
<alc. avit. carm. 4.440_440> Stillant, sed rupto funduntur flumina caelo.
<alc. avit. carm. 4.441> Non aliter Tanais, niuibus cum pascitur aluus,
<alc. avit. carm. 4.442> Riphaeo de monte ruens illiditur amni
<alc. avit. carm. 4.443> Praecipitatque simul, longo quod tramite ducat.
<alc. avit. carm. 4.444> Vndarum tali quatitur certamine tellus,
<alc. avit. carm. 4.445_445> Atque facit luctam compressus fluctibus aer.
<alc. avit. carm. 4.446> Nec tamen hic lymphas tantum fudere superna
<alc. avit. carm. 4.447> Terrestres etiam consurgit mundus in iras.
<alc. avit. carm. 4.448> Rumpitur omne solum, crebros dant arua meatus,
<alc. avit. carm. 4.449> Prosiliunt fontes ignotaque flumina manant.
<alc. avit. carm. 4.450_450> Vergitur in sursum mutato pondere nimbus:
<alc. avit. carm. 4.451> Inde cadens caelis, hinc terris undique surgens
<alc. avit. carm. 4.452> Occurrit mox unda sibi iunctoque furore
<alc. avit. carm. 4.453> Coniurant elementa neci. transcenditur omnis
<alc. avit. carm. 4.454> Riparum limes fluuiis atque obice rupta
<alc. avit. carm. 4.455_455> Saeuit laxatis discurrens umor habenis.
<alc. avit. carm. 4.456> Sed cum diffusae spatium concludere terrae
<alc. avit. carm. 4.457> Omnia certarent mundumque implere capacem,
<alc. avit. carm. 4.458> Suspendi forsan potuit sententia leti
<alc. avit. carm. 4.459> Atque mora maiore trahi, quo tardius omnem
<alc. avit. carm. 4.460_460> Concedens spatium rapiat sors ultima carnem:
<alc. avit. carm. 4.461> Oceanus uertex rerum ni feruidus uno
<alc. avit. carm. 4.462> Litore, quo tantum terras atque aequora cingit
<alc. avit. carm. 4.463> Exiret rumpensque fidem perfunderet arua.
<alc. avit. carm. 4.464> Dissipat aeternas leges et sede relicta
<alc. avit. carm. 4.465_465> Regna aliena petens naturae foedera turbat.
<alc. avit. carm. 4.466> Vt diros primum pelagi sensere furores
<alc. avit. carm. 4.467> Illustres fluuii, magnos quos inclita cursu
<alc. avit. carm. 4.468> Fama refert, motusque nouos stupuere parumper:
<alc. avit. carm. 4.469> Vt credas sapuisse fugam, sic uersa retrorsum
<alc. avit. carm. 4.470_470> Per terras spargunt sublata uolumina ponto.
<alc. avit. carm. 4.471> Insequitur tamen oceanus refugisque fluentis
<alc. avit. carm. 4.472> Imminet et falsis impellit molibus amnes.
<alc. avit. carm. 4.473> Tum maior strepitu tanto mortalibus aegris
<alc. avit. carm. 4.474> Fit metus, ascendunt turres et celsa domorum
<alc. avit. carm. 4.475_475> Culmina praesentemque iuuat uel tempore paruo
<alc. avit. carm. 4.476> Sic differre necem. multos, dum scandere temptant,
<alc. avit. carm. 4.477> Crescens unda trahit, quosdam montana petentes
<alc. avit. carm. 4.478> Consequitur letoque fugam deprendit inanem.
<alc. avit. carm. 4.479> Ast alii longo iactantes membra natatu
<alc. avit. carm. 4.480_480> Defessi expirant animas, aut pondere nimbi
<alc. avit. carm. 4.481> Obruta flumineas commixta per aequora lymphas
<alc. avit. carm. 4.482> In quocumque bibunt morientia corpora monte.
<alc. avit. carm. 4.483> Aedibus impulsis alii periere ruina
<alc. avit. carm. 4.484> Inque undas uenere simul dominique domusque.
<alc. avit. carm. 4.485_485> It fragor in caelum sonitu collectus ab omni
<alc. avit. carm. 4.486> Quadrupedumque greges humana in morte cadentum
<alc. avit. carm. 4.487> Augent confusos permixta uoce tumultus.
<alc. avit. carm. 4.488> Haec inter miseri feruentia funera mundi
<alc. avit. carm. 4.489> Praegrauis insanis pulsatur motibus arca
<alc. avit. carm. 4.490_490> Compagesque tremunt, stridens iunctura laborat.
<alc. avit. carm. 4.491> Non tamen obstructam penetrat uis improba, quamquam
<alc. avit. carm. 4.492> Verberet et solidam fluctu feriente fatiget.
<alc. avit. carm. 4.493> Non aliter crebras ecclesia uera procellas
<alc. avit. carm. 4.494> Sustinet et saeuis sic nunc uexatur ab undis.
<alc. avit. carm. 4.495_495> Hinc gentilis agit tumidos sine more furores,
<alc. avit. carm. 4.496> Hinc Iudaea fremit rabidoque illiditur ore,
<alc. avit. carm. 4.497> Prouocat inde furens heresum uesana charybdis:
<alc. avit. carm. 4.498> Turgida Graiorum sapientia philosophorum
<alc. avit. carm. 4.499> Inter se tumidos gaudet committere fluctus.
<alc. avit. carm. 4.500_500> Obloquiis uanos sufflant mendacia uentos,
<alc. avit. carm. 4.501> Sed clausam uacuo pulsant impune latratu.
<alc. avit. carm. 4.502> Iam medium crescens arcae contexerat unda
<alc. avit. carm. 4.503> Commouitque cauam suspendens undique molem
<alc. avit. carm. 4.504> Et melius tutam facili portante natatu
<alc. avit. carm. 4.505_505> Quoque uocant undae, sequitur iam mobile pondus.
<alc. avit. carm. 4.506> Cedamus mundo, dum ducimur: omne resistens,
<alc. avit. carm. 4.507> Si flecti nescit, metuat uel pondere frangi.
<alc. avit. carm. 4.508> Sed sic cedamus, fluxum ne sentiat intus
<alc. avit. carm. 4.509> Peccatumue trahat mens impenetrabilis ullum.
<alc. avit. carm. 4.510_510> Nauigat interea claustro commissus eunti
<alc. avit. carm. 4.511> Fons uitae seruatque furens super omnia pontus
<alc. avit. carm. 4.512> Orbis depositum, fido quod tegmine promat,
<alc. avit. carm. 4.513> Cum pax terrarum reddi sibi debita poscet.
<alc. avit. carm. 4.514> Ergo ibant undae, tellus subducitur omnis,
<alc. avit. carm. 4.515_515> Collibus impositae uicerunt edita lymphae.
<alc. avit. carm. 4.516> Delituit tectus ponto tum piniger Othrys,
<alc. avit. carm. 4.517> Parnasi uertex cautem non protulit altam,
<alc. avit. carm. 4.518> Ipsa cupressiferi latuerunt saxa Lycaei,
<alc. avit. carm. 4.519> Subductae rupes, aequatae fluctibus, Alpes,
<alc. avit. carm. 4.520_520> Omnibus exclusis totus iam denique mundus
<alc. avit. carm. 4.521> Axis et unda fuit; nam cunctis morte subactis
<alc. avit. carm. 4.522> Regnabant pelagi siluoso in gurgite monstra.
<alc. avit. carm. 4.523> Et iam uicinum pulsabant umida caelum
<alc. avit. carm. 4.524> Iamque quater denis manabat noctibus imber
<alc. avit. carm. 4.525_525> Compleratque necem; nec iam quod tolleret, ultra
<alc. avit. carm. 4.526> Mors habuit pressitque natantia funera pontus.
<alc. avit. carm. 4.527> Frenantur tandem pluuiae, resplenduit aether
<alc. avit. carm. 4.528> Redditur et caelis uultus. sol ipse reductus;
<alc. avit. carm. 4.529> Sed non inuentis, quis reddat lumina, terris:
<alc. avit. carm. 4.530_530> Tantum luxit aquis. tristis uidet aequora fulgor
<alc. avit. carm. 4.531> Quamque breues radios admotas frangit in undas,
<alc. avit. carm. 4.532> Tam consumendis feruens ac proximus instat.
<alc. avit. carm. 4.533> Nec minus et patuli terrae clauduntur hiatus
<alc. avit. carm. 4.534> Quaeque prius uomuit letali ex ore fluenta,
<alc. avit. carm. 4.535_535> Obicibus propriis constricta resorbet abyssus.
<alc. avit. carm. 4.536> Nec tamen ut uenit, breuiter sic lympha recedit:
<alc. avit. carm. 4.537> Siccant non pauci, longo sed tempore, menses,
<alc. avit. carm. 4.538> Quod pauci fudere dies. iam ducta natatu
<alc. avit. carm. 4.539> Armeniae celsis instabat montibus arca
<alc. avit. carm. 4.540_540> Et nondum nudis fundo consedit in aruis.
<alc. avit. carm. 4.541> Vt stabilem sensit senior motuque carentem
<alc. avit. carm. 4.542> Nec fluitare natans uentosa per aequora lignum,
<alc. avit. carm. 4.543> Credidit abductis nituisse liquoribus orbem.
<alc. avit. carm. 4.544> Tum reserat summam sublimi a fronte fenestram,
<alc. avit. carm. 4.545_545> Emissa refluos exploret ut alite fluctus.
<alc. avit. carm. 4.546> Illa uolans longo diuerberat aera plausu
<alc. avit. carm. 4.547> Atque quatit uacuas pinnarum motibus auras.
<alc. avit. carm. 4.548> Cumque diu fessis undas perstringeret alis
<alc. avit. carm. 4.549> Nec locus optatam requiem concederet ullus,
<alc. avit. carm. 4.550_550> Consuetum repetit prospecto ex aequore claustrum.
<alc. avit. carm. 4.551> Exceptam senior manibus tum colligit intus
<alc. avit. carm. 4.552> Aduertens nullas patuisse per umida terras.
<alc. avit. carm. 4.553> Interea magna pontus se mole mouendo
<alc. avit. carm. 4.554> In chaos antiquum linquens mundana redibat.
<alc. avit. carm. 4.555_555> Excelsi tandem proferre cacumina primum
<alc. avit. carm. 4.556> Incipiunt, post quos tenues crebrescere montes.
<alc. avit. carm. 4.557> At uero ut pelagus cinxerunt litora priscum
<alc. avit. carm. 4.558> Oceanusque sacer notas collectus in oras
<alc. avit. carm. 4.559> Contentus solito labentia flumina tractu
<alc. avit. carm. 4.560_560> Sorbuit et cunctis distrinxit frena fluentis
<alc. avit. carm. 4.561> Torrentesque suae clauserunt undique fossae,
<alc. avit. carm. 4.562> Libera subductis nituerunt arida lymphis.
<alc. avit. carm. 4.563> Tunc interposito producens tempore coruum
<alc. avit. carm. 4.564> Scire cupit senior uacuumque interrogat orbem.
<alc. avit. carm. 4.565_565> Ales ut extensis nitidum petit aera pinnis,
<alc. avit. carm. 4.566> Aspiciens plenis stipata cadauera terris,
<alc. avit. carm. 4.567> Carnibus incumbens et mox oblita reuerti
<alc. avit. carm. 4.568> Rectorem placidum communi in sede reliquit.
<alc. avit. carm. 4.569> Sic nescis, Iudaee, fidem seruare magistro,
<alc. avit. carm. 4.570_570> Sic carnem dimissus amas, sic gratia numquam
<alc. avit. carm. 4.571> Custodi uitae dominoque rependitur ulla.
<alc. avit. carm. 4.572> Mente uaga sic laxus abis, sic foedera legis
<alc. avit. carm. 4.573> Rupisti et primum uiolasti perfide pactum.
<alc. avit. carm. 4.574> Temporis ut spatio senior collegit inertem
<alc. avit. carm. 4.575_575> Iam potuisse satis coruum se reddere claustris,
<alc. avit. carm. 4.576> Ignarus tardi reditus causaeque morandi,
<alc. avit. carm. 4.577> Ne fors innexis fessum consumpserit alis
<alc. avit. carm. 4.578> Iunxerit et cunctis pereuntibus unda recurrens:
<alc. avit. carm. 4.579> Protenus albentem mittit de sede columbam.
<alc. avit. carm. 4.580_580> Illa memor iussi rapido petit arua uolatu
<alc. avit. carm. 4.581> Paciferaeque uidens ramum uiridantis oliuae
<alc. avit. carm. 4.582> Decerpit mitique refert ad condita rostro.
<alc. avit. carm. 4.583> Tali legatus firmauit foedera simplex
<alc. avit. carm. 4.584> Indicio purumque pius sic comperit orbem.
<alc. avit. carm. 4.585_585> Integer emensum uertebat circinus annum,
<alc. avit. carm. 4.586> Quo felix claustrum spirantia cuncta tenebat.
<alc. avit. carm. 4.587> Tum pater ablatis obducta repagula serris
<alc. avit. carm. 4.588> Pandit et inclusis desuetum reddere solem
<alc. avit. carm. 4.589> Incipit, effeto redeant ut semina mundo.
<alc. avit. carm. 4.590_590> Ante tamen iustus iubeat quam sparsa uagari,
<alc. avit. carm. 4.591> Singula de septem, quae dudum claudere munda
<alc. avit. carm. 4.592> Curauit, natis pariter nuribusque uocatis,
<alc. avit. carm. 4.593> Caespite constructa disponens immolat ara
<alc. avit. carm. 4.594> Accendens sanctos his primum altaribus ignes.
<alc. avit. carm. 4.595_595> Plurima dum magnis adolentur corpora flammis
<alc. avit. carm. 4.596> Et numerosa leuat praepinguem uictima fumum:
<alc. avit. carm. 4.597> Suauis odor laetum tetigit trans aethera caelum
<alc. avit. carm. 4.598> Primaque purgati suscepta est hostia mundi.
<alc. avit. carm. 4.599> Tunc igni permixta sacro uox intonat ista:
<alc. avit. carm. 4.600_600> Hactenus infectus contagia traxerit orbis;
<alc. avit. carm. 4.601> Sufficiat regnasse nefas. mundata lauando
<alc. avit. carm. 4.602> Perpetuo niteat tellus uultusque reductos
<alc. avit. carm. 4.603> Contineant elementa suos: non amplius ullis
<alc. avit. carm. 4.604> Perturbata malis moles mundana patescat.
<alc. avit. carm. 4.605_605> Vos quoque, quos leti saluauit tempore uita
<alc. avit. carm. 4.606> Intactosque tenens casu defendit ab omni,
<alc. avit. carm. 4.607> Ducite securum seruatis legibus aeuum.
<alc. avit. carm. 4.608> Vosque caput generis fecundo semine prolem
<alc. avit. carm. 4.609> Spargite, diffusum late quae compleat orbem,
<alc. avit. carm. 4.610_610> Deletum instauret numerum dominetur et orbi.
<alc. avit. carm. 4.611> Fertile quin etiam reddant animantia germen,"
<alc. avit. carm. 4.612> Quod tamen inflexum famulabitur ordine prisco.
<alc. avit. carm. 4.613> Insuper et terris ex hoc iam non erit ultra
<alc. avit. carm. 4.614> Diluuium regnans, carnem quod conterat omnem.
<alc. avit. carm. 4.615_615> Vnum quod fuerit, signo monstrabitur uno
<alc. avit. carm. 4.616> Nec similem repetita necem peccata uidebunt
<alc. avit. carm. 4.617> Et, si crimen erit, terror non deforet alter".
<alc. avit. carm. 4.618> Sic unum genitor iurans baptisma sacrabat,
<alc. avit. carm. 4.619> Vt semel ablutum lymphis purgantibus orbem,
<alc. avit. carm. 4.620_620> Sic sperare reos lauacrum non posse secundum.
<alc. avit. carm. 4.621> Vix tribus exactis caeli iam partibus ibat
<alc. avit. carm. 4.622> Pronus in occasum radius, cum forte remotam
<alc. avit. carm. 4.623> Axe sub eoo iussus contingere nubem
<alc. avit. carm. 4.624> Protulit excussum madefacto ex aethere signum
<alc. avit. carm. 4.625_625> Arcus et emicuit, quem nunc Thaumantida Graio,
<alc. avit. carm. 4.626> Irim Romuleo uocitant sermone poetae.
<alc. avit. carm. 4.627> Pendulus obliquum solem cum senserit umor,
<alc. avit. carm. 4.628> Ancipites uario mittit splendore colores:
<alc. avit. carm. 4.629> Nec numerare queas sic mixtos lumine uisus
<alc. avit. carm. 4.630_630> Inludunt dubii diuersis uultibus orbes
<alc. avit. carm. 4.631> Sapphirusque uirens, maculosus, caerulus, albus.
<alc. avit. carm. 4.632> Purpureum de nube trahit, de sole coruscum,
<alc. avit. carm. 4.633> De caelo nitidum, de terra sumitur atrum,
<alc. avit. carm. 4.634> Et tamen abiunctis quae constant haec elementis,
<alc. avit. carm. 4.635_635> Sic diuersa putas, ut concordantia cernas.
<alc. avit. carm. 4.636> Hanc formam signo trepidis mortalibus arcus
<alc. avit. carm. 4.637> Praestitit esse deus promittens nube serenum
<alc. avit. carm. 4.638> Nullaque iam terris debere pericula caelum.
<alc. avit. carm. 4.639> Nunc quicumque cupis ueram seruare salutem,
<alc. avit. carm. 4.640_640> Illud suspicies signum, quod signa figurant.
<alc. avit. carm. 4.641> Namque dator uitae praemisit talia Christus
<alc. avit. carm. 4.642> Et geminata dedit substantia saluatorem.
<alc. avit. carm. 4.643> In terris sumptae nitida de uirgine carni
<alc. avit. carm. 4.644> Naturalis inest patrio de germine fulgor:
<alc. avit. carm. 4.645_645> Et medius quidam mediator in aethere celso
<alc. avit. carm. 4.646> Munere multimodo uarius, sed fulgidus omni,
<alc. avit. carm. 4.647> Vitalem monstrat sacrati pigneris arcum.
<alc. avit. carm. 4.648> Istum corde uide, quisquis baptismate lotus
<alc. avit. carm. 4.649> Ad caelum liber culpis pereuntibus exis.
<alc. avit. carm. 4.650_650> Namque legis: "Forma uos, inquit apostolus, ista
<alc. avit. carm. 4.651> Saluabit lauacrum, prisci cum tempore Noe
<alc. avit. carm. 4.652> Conclusas lignis animas discriberet octo".
<alc. avit. carm. 4.653> Comparat ille datum, tu seruans dilige donum,
<alc. avit. carm. 4.654> Hoc uotis precibusque gerens, hoc fletibus optans,
<alc. avit. carm. 4.655_655> Ne redeant peccata tibi, ne mersa leuentur,
<alc. avit. carm. 4.656> Mortua ne surgant, ne debellata rebellent,
<alc. avit. carm. 4.657> Ne post ablutum ualeant discrimina crimen;
<alc. avit. carm. 4.658> Et flammam timeas, quo iam non suppetit unda.
<alc. avit. carm. 5.1> Hactenus in terris undas potuisse canenti
<alc. avit. carm. 5.2> Terram inter fluctus aperit nunc carminis ordo.
<alc. avit. carm. 5.3> Illic diluuium quos perderet, ante petiuit,
<alc. avit. carm. 5.4> Nunc ad diluuium pleno succensa furore
<alc. avit. carm. 5.5_5> Sponte sua current periturae milia gentis.
<alc. avit. carm. 5.6> Sed non, ut dignum tanti praeconia facti
<alc. avit. carm. 5.7> Eloquium captent: diuina in laude uoluntas
<alc. avit. carm. 5.8> Sufficit et famulo monstrari munere uotum.
<alc. avit. carm. 5.9> Quod si quis nequeat uerbis persoluere grates,
<alc. avit. carm. 5.10_10> Non minimum uirtutis habet uel credere gestis,
<alc. avit. carm. 5.11> Signa per electos quae porrexere priores.
<alc. avit. carm. 5.12> In quibus excellit longe praestantius illud,
<alc. avit. carm. 5.13> Quod pelago gestum rubro celeberrima perfert
<alc. avit. carm. 5.14> Scriptorum series, in cuius pondere sacro
<alc. avit. carm. 5.15_15> Causarum mage pignus erat pulchramque relatu
<alc. avit. carm. 5.16> Pulchrior exuperat praemissae forma salutis,
<alc. avit. carm. 5.17> Historiis quae magna satis maiorque figuris
<alc. avit. carm. 5.18> Conceptam grauido peperit de tegmine uitam.
<alc. avit. carm. 5.19> Sustinuit duros externa in sede labores,
<alc. avit. carm. 5.20_20> Cum Pelusiacae seruiret subdita genti,
<alc. avit. carm. 5.21> Plebs oppressa diu: densi quam pondere caeni
<alc. avit. carm. 5.22> Et laterum numeris operis mensura diurni
<alc. avit. carm. 5.23> Adflictam saeui uexabat fraude tyranni.
<alc. avit. carm. 5.24> Inuisam sibimet frendens qui crescere turbam,
<alc. avit. carm. 5.25_25> Augeri doluit famulos; nam iusserat, ut lux
<alc. avit. carm. 5.26> Vidisset quoscumque mares, mox docta necaret
<alc. avit. carm. 5.27> Omnis anus natumque premat sollertia sexum.
<alc. avit. carm. 5.28> Sed tamen auersae fugerunt talia matres
<alc. avit. carm. 5.29> Atque interdictos detrectant perdere fetus,
<alc. avit. carm. 5.30_30> Persistente deo plebem diffundere sanctam:
<alc. avit. carm. 5.31> Quoque magis mens caeca trahit crudelia uota,
<alc. avit. carm. 5.32> Hoc plus adcrescunt tenerae primordia gentis.
<alc. avit. carm. 5.33> Viderat interea genitor de sede superna
<alc. avit. carm. 5.34> Afflictamque manum placido prospexerat ore.
<alc. avit. carm. 5.35_35> Iam sacer innocuas dederat de fomite flammas
<alc. avit. carm. 5.36> Et rubus in rubeo uiridis permanserat aestu:
<alc. avit. carm. 5.37> Quo signo spinas nostrae feruescere mentis
<alc. avit. carm. 5.38> Et lucere, pium qui non consumeret, igne
<alc. avit. carm. 5.39> Deuotus nosset sanctis in cordibus ardor.
<alc. avit. carm. 5.40_40> Ilicet electi uates mandata ferebant,
<alc. avit. carm. 5.41> Depromit regi cum primus talia Moyses(==MO.YSES):
<alc. avit. carm. 5.42>"Seruitii longo lassatam pondere plebem,
<alc. avit. carm. 5.43> Oppressos cophinis umeros attritaque colla
<alc. avit. carm. 5.44> Quasque opus adsiduum fecit durescere palmas
<alc. avit. carm. 5.45_45> Laxandi iam tempus adest: dimitte precantes
<alc. avit. carm. 5.46> Tandem caelesti domino persoluere uota
<alc. avit. carm. 5.47> Et conplere datos patrio moderamine ritus".
<alc. avit. carm. 5.48> Ille fremens inquit: "Quae tanti causa tumultus
<alc. avit. carm. 5.49> Quisue nouus populum deus exigit omine misso?
<alc. avit. carm. 5.50_50> Scilicet haec uacuae tangunt caelestia curae,
<alc. avit. carm. 5.51> Vt dominus dominis famulos nunc tollere priscos
<alc. avit. carm. 5.52> Vellet et ad tumidos mittat mandata rebelles.
<alc. avit. carm. 5.53> Quis deus iste foret, cui me parere necesse est?
<alc. avit. carm. 5.54> Aut sceptris celso quid formidabile regi?
<alc. avit. carm. 5.55_55> Sed uestras nimium seducunt otia mentes:
<alc. avit. carm. 5.56> Et nisi laxatos requies concessa foueret,
<alc. avit. carm. 5.57> Nulla superuacuis tererentur tempora uerbis.
<alc. avit. carm. 5.58> Quae si castigans restringat sarcina maior,
<alc. avit. carm. 5.59> Inlicitus uetitum conari desinet ausus.
<alc. avit. carm. 5.60_60> At uos, signifero qui talia uota ducatu
<alc. avit. carm. 5.61> Instruitis uanoque gregem subuertitis ore,
<alc. avit. carm. 5.62> Conspectus uitate meos uultumque cauete.
<alc. avit. carm. 5.63> Ditem namque Pharon uel pollentissime cursus
<alc. avit. carm. 5.64> Testor Nile tuos et diuae uocis Anubem,
<alc. avit. carm. 5.65_65> Cum rabidus latrat, iam non inpune futurum,
<alc. avit. carm. 5.66> Si nostrum rursus repetant haec dicta tribunal".
<alc. avit. carm. 5.67> Virgam forte manu gestabat legifer heros,
<alc. avit. carm. 5.68> Quo baculo nitens gressum tum dextra regebat;
<alc. avit. carm. 5.69> Excutit hanc ualido proiectam comminus ictu.
<alc. avit. carm. 5.70_70> Tum, mirum dictu, commotum serpere lignum,
<alc. avit. carm. 5.71> Non insensibiles ceu promit palmite ramos
<alc. avit. carm. 5.72> Vita mouens tantum, quos praestat crescere fructus:
<alc. avit. carm. 5.73> Sed flexu reptans mutati et corporis usu
<alc. avit. carm. 5.74> Sensum animamque gerens coepit decurrere uirga.
<alc. avit. carm. 5.75_75> Mox anguem formata refert. conterritus haesit
<alc. avit. carm. 5.76> Aeternumque niger tunc palluit ore tyrannus.
<alc. avit. carm. 5.77> Sed ne confusum tali subcumbere signo
<alc. avit. carm. 5.78> Cerneret adsistens uultu nutante satelles,
<alc. avit. carm. 5.79> Dissimulat summo rem gestam credere iussu.
<alc. avit. carm. 5.80_80> Nec diuina uolens, hominum sed facta putari
<alc. avit. carm. 5.81> Praecipit, ut quoscumque magos uel carmina doctos,
<alc. avit. carm. 5.82> Inlicitam diris temptantes fraudibus artem,
<alc. avit. carm. 5.83> Aegypti longinqua darent hostilia, cogens
<alc. avit. carm. 5.84> Murmure funereo faciat monstrare minister.
<alc. avit. carm. 5.85_85> Vndique tunc iussi concurrunt et medicatas
<alc. avit. carm. 5.86> Armant quisque suas noto phantasmate uirgas.
<alc. avit. carm. 5.87> Dant iactae uanas species anguesque putati
<alc. avit. carm. 5.88> Inlusos terrent oculos fallente figura.
<alc. avit. carm. 5.89> Nec longum tumuere magi: consumitur omne,
<alc. avit. carm. 5.90_90> Quod fecisse rati. fictos namque arte dracones
<alc. avit. carm. 5.91> Primus adhuc mordax absorbuit ore cerasta.
<alc. avit. carm. 5.92> Postquam uirtutis clausit spectacula Moyses(==MO.YSES)
<alc. avit. carm. 5.93> Victorisque tenens caudam tellure leuauit,
<alc. avit. carm. 5.94> Decedit serpens ligno uultusque recedit,
<alc. avit. carm. 5.95_95> Diriguere uagi durato corpore flexus.
<alc. avit. carm. 5.96> Quid multis? fit uirga prior, qua deinde sacerdos
<alc. avit. carm. 5.97> Plurima succiduo monstrauit tempore signa.
<alc. avit. carm. 5.98> Hinc dirum frendens Pharaonis conscius ardor,
<alc. avit. carm. 5.99> Diuinae incipiens per cuncta resistere dextrae
<alc. avit. carm. 5.100_100> Et, quae cognoscens, nolens tamen ipse fateri,
<alc. avit. carm. 5.101> Protenus expulsos iussit discedere uates.
<alc. avit. carm. 5.102> Illi diuinas pulsant cum fletibus aures,
<alc. avit. carm. 5.103> Vt fremitus gentis tandem frenetur iniquae,
<alc. avit. carm. 5.104> Quam grauius saeuam monitus fecere superni,
<alc. avit. carm. 5.105_105> Ipsis quin etiam caelestibus arma minantem.
<alc. avit. carm. 5.106> Tum pater accipiens gemitus lacrimasque precantum
<alc. avit. carm. 5.107> Taliter hortatu blando solatur amaros.
<alc. avit. carm. 5.108>"Ne tantum uacuo submittite corda timori,
<alc. avit. carm. 5.109> Plebs mea, quam toto mundi de corpore sumptam
<alc. avit. carm. 5.110_110> Elegi(==ELEGI+_) et propria solam mihi sorte sacraui.
<alc. avit. carm. 5.111> Iam nunc cernetis, quanto primordia uestra
<alc. avit. carm. 5.112> Prosequar auxilio saeuos ac persequar hostes.
<alc. avit. carm. 5.113> Ducam sublimem portenta per omnia dextram.
<alc. avit. carm. 5.114> Nec uolet in paucis Pharius rex cedere signis,
<alc. avit. carm. 5.115_115> Longius ut duram uincant miracula mentem.
<alc. avit. carm. 5.116> Post haec laxatos quin et discedere coget
<alc. avit. carm. 5.117> Expelletque solo: quod nunc negat, ingeret ultro.
<alc. avit. carm. 5.118> Ibitis ad magnas post fortia proelia sedes,
<alc. avit. carm. 5.119> Qua uocat expectans praefertilis ubere terra
<alc. avit. carm. 5.120_120> Et claras uictis condetis gentibus urbes.
<alc. avit. carm. 5.121> Vos modo promissis tantum confidite donis
<alc. avit. carm. 5.122> Et, quos deposcent ingentia facta labores,
<alc. avit. carm. 5.123> Laeta ferat uirtus seseque ad prospera seruet".
<alc. avit. carm. 5.124> Talibus auditis melior spes accipit illos.
<alc. avit. carm. 5.125_125> Adtollunt animos palmasque ad sidera tendunt
<alc. avit. carm. 5.126> Concipiuntque fidem uotis gratesque rependunt.
<alc. avit. carm. 5.127> Postera lux dubios primum praemiserat ortus
<alc. avit. carm. 5.128> Et successorem depulsa nocte ferebat
<alc. avit. carm. 5.129> Insistens aurora diem: tum flumina sanguis
<alc. avit. carm. 5.130_130> Inbuit et subito maduerunt arua cruore.
<alc. avit. carm. 5.131> Sed non hoc minimis portentum contigit undis,
<alc. avit. carm. 5.132> Fluuiorum(==FLUVJORUM) rex ipse rubet nec lumine prisco
<alc. avit. carm. 5.133> Nilus agit proprium, quem sumpsit fonte, nitorem.
<alc. avit. carm. 5.134> Quin magis auerso, ne tangat pristina, Nilo
<alc. avit. carm. 5.135_135> Sanguis in extremum certans manare canalem
<alc. avit. carm. 5.136> Carnosus, non carnis erat nec corpore fusus,
<alc. avit. carm. 5.137> Aut strages quam multa simul quo uulnere possit
<alc. avit. carm. 5.138> Lympharum damnum proprio supplere cruore.
<alc. avit. carm. 5.139> Naribus obstructis pressi uinctoque natatu
<alc. avit. carm. 5.140_140> Interiere simul peregrini in gurgite crasso
<alc. avit. carm. 5.141> Auxeruntque suo saniem de funere pisces.
<alc. avit. carm. 5.142> Et fortasse rear cladis mortisque futurae
<alc. avit. carm. 5.143> Sanguinis indicio iam praecessisse ruinam,
<alc. avit. carm. 5.144> Hoc ipsum ni poena foret; nam scilicet omne
<alc. avit. carm. 5.145_145> Aegypti spatium, uel quo patet ampla Canopus,
<alc. avit. carm. 5.146> Mox inter pingues sitiens defecerat undas,
<alc. avit. carm. 5.147> Si non omnipotens celerem super arua medellam
<alc. avit. carm. 5.148> Spargeret et nitidos reuocaret uallibus amnes.
<alc. avit. carm. 5.149> Tum uero ut requiem pestis subducta reduxit,
<alc. avit. carm. 5.150_150> Effertur rursus dilata morte tyrannus
<alc. avit. carm. 5.151> Et uix euasum contemnens mente flagellum
<alc. avit. carm. 5.152> Innocuam flagris persistit subdere gentem.
<alc. avit. carm. 5.153> At quid per cunctam stilus aestuet ire superbi
<alc. avit. carm. 5.154> Perfidiam caesi numerans periuria regni?
<alc. avit. carm. 5.155_155> Sed tamen extorquent uarium mendacia monstrum
<alc. avit. carm. 5.156> Vndaque uicino uixdum purgata cruore
<alc. avit. carm. 5.157> Ranarum foedis texit cantatibus urbes.
<alc. avit. carm. 5.158> Conplentur cellae, strati, penetralia, mensae,
<alc. avit. carm. 5.159> Sustinet innumeros regalis purpura saltus
<alc. avit. carm. 5.160_160> Atque premens homines frendet subcumbere ranis.
<alc. avit. carm. 5.161> Quarum mox cumulis tonitru feriente subactis
<alc. avit. carm. 5.162> Congestisque sonans muscarum nubis ad auras
<alc. avit. carm. 5.163> Exiit infecto corrumpens aere flatus,
<alc. avit. carm. 5.164> Illic quas scinifes uocitant. quantosque uolatus
<alc. avit. carm. 5.165_165> Pendula conmittunt leuibus corpuscula uentis
<alc. avit. carm. 5.166> Pinnarumque uices peragunt stridentibus alis:
<alc. avit. carm. 5.167> Fundunt se pariter turbataque moenia conplent.
<alc. avit. carm. 5.168> Et licet inmersis defigant uulnera rostris,
<alc. avit. carm. 5.169> Plus horror quam poena mouet. sed tollit et istam
<alc. avit. carm. 5.170_170> Ventus agens, cessat laxata molestia paulum
<alc. avit. carm. 5.171> Confestim cessante metu nec longius ira
<alc. avit. carm. 5.172> Sentitur, quam plaga calet: sed peste remota
<alc. avit. carm. 5.173> Succedunt aliae grauius. consumitur omne
<alc. avit. carm. 5.174> Iumentum cunctosque greges nox abstulit una.
<alc. avit. carm. 5.175_175> Nec tantum damnosa reos portenta fatigant:
<alc. avit. carm. 5.176> Vertitur ad carnem, quae suscitet ira dolores.
<alc. avit. carm. 5.177> Insidunt penitus turgentia uulnera membris
<alc. avit. carm. 5.178> Et sacer incubuit percussis artubus ignis.
<alc. avit. carm. 5.179> Creditur hic etiam casu contingere languor:
<alc. avit. carm. 5.180_180> Sed morbus mentis discrimina corporis urget.
<alc. avit. carm. 5.181> Praeterit ille dies: tum demum luce secuta
<alc. avit. carm. 5.182> Concutitur caelum tonitru nubesque coactae
<alc. avit. carm. 5.183> Terribili splendore micant: ferit omnia fulgor
<alc. avit. carm. 5.184> Fulmen agens, totas uno sub tempore mortes
<alc. avit. carm. 5.185_185> Aethere turbato terris elementa minantur.
<alc. avit. carm. 5.186> Ignibus inseritur praegrandis pondere grando,
<alc. avit. carm. 5.187> Non ut nube solet terris nimbosa uenire:
<alc. avit. carm. 5.188> Sed quemcumque cadens ut deprimat atque ruinam
<alc. avit. carm. 5.189> Pondere uel solo faciat. coniungitur ergo
<alc. avit. carm. 5.190_190> Grandineum flammis feruentibus aere frigus
<alc. avit. carm. 5.191> Et natura neci seruans adsignat utrumque.
<alc. avit. carm. 5.192> Hic primus stragem sparsis dat mortibus imber:
<alc. avit. carm. 5.193> Exim restantem surgit consumere fructum
<alc. avit. carm. 5.194> Brucus et excusso confidens crure lucusta(==LU-CUSTA).
<alc. avit. carm. 5.195_195> Hoc sed docta malis et iam discrimine crebro
<alc. avit. carm. 5.196> Tamquam lene satis callosa superbia duxit.
<alc. avit. carm. 5.197> Insequitur uelox, grauius quae uindicet, ira.
<alc. avit. carm. 5.198> Caecas mane nouo surgens sol sparserat umbras
<alc. avit. carm. 5.199> Et laetus iubaris splendebat fronte sereni,
<alc. avit. carm. 5.200_200> Cum surgens mediam nubes se porrigit atra
<alc. avit. carm. 5.201> Nascentemque diem depulso lumine clausit.
<alc. avit. carm. 5.202> In molem nox densa coit, perit obrutus aer
<alc. avit. carm. 5.203> Palpantesque manus densas sensere tenebras
<alc. avit. carm. 5.204> Atque repercussus uexatur anhelitus aeger:
<alc. avit. carm. 5.205_205> Et si sopitos flando quis suscitet ignes
<alc. avit. carm. 5.206> Aut flammas excire uelit, conpressa necantur
<alc. avit. carm. 5.207> Lumina nec uibrant restrictos pondere motus.
<alc. avit. carm. 5.208> Quo quemcumque loco tenebrosus repperit horror,
<alc. avit. carm. 5.209> Continuit, uidit nullum nec uisus ab ullo est.
<alc. avit. carm. 5.210_210> Squalentes pariter uiuentia milia credas
<alc. avit. carm. 5.211> Infernas intrasse domos aut forte reuulsa
<alc. avit. carm. 5.212> Obice terrarum patriam sordentis abyssi
<alc. avit. carm. 5.213> Migrasse in superos ac mundum luce fugata
<alc. avit. carm. 5.214> Sub leges misisse suas. tres perdidit ista
<alc. avit. carm. 5.215_215> Nocte dies dignis pendens periuria tellus.
<alc. avit. carm. 5.216> Istaec damnati; nam cetera fulgidus orbis
<alc. avit. carm. 5.217> Continet et solitos distinguunt tempora cursus.
<alc. avit. carm. 5.218> Moyses interea lacrimas, ieiunia, uota
<alc. avit. carm. 5.219> Continuat precibusque frequens ac peruigil instat,
<alc. avit. carm. 5.220_220> Maioris natu fultus solamine fratris.
<alc. avit. carm. 5.221> Instruit hos sacris simul informatque creator,
<alc. avit. carm. 5.222> Mystica sollemnem quo pandat uictima ritum.
<alc. avit. carm. 5.223>"Cernitis, ut multa desudans clade reatum
<alc. avit. carm. 5.224> Aegyptus contrita gemat satis undique tacta,
<alc. avit. carm. 5.225_225> Sed tamen inmota perstans ceruice rebellis?
<alc. avit. carm. 5.226> Nec portanda diu praecedunt ista ruinam.
<alc. avit. carm. 5.227> Aegrotat, quodcumque tumet, nec sana superbo
<alc. avit. carm. 5.228> Causa subest, iunctum monstrat mens turgida letum.
<alc. avit. carm. 5.229> Vnus adhuc restat, qui uindicet omnia, luctus
<alc. avit. carm. 5.230_230> Postque nouem decima percellat caede merentes.
<alc. avit. carm. 5.231> Vos modo perpetuos sacrorum discite mores
<alc. avit. carm. 5.232> Cultibus et propriis mansura lege tenete.
<alc. avit. carm. 5.233> Mensibus in cunctis, orbis quos circinat anni,
<alc. avit. carm. 5.234> Iste caput princepsque foret, quem nomine belli
<alc. avit. carm. 5.235_235> Gentiles uocitant, uos tantum dicite primum:
<alc. avit. carm. 5.236> Lunaque bis septem cum fecerit addita noctes.
<alc. avit. carm. 5.237> Vespere tum sero dabitis primordia sacris.
<alc. avit. carm. 5.238> Sumite mansuetum perfecti temporis agnum,
<alc. avit. carm. 5.239> Qui careat macula et purum det corpore uellus.
<alc. avit. carm. 5.240_240> Hoc animal festis mactabitis, huius utrumque
<alc. avit. carm. 5.241> Signabit sanguis nitido de corpore postem.
<alc. avit. carm. 5.242> Hoc dabit indicium seruandae cura salutis,
<alc. avit. carm. 5.243> Cum percussor aget tacitam sine uulnere caedem;
<alc. avit. carm. 5.244> Perspiciat sacro limen maduisse cruore
<alc. avit. carm. 5.245_245> Hoc tantum transire uolens. distantia talis
<alc. avit. carm. 5.246> Custodiet(==CUSTO-DIET) uestras sparsis a mortibus aedes".
<alc. avit. carm. 5.247> Sic nos, Christe, tuum saluet super omnia signum
<alc. avit. carm. 5.248> Frontibus inpositum: sic sanguis denique sanctus,
<alc. avit. carm. 5.249> Tunc praemonstrati dudum qui funditur agni,
<alc. avit. carm. 5.250_250> Oribus infusus postes lustrasse tuorum
<alc. avit. carm. 5.251> Inter labentis feruentia funera mundi
<alc. avit. carm. 5.252> Credatur casuque tuos discernat ab omni,
<alc. avit. carm. 5.253> Dum non signatos percurrit funere mucro.
<alc. avit. carm. 5.254> Tu cognosce tuam saluanda in plebe figuram,
<alc. avit. carm. 5.255_255> Vt, quocumque loco mitis mactabitur agnus
<alc. avit. carm. 5.256> Atque cibo sanctum porrexerit hostia corpus,
<alc. avit. carm. 5.257> Rite sacrum celebrent uitae promissa sequentes.
<alc. avit. carm. 5.258> Fermento nequam duplici de corde reuulso
<alc. avit. carm. 5.259> Sincerum nitidae conspergant azyma mentis.
<alc. avit. carm. 5.260_260> Finierat rector leges et foedera festi
<alc. avit. carm. 5.261> Paschalis mandare uiris, quod protenus omnes
<alc. avit. carm. 5.262> Arripuere simul. peragunt conuiuia laeti
<alc. avit. carm. 5.263> Sollemnisque nouo cultu disponitur esus,
<alc. avit. carm. 5.264> Transeat ad seros quae condita forma nepotes.
<alc. avit. carm. 5.265_265> Nox erat et mediam carpebant cuncta quietem
<alc. avit. carm. 5.266> Vmbraque libratas iamiam diuiserat horas:
<alc. avit. carm. 5.267> Ecce uenit tacito per dira silentia motu
<alc. avit. carm. 5.268> Angelus, exerto missus qui saeuiat ense:
<alc. avit. carm. 5.269> Nec confusa datur subiti sententia leti,
<alc. avit. carm. 5.270_270> Omne malum sed sorte cadit longeque uidetur,
<alc. avit. carm. 5.271> Quem petat in tenebris praefixi funeris ordo:
<alc. avit. carm. 5.272> Maiores natu pereunt florique leguntur
<alc. avit. carm. 5.273> Ad mortem, primos luci quos edidit ortus.
<alc. avit. carm. 5.274> Cum dominis famuli pereunt natique potentum
<alc. avit. carm. 5.275_275> Permixta cum plebe cadunt, sic uilis, ut ille
<alc. avit. carm. 5.276> Quem celsi tenuit molientem purpura fulcri.
<alc. avit. carm. 5.277> Haec nuda tellure iacent, haec serica uelant.
<alc. avit. carm. 5.278> Disparibus stratis sternuntur corpora leto.
<alc. avit. carm. 5.279> Non quemquam mors aequa timet, non excipit ullos,
<alc. avit. carm. 5.280_280> In uiuis tantum qui discernuntur, honores.
<alc. avit. carm. 5.281> Pauperis ad fletum nulla pietate mouetur;
<alc. avit. carm. 5.282> Ditibus ut parcat, nullo corrumpitur auro.
<alc. avit. carm. 5.283> Aegrotum sanus, longaeuum iunior ante
<alc. avit. carm. 5.284> Migrat: huic(==HU-IC) soli debet confidere nemo.
<alc. avit. carm. 5.285_285> Hoc tantum tamen est, sibimet quo mortua distent,
<alc. avit. carm. 5.286> Viuant ut meritis, qui conplent tempora sorte.
<alc. avit. carm. 5.287> Hic numquam penitus morti licet; auferat etsi
<alc. avit. carm. 5.288> Iure potestatis lutea conpage creatum,
<alc. avit. carm. 5.289> Semine mortali genitum terraeque reductum:
<alc. avit. carm. 5.290_290> Iustorum in factis leto nil ceditur ulli.
<alc. avit. carm. 5.291> Ergo ut percussas suboles confusa repente
<alc. avit. carm. 5.292> Aula uidet, currunt flentes ad funera matres;
<alc. avit. carm. 5.293> Mors patet et mortis non paret uulnere causa.
<alc. avit. carm. 5.294> Pectora contundunt pugnis crinesque reuellunt
<alc. avit. carm. 5.295_295> Vnguibus et nigras festinant scindere malas.
<alc. avit. carm. 5.296> Nec dominos planxere diu, mox occupat omnes
<alc. avit. carm. 5.297> Luctus quamque suus, sonat unus in aethere clamor
<alc. avit. carm. 5.298> Non uno ex fletu. coniungit uoce tumultum
<alc. avit. carm. 5.299> Nulla uacans a morte domus. tum lumine multo
<alc. avit. carm. 5.300_300> Omni curatur populosum funus in urbe.
<alc. avit. carm. 5.301> Iustitium iustum cogit maerere merentes.
<alc. avit. carm. 5.302> Et dum quis proprio seruat lamenta dolori,
<alc. avit. carm. 5.303> Exequias tardant luctus inhumataque turba
<alc. avit. carm. 5.304> Dilata iacuit tantisper sorte sepulchri:
<alc. avit. carm. 5.305_305> Et nisi iam tandem uacuos et honore carentes
<alc. avit. carm. 5.306> Vel nuda tellure locet uel concremet igni,
<alc. avit. carm. 5.307> Vix collecta manus, quae tantos clauderet urna.
<alc. avit. carm. 5.308> Tum regem circum commoto murmure sistit
<alc. avit. carm. 5.309> Maesta cohors humiles depromens uoce querellas.
<alc. avit. carm. 5.310_310>"Heu nimium nostris aduersa potentia rebus
<alc. avit. carm. 5.311> Hebraeum populi, totiens cui uindice dextra
<alc. avit. carm. 5.312> Militat omne malum, totus cui denique mundus
<alc. avit. carm. 5.313> Pugnat et irato succedunt prospera caelo.
<alc. avit. carm. 5.314> Vis quaedam secreta dei maiorque potestas
<alc. avit. carm. 5.315_315> Haec in sceptra furit gentemque ulciscitur ipsam
<alc. avit. carm. 5.316> Orbis iactura: solos pereuntia saluant
<alc. avit. carm. 5.317> Victores elementa suos redimuntque cadendo.
<alc. avit. carm. 5.318> En iacet Aegyptus nec iam reparabilis ultra.
<alc. avit. carm. 5.319> Atque utinam poenas uiuis damnumque per arua
<alc. avit. carm. 5.320_320> Ferret adhuc diuina manus nec funere tanto
<alc. avit. carm. 5.321> Deceptam subita uacuasset caede Canopum!
<alc. avit. carm. 5.322> Tandem parce solo causasque expelle ruinae,
<alc. avit. carm. 5.323> Dum leuior strages, dum quisquam luce tenetur,
<alc. avit. carm. 5.324> Dum superest, qui terga premat, qui limite trudat
<alc. avit. carm. 5.325_325> Et, nequam si forte uelint ex corde morari,
<alc. avit. carm. 5.326> Non sinat eiecto depellens hospite cladem.
<alc. avit. carm. 5.327> Permoueat noster natorum funere luctus,
<alc. avit. carm. 5.328> Permoueat te forte tuus: uel pauca superstent
<alc. avit. carm. 5.329> Pignora, quae tantos tergant seruata dolores
<alc. avit. carm. 5.330_330> Et detruncatae reparent dispendia gentis".
<alc. avit. carm. 5.331> His dictis lacrimas populus dedit. ipse superbus
<alc. avit. carm. 5.332> Frangitur ad fletum princeps uictumque fatetur.
<alc. avit. carm. 5.333> Haec perturbata sed dum tractantur in aula,
<alc. avit. carm. 5.334> Hebraei uatum studio monitisque supernis
<alc. avit. carm. 5.335_335> Optima quaeque sacris fingunt epulisque requiri;
<alc. avit. carm. 5.336> Vasaque, sollemnis quae poscat plurima cultus,
<alc. avit. carm. 5.337> Ornamenta etiam uestesque, monilia, gemmas
<alc. avit. carm. 5.338> Vt reddenda petunt: nec tardus commodat hospes
<alc. avit. carm. 5.339> Ditat et ignorans trepidam manus aemula plebem.
<alc. avit. carm. 5.340_340> Quae iam digna tuis pandantur laudibus ora,
<alc. avit. carm. 5.341> Summe pater, qui tam saeuo sic uteris hoste?
<alc. avit. carm. 5.342> Adnuit aduersus, largitur munera nolens,
<alc. avit. carm. 5.343> Quae tecum dimisse feras: nec soluere tantum
<alc. avit. carm. 5.344> Sufficit oppressos, opibus ditantur euntes
<alc. avit. carm. 5.345_345> Thensaurosque nouos libertas reddita sumit.
<alc. avit. carm. 5.346> Inter feruentes inimica in sede furores
<alc. avit. carm. 5.347> Praedatur dominum fugiens fallitque uidentem.
<alc. avit. carm. 5.348> Praesentem uacuat; non tam discedere pulsos
<alc. avit. carm. 5.349> Quam laetos migrare putes. portantur auari
<alc. avit. carm. 5.350_350> Sic Pharaonis opes: quem tunc mercede soluta
<alc. avit. carm. 5.351> Seruitii longum credas taxasse laborem
<alc. avit. carm. 5.352> Nonnumquam rectis et, quae contraria, prosunt
<alc. avit. carm. 5.353> Et, quae laeua malus uoluit(==VOLUIT), mutata recurrunt
<alc. avit. carm. 5.354> In dextrum uertente deo solosque nocentes
<alc. avit. carm. 5.355_355> Vis odii perimens meditata in uulnera ducit
<alc. avit. carm. 5.356> Et partos fratri laqueos incurrere cogit.
<alc. avit. carm. 5.357> Egressi interea trepido de rege ministri
<alc. avit. carm. 5.358> Conpellunt celerare fugam coguntque uolentes,
<alc. avit. carm. 5.359> Praecipitant alacres et festinantibus instant
<alc. avit. carm. 5.360_360> Pellendasque putant pulsa cum gente ruinas.
<alc. avit. carm. 5.361> Iam prope centenum conpleuerat aduena lustrum
<alc. avit. carm. 5.362> In regnis, Aegypte, tuis, ex tempore quondam
<alc. avit. carm. 5.363> Quo priscus patriarcha Iacob perduxerat illic
<alc. avit. carm. 5.364> Bis sena cum prole domum carosque nepotes,
<alc. avit. carm. 5.365_365> Quo per fecundum creuerunt milia patrem.
<alc. avit. carm. 5.366> Procedit tandem populus moxque agmine iuncto
<alc. avit. carm. 5.367> Diram linquit humum tenebrisque ac luctibus orbam.
<alc. avit. carm. 5.368> Nam uicina dies nondum produxerat ortus.
<alc. avit. carm. 5.369> Haec nox festa deo redeuntibus annua sacris,
<alc. avit. carm. 5.370_370> Haec genti sollemnis erit, quae soluitur hoste.
<alc. avit. carm. 5.371> Primo conspicuus fulgebat in ordine ductor
<alc. avit. carm. 5.372> Legifer adiuncto praecedens agmina fratre.
<alc. avit. carm. 5.373> Post quos belliferae disponunt arma cohortes
<alc. avit. carm. 5.374> Ducunt et ualidas instructo robore turmas.
<alc. avit. carm. 5.375_375> Arma ferunt humeris, enses per cingula laeuo
<alc. avit. carm. 5.376> Dependent lateri, presso tum uertice cassis
<alc. avit. carm. 5.377> Fulget et albenti certat lux ferrea lunae.
<alc. avit. carm. 5.378> Nituntur iaculis alii clipeosque sinistris
<alc. avit. carm. 5.379> Voluunt et rapido meditantur bella rotatu.
<alc. avit. carm. 5.380_380> Gaudet pars etiam pharetris uolucresque sagittas
<alc. avit. carm. 5.381> Hostis in occursum mittendis mortibus aptat,
<alc. avit. carm. 5.382> Aut si forte uirum fugientia terga sequatur,
<alc. avit. carm. 5.383> Vt pinnata leues transmittant spicula uentos.
<alc. avit. carm. 5.384> Incedit pauidum postrema per agmina uulgus
<alc. avit. carm. 5.385_385> Non inpar numero, caelum cum pingitur astris
<alc. avit. carm. 5.386> Aestuat aut motus pelagi crispantibus undis,
<alc. avit. carm. 5.387> Litore uel quantas conuerrit fluctus harenas
<alc. avit. carm. 5.388> Vel quantis stillant umentia nubila guttis.
<alc. avit. carm. 5.389> Mirantur Pharii satrapae nec credere tantum
<alc. avit. carm. 5.390_390> Se potuisse uident: placet eiecisse tot hostes.
<alc. avit. carm. 5.391> Sed non haec acies acie saluabere ferri.
<alc. avit. carm. 5.392> Quamlibet innumeris peditum stipere cateruis,
<alc. avit. carm. 5.393> Vnus pugnabit cunctis pro milibus auctor.
<alc. avit. carm. 5.394> At populus lento moderatus tramite gressum
<alc. avit. carm. 5.395_395> Arreptum carpebat iter, praecedere tantum
<alc. avit. carm. 5.396> Adgressis ducibus, quantum uel tarda senectus
<alc. avit. carm. 5.397> Vel rudibus reptans infantia sustinet annis,
<alc. avit. carm. 5.398> Ne praematurus fragilem contristet eundo
<alc. avit. carm. 5.399> Aetatem sexumque labor. sic cuncta supernus
<alc. avit. carm. 5.400_400> Dispensat nutus plebique adsistit ouanti.
<alc. avit. carm. 5.401> Ergo ubi signatis sederunt milia castris
<alc. avit. carm. 5.402> Armatusque pedes uulgus uallauit inerme,
<alc. avit. carm. 5.403> Vespere tum primo stanti adsimulata columnae
<alc. avit. carm. 5.404> Insistens puro resplenduit aethere flamma:
<alc. avit. carm. 5.405_405> Non tamen ut moto dirum micat ignis in axe,
<alc. avit. carm. 5.406> Prodita cum terris caeli portenta minantur
<alc. avit. carm. 5.407> Seu morbis tristem bellisque aut cladibus annum:
<alc. avit. carm. 5.408> Sed radiis fulgens et lumine candida laeto
<alc. avit. carm. 5.409> Ostendit nitidum castris mirantibus ignem.
<alc. avit. carm. 5.410_410> Diffugiunt tenebrae uicinaque sidera cedunt
<alc. avit. carm. 5.411> Et latuit rutilis oppressus fulgor in astris.
<alc. avit. carm. 5.412> Obstipuere uiri primum, perterruit omnes
<alc. avit. carm. 5.413> Incussitque metum nouitas, tum luminis usus
<alc. avit. carm. 5.414> Paulatim caeleste iubar commendat amori.
<alc. avit. carm. 5.415_415> Maxima nocturnas iam pars exegerat horas
<alc. avit. carm. 5.416> Et uoluenda dies instabat sorte propinqua:
<alc. avit. carm. 5.417> Cunctorum ante oculos per caelum uisa moueri
<alc. avit. carm. 5.418> Arripuitque uiam populo spectante columna.
<alc. avit. carm. 5.419> Protenus hanc patres sancti sensere sequendam,
<alc. avit. carm. 5.420_420> Esse ducemque ducum: laeti mox praesule tanta
<alc. avit. carm. 5.421> Abrupere moras, castris excedere certant.
<alc. avit. carm. 5.422> Tunc, ut quaeque tribus primum sortita laborem,
<alc. avit. carm. 5.423> Ordine carpit iter, sequitur tum cetera pubes.
<alc. avit. carm. 5.424> Haec inter clarum rediens lux pandit olympum,
<alc. avit. carm. 5.425_425> Flammea pallescit conspecto sole columna.
<alc. avit. carm. 5.426> Vertitur in nubem totus, qui fulserat, ignis,
<alc. avit. carm. 5.427> Sed species perstat tensae super aethera formae.
<alc. avit. carm. 5.428> Tertia nocturnos deterserat hora liquores
<alc. avit. carm. 5.429> Et matutinas scandens sol uicerat umbras:
<alc. avit. carm. 5.430_430> Ecce nouum dictu, caelo seruata sereno
<alc. avit. carm. 5.431> Frigida feruenti iussa est opponere nubes
<alc. avit. carm. 5.432> Se radio densumque parat tenuissima tegmen.
<alc. avit. carm. 5.433> Sic circumiectis, tellus quis ardet eoa,
<alc. avit. carm. 5.434> Aestibus ignorat genuinum turba calorem,
<alc. avit. carm. 5.435_435> Vesperis ut credas leni respergere flatu
<alc. avit. carm. 5.436> Blanda uel umentes diffundere frigora uentos.
<alc. avit. carm. 5.437> Nec tamen hanc nubem taetro suffusa colore
<alc. avit. carm. 5.438> Forma dabat nec concreto sic horrida uultu,
<alc. avit. carm. 5.439> Vt terrent, ualidos cum promunt nubila nimbos:
<alc. avit. carm. 5.440_440> Sed qualis madidi, solem cum uiderit, arcus,
<alc. avit. carm. 5.441> Tanta fuit pulchrae species extenta columnae.
<alc. avit. carm. 5.442> Noctibus ignis erat lumenque accensa ferebat,
<alc. avit. carm. 5.443> Cum sol torreret, gelidi dabat umida roris.
<alc. avit. carm. 5.444> Has alternantem ducens cum tempore sortem
<alc. avit. carm. 5.445_445> Mutauit natura uices, substantia discors
<alc. avit. carm. 5.446> Muneribus propriis concordem reddidit usum.
<alc. avit. carm. 5.447> Si mansit, mansere uiri: si mota, secuti.
<alc. avit. carm. 5.448> Si multis etiam iussa est pendere diebus,
<alc. avit. carm. 5.449> Subdita defixo tardabant agmina uallo.
<alc. avit. carm. 5.450_450> Ista quater denis pietas percrebruit annis,
<alc. avit. carm. 5.451> Dum uastos heremi curris, Iudaee, recessus
<alc. avit. carm. 5.452> Vincla pedum firmante uia, dum tempore tanto
<alc. avit. carm. 5.453> Non adtrita suum seruarent tegmina pondus
<alc. avit. carm. 5.454> Mollitieque noua prisci durantis amictus
<alc. avit. carm. 5.455_455> Sic longaeua foret, quod non damnosa uetustas:
<alc. avit. carm. 5.456> Dum sacrum populo uictum candentia manna
<alc. avit. carm. 5.457> Ferrent et caeli frugem terrena uiderent.
<alc. avit. carm. 5.458> Per quam sublimis praediceret ante figura
<alc. avit. carm. 5.459> Edendum ex utero purum sine semine corpus,
<alc. avit. carm. 5.460_460> Quo caperet pascenda salus de sede superna
<alc. avit. carm. 5.461> Inlabente deo sanctis altaribus escas.
<alc. avit. carm. 5.462> Hoc signo summus percussa rupe sacerdos
<alc. avit. carm. 5.463> Protulit inriguos populis sitientibus haustus.
<alc. avit. carm. 5.464> Christum namque uides stabilem consistere petram,
<alc. avit. carm. 5.465_465> Percussus iaculo largas qui praebuit undas
<alc. avit. carm. 5.466> Porrexitque suis sacro de uulnere potum.
<alc. avit. carm. 5.467> Hebraei interea laeti ducente columna
<alc. avit. carm. 5.468> Per terras gressu, per caelum uisibus ibant.
<alc. avit. carm. 5.469> Ecce iterum Phariis insedit mentibus ira
<alc. avit. carm. 5.470_470> Et populus sine more ferox his uocibus armat
<alc. avit. carm. 5.471> Tandem postremos uicina morte furores:
<alc. avit. carm. 5.472>"O nimium stultis inludens mentibus error
<alc. avit. carm. 5.473> Praestigiaeque satis nebulosa in fraude peractae.
<alc. avit. carm. 5.474> Nonne pudet famulam nullo certamine gentem
<alc. avit. carm. 5.475_475> Sic inpune rapi? quo numine praesule tanto
<alc. avit. carm. 5.476> Deseruit(==DESERUIT) uacuas discedens accola terras?
<alc. avit. carm. 5.477> Rura uacant, coeptis desistunt oppida muris.
<alc. avit. carm. 5.478> Non solitum consurgit opus, non cultor in agris
<alc. avit. carm. 5.479> Exercet ualidos adtrito dente ligones.
<alc. avit. carm. 5.480_480> Torpidus exactor siluit nulloque tumultu
<alc. avit. carm. 5.481> Feruida consuetos repetunt suspendia census.
<alc. avit. carm. 5.482> Quin potius sumptis exercitus inruat armis
<alc. avit. carm. 5.483> Inbellemque manu profugosque reducat alumnos.
<alc. avit. carm. 5.484> Quos si seruilis tantum succenderit ausus,
<alc. avit. carm. 5.485_485> Vt telis certare uelint, mox occidat omnis
<alc. avit. carm. 5.486> Confusa cum plebe manus: feruentibus armis
<alc. avit. carm. 5.487> Permixtae pereant confosso pectore matres,
<alc. avit. carm. 5.488> Vberibus iunctos configant spicula natos.
<alc. avit. carm. 5.489> Prolem quisque suam cernens ante ora cadentem
<alc. avit. carm. 5.490_490> Oblatis optet iugulis succurrere mortem.
<alc. avit. carm. 5.491> Orbatum nostros faciat libare dolores
<alc. avit. carm. 5.492> Vltima sors populum: sic uiuens omnia perdat,
<alc. avit. carm. 5.493> Tum pereat. densa campi sub strage latentes
<alc. avit. carm. 5.494> Tristi committant inhumata cadauera caelo.
<alc. avit. carm. 5.495_495> Inde ubi iam totos satiauerit ense furores,
<alc. avit. carm. 5.496> Thensauros reuocet fugientes dextera uictrix".
<alc. avit. carm. 5.497> Talibus excitas acuebant flatibus iras
<alc. avit. carm. 5.498> Inridente deo, solus qui dispicit omnem
<alc. avit. carm. 5.499> Conatum rigido meditantem uana tumore
<alc. avit. carm. 5.500_500> Consiliumque ducum cassato dissipat actu.
<alc. avit. carm. 5.501> Ergo bella rogant, feruens rapit arma iuuentus,
<alc. avit. carm. 5.502> Spumantes ducuntur equi phalerisque potentes,
<alc. avit. carm. 5.503> Suspendunt alacres splendentia frena iugales.
<alc. avit. carm. 5.504> Pugnax pompa nitet, subiectos curribus axes
<alc. avit. carm. 5.505_505> Aurato temone trahunt: tum cetera pubes
<alc. avit. carm. 5.506> Induitur chalybe aut fuluo circumdatur aere.
<alc. avit. carm. 5.507> Hi loricarum uasto sub tegmine gaudent,
<alc. avit. carm. 5.508> Intexit creber sibimet quas circulus haerens,
<alc. avit. carm. 5.509> Atque catenosi crepitant per corpora panni.
<alc. avit. carm. 5.510_510> Ast aliis tenui concurrens lammina ferro,
<alc. avit. carm. 5.511> Qua se succiduas iunctim scandente per oras
<alc. avit. carm. 5.512> Flectitur, adsuti cratis compacta metalli,
<alc. avit. carm. 5.513> Horrentes habitus diuersa fecerat arte.
<alc. avit. carm. 5.514> Et tamen ardentum cuncta inter tela uirorum
<alc. avit. carm. 5.515_515> Terribilis plus forma fuit; quis namque furentes
<alc. avit. carm. 5.516> Spectet, quos laetos uix possit cernere uultus?
<alc. avit. carm. 5.517> Inclusae galeis facies et ferrea uestis
<alc. avit. carm. 5.518> Cinxerat iratas armorum luce tenebras.
<alc. avit. carm. 5.519> Progreditur collecta manus: rex ipse frementes
<alc. avit. carm. 5.520_520> Curru cogit equos, telis tamen undique saeptus
<alc. avit. carm. 5.521> Delituit, densam reddunt hastilia siluam.
<alc. avit. carm. 5.522> Concutitur pulsata rotis et pondere tellus,
<alc. avit. carm. 5.523> Angustauit humum latam stipata iuuentus
<alc. avit. carm. 5.524> Conclusitque uias. quidquid uirtutis habere
<alc. avit. carm. 5.525_525> Aegyptus potuit, totum mors proxima ducit.
<alc. avit. carm. 5.526> Iunxerat interea, ponto qua Magdalus instat,
<alc. avit. carm. 5.527> Hebraeus populus rubranti castra profundo
<alc. avit. carm. 5.528> Euasos credens securis mentibus hostes.
<alc. avit. carm. 5.529> Dum resident fixoque parant requiescere uallo,
<alc. avit. carm. 5.530_530> Cernunt puluereas in caelum surgere nubes.
<alc. avit. carm. 5.531> Cunctatis primum mox agmina saeua patescunt,
<alc. avit. carm. 5.532> Non tamen infensas patitur conmittere partes
<alc. avit. carm. 5.533> Sole sub occiduo uicinus proelia uesper.
<alc. avit. carm. 5.534> Distulit in lucem uallatus bella tyrannus,
<alc. avit. carm. 5.535_535> Et fors ardentes nondum compesceret iras
<alc. avit. carm. 5.536> Nec seruare furor potuisset foedera nocti
<alc. avit. carm. 5.537> Auroramque uelit motis praecedere signis,
<alc. avit. carm. 5.538> Flammea ni retro subsistens forte columna
<alc. avit. carm. 5.539> Obiectu medio gentes discerneret ambas.
<alc. avit. carm. 5.540_540> Contemplans rex ipse tamen mirabile lumen
<alc. avit. carm. 5.541> Sic ignem metuit, quod sensu feruidus ardet.
<alc. avit. carm. 5.542> Paulatimque mori non profuit: itur ad unam,
<alc. avit. carm. 5.543> Quae claudat cunctas pelago pandente, ruinam.
<alc. avit. carm. 5.544> Plebs trepidat conclusa loco finemque sequenti
<alc. avit. carm. 5.545_545> Expectat pauefacta die, non tela nec ullas
<alc. avit. carm. 5.546> Bellorum molita uices, sed uoce leuata
<alc. avit. carm. 5.547> Vatibus insistens: "O terque quaterque beati,
<alc. avit. carm. 5.548> Aegyptus quos morte tulit tellure uel ampla
<alc. avit. carm. 5.549> Vrnam defunctis suprema sorte parauit!
<alc. avit. carm. 5.550_550> Digni qui tantos nequeant sentire dolores
<alc. avit. carm. 5.551> Nec stragem prolis uel pignora capta uidere.
<alc. avit. carm. 5.552> Alitibus nos esca dati nec sede sepulchri
<alc. avit. carm. 5.553> Condita deserto soluemur corpora uasto".
<alc. avit. carm. 5.554> Talia uoce uiri: respondit luctibus omne
<alc. avit. carm. 5.555_555> Vulgus et accenso persultat turba tumultu.
<alc. avit. carm. 5.556> Tum sancti coepere duces promissa referre
<alc. avit. carm. 5.557> Solarique metum fletusque abstergere dictis.
<alc. avit. carm. 5.558>"Quaesumus, ingratos deponite mente timores
<alc. avit. carm. 5.559> Experti multum nec desperanda putetis,
<alc. avit. carm. 5.560_560> Quae tantis spondent caelestia munera signis.
<alc. avit. carm. 5.561> Infidisne potest elabi cordibus umquam
<alc. avit. carm. 5.562> Aegyptus tot caesa malis interque flagella,
<alc. avit. carm. 5.563> Subcumbens quae sensit humus, uos cunctaque uestra
<alc. avit. carm. 5.564> Adflicti regno saluos uixisse sub hostis?
<alc. avit. carm. 5.565_565> Quid de transactis dicatur? nempe uidetis
<alc. avit. carm. 5.566> Vt mediatricis curet tutella columnae,
<alc. avit. carm. 5.567> Ne quid ab aduersa liceat nos fraude uereri.
<alc. avit. carm. 5.568> Quin magis erectas firma spe tollite mentes.
<alc. avit. carm. 5.569> Vltima namque dies defixa est crastina genti,
<alc. avit. carm. 5.570_570> Quae nunc bella crepans sumptis confidit in armis.
<alc. avit. carm. 5.571> Non sic pugna foret nec telis tela feretis
<alc. avit. carm. 5.572> Obuia nec uestro uobis sudore triumphus
<alc. avit. carm. 5.573> Hac uice proueniet: caeli pugnabitur ira,
<alc. avit. carm. 5.574> Qua uobis placido peragentur proelia nutu".
<alc. avit. carm. 5.575_575> Talibus intenti uates deiecta leuabant
<alc. avit. carm. 5.576> Corda uirum, sancta sedantes uoce timorem.
<alc. avit. carm. 5.577> At pontum ualidus feruenti flamine uentus
<alc. avit. carm. 5.578> Vrebat tota consumens nocte profundum,
<alc. avit. carm. 5.579> Contra naturam genitor dum fulminat undas,
<alc. avit. carm. 5.580_580> Ardet et adflatus percusso in gurgite fluctus.
<alc. avit. carm. 5.581> Iam matutinum peruenerat horrida tempus
<alc. avit. carm. 5.582> Vix acies primosque nitens aurora rubores
<alc. avit. carm. 5.583> Spargebat mundo: taetris cum protenus omnes
<alc. avit. carm. 5.584> Erumpunt castris, fremit undique mota iuuentus.
<alc. avit. carm. 5.585_585> At pauidae plebis postquam peruenit ad aures
<alc. avit. carm. 5.586> Clangentisque tubae percussit pectora terror,
<alc. avit. carm. 5.587> Arripiunt carpuntque uiam, qua proxima ponti
<alc. avit. carm. 5.588> Litora sollicitant rubro nudata liquore.
<alc. avit. carm. 5.589> Vt summas pelagi populus peruenit ad oras,
<alc. avit. carm. 5.590_590> Cessit confestim ducti reuerentia fluctus
<alc. avit. carm. 5.591> Expanditque uiam, cui terram clauserat hostis.
<alc. avit. carm. 5.592> Machina, pendentis struxit quam scaena liquoris,
<alc. avit. carm. 5.593> Frenatas celso suspenderat aere lymphas.
<alc. avit. carm. 5.594> Adgreditur medium fugiens uincensque sequentes
<alc. avit. carm. 5.595_595> Gens electa dei, figens uestigia terris
<alc. avit. carm. 5.596> In regione maris. calcantur saxa profundi,
<alc. avit. carm. 5.597> Conterit et nudum percurrens orbita limum.
<alc. avit. carm. 5.598> Torridus adspectum scissis sol inserit undis
<alc. avit. carm. 5.599> Ignotamque nouo contingit lumine terram:
<alc. avit. carm. 5.600_600> Longior et radius spatium descendere tantum
<alc. avit. carm. 5.601> Certauit fessumque iubar uix inpulit imis.
<alc. avit. carm. 5.602> Credidit exclusos primum fluctuque repulsos
<alc. avit. carm. 5.603> Inque fugam uersos Pharius dare terga tyrannus.
<alc. avit. carm. 5.604> Praecipitare moras tali iubet agmina uerbo:
<alc. avit. carm. 5.605_605>"Ecce iterum fugitiua cohors pendentia bella
<alc. avit. carm. 5.606> Deserit auxilioque pedum confisa recedit:
<alc. avit. carm. 5.607> Vos armis premite et clausis insistite tantum,
<alc. avit. carm. 5.608> Cetera pontus aget". uix haec perdixerat: illi
<alc. avit. carm. 5.609> Prosiliunt cursuque ruunt adtingere litus.
<alc. avit. carm. 5.610_610> Vt uenere, uident arentis uasta profundi
<alc. avit. carm. 5.611> Insolitam praebere uiam pansoque recessu
<alc. avit. carm. 5.612> Ceu trepidas fugisse piis calcantibus undas;
<alc. avit. carm. 5.613> Hos quoque per siccum tutos descendere callem,
<alc. avit. carm. 5.614> Securos pelagi atque sui, non arma nec ipsum
<alc. avit. carm. 5.615_615> Formidare satis patientem uincula pontum.
<alc. avit. carm. 5.616> Substitit ad modicum restrictis motibus agmen
<alc. avit. carm. 5.617> Frenaque suspensos tenuerunt ducta iugales.
<alc. avit. carm. 5.618> Atque aliquis, cui uel tenuem permota calorem
<alc. avit. carm. 5.619> Tunc scintilla dabat cordi, sic forte locutus:
<alc. avit. carm. 5.620_620>"Quis deus a prisco detorquet cardine mundum
<alc. avit. carm. 5.621> Lege noua mutatque uices et condita turbat?
<alc. avit. carm. 5.622> Nam si seruatur rebus natura creatis,
<alc. avit. carm. 5.623> Monstriferae quae causa uiae? quid denique restat,
<alc. avit. carm. 5.624> Si mare transitur gressu, nisi nauibus arua
<alc. avit. carm. 5.625_625> Sulcentur caelumque suo decurrat ab axe,
<alc. avit. carm. 5.626> In superos inferna leuent, plaga feruida caeli
<alc. avit. carm. 5.627> Algeat, adflatam succendat scorpius ursam:
<alc. avit. carm. 5.628> Haec nisi confusus rerum subuerterit ordo.
<alc. avit. carm. 5.629> Non duce me quisquam siccum descenderit aequor:
<alc. avit. carm. 5.630_630> Sit suspecta mihi quae semita dirigit hostem.
<alc. avit. carm. 5.631> Nam si bella uelit librans aequalia numen,
<alc. avit. carm. 5.632> Obice seruata fugitiuum clauserat agmen.
<alc. avit. carm. 5.633> Nunc habeant tantumque uagos sua monstra sequantur.
<alc. avit. carm. 5.634> Nec satis amplectar, scissum circumuenit alte
<alc. avit. carm. 5.635_635> Quod pelagus nudo celans discrimina fundo".
<alc. avit. carm. 5.636> Excipit haec ardens cum seditione tumultus
<alc. avit. carm. 5.637> Instantisque latens urget sententia leti.
<alc. avit. carm. 5.638> Vicerat aequoream pedibus plebs inclita uallem,
<alc. avit. carm. 5.639> Gurgitis et uacui conexa uolumina linquens
<alc. avit. carm. 5.640_640> Post baratrum superas scandebat litore terras.
<alc. avit. carm. 5.641> Effertur nigri dux agminis et Pharaonem
<alc. avit. carm. 5.642> Ira subit proprio uocitatum nomine Cencren.
<alc. avit. carm. 5.643> Arripiunt pariter reserati concaua ponti
<alc. avit. carm. 5.644> Inuaduntque uiam. Quid non furor audeat amens?
<alc. avit. carm. 5.645_645> Hinc equitum pars agmen agit, pars inde citatis
<alc. avit. carm. 5.646> Ire iubet stimulis rapidas super arma quadrigas.
<alc. avit. carm. 5.647> Vt medium uenit frendens equitatus in aequor
<alc. avit. carm. 5.648> Accusatque moras tam lati gurgitis ardens
<alc. avit. carm. 5.649> Ira uirum, tremit artato pars altera mundo:
<alc. avit. carm. 5.650_650> Tum per sublimem splendenti nube columnam
<alc. avit. carm. 5.651> De caelo uox missa tonat uerbique superni
<alc. avit. carm. 5.652> Interpres sanctum conpellans nomine Moysen(==MO.YSEN):
<alc. avit. carm. 5.653>"Venit, ait, tempus, mea quo mandata probentur:
<alc. avit. carm. 5.654> Aegypto iam finis erit, iam clade suprema
<alc. avit. carm. 5.655_655> Tot castigatam uicibus sententia gentem
<alc. avit. carm. 5.656> Puniet expugnans: ensis succede flagellis.
<alc. avit. carm. 5.657> Tu modo diuisum uirga iam percute fluctum
<alc. avit. carm. 5.658> Atque reducta suos adsumant aequora uultus".
<alc. avit. carm. 5.659> Ille genu fixo siccati marginis oras
<alc. avit. carm. 5.660_660> Et litus, cui fluctus abest, mox iussus, ut adsit,
<alc. avit. carm. 5.661> Percutit insigni credens mysteria ligno.
<alc. avit. carm. 5.662> Hinc subitus crepitare fragor, tonat undique circum
<alc. avit. carm. 5.663> Lympha ruens primumque illic conmittitur unda,
<alc. avit. carm. 5.664> Qua monstrabat iter Phario sors ultima regi.
<alc. avit. carm. 5.665_665> Postquam clausa uia est fluctusque repellit euntem,
<alc. avit. carm. 5.666> Paenitet intrati iam gurgitis et fuga serum
<alc. avit. carm. 5.667> Molitur reditum: trepidae dant terga cohortes
<alc. avit. carm. 5.668> Armaque proiciunt. pontus fugientibus instat
<alc. avit. carm. 5.669> Occurritque sequens: perit undique circumiectus
<alc. avit. carm. 5.670_670> Decurrentis aquae laxatis murus habenis.
<alc. avit. carm. 5.671> Ille ferus semper, iam mitis morte sub ipsa:
<alc. avit. carm. 5.672>"Non haec humanis cedit uictoria bellis;
<alc. avit. carm. 5.673> Expugnamur, ait, caeloque euertimur hoste.
<alc. avit. carm. 5.674> Effuge quisque potes uictusque euade satelles
<alc. avit. carm. 5.675_675> Nec iam tela deo conatibus ingere cassis".
<alc. avit. carm. 5.676> O si conpunctas humana superbia mentes
<alc. avit. carm. 5.677> Ante obitum mutare uelit! quid denique prodest
<alc. avit. carm. 5.678> Tunc finem posuisse malis, cum terminus urget,
<alc. avit. carm. 5.679> Praesentis uitae spatium dum ceditur aeuo?
<alc. avit. carm. 5.680_680>"Confitearis"! ait sanus scriptura ualensque.
<alc. avit. carm. 5.681> Si tunc peccatum quisquam dimittere uouit,
<alc. avit. carm. 5.682> Cum peccare nequit, luxu dimittitur ipse.
<alc. avit. carm. 5.683> Ergo exaltatis pendens sustollitur undis
<alc. avit. carm. 5.684> Mox mergenda phalanx: lympharum monte leuata
<alc. avit. carm. 5.685_685> Pondere telorum premitur, fundoque tenaci
<alc. avit. carm. 5.686> Indutum reuehunt morientia corpora ferrum.
<alc. avit. carm. 5.687> Pars exarmatis cum primum libera membris
<alc. avit. carm. 5.688> Inplicuit nantes miseris conplexibus artus,
<alc. avit. carm. 5.689> Auxilio decepta perit pariterque tenentes
<alc. avit. carm. 5.690_690> Alterno sub fasce ruunt nexique necantur.
<alc. avit. carm. 5.691> Ast alii, lassata diu dum brachia iactant,
<alc. avit. carm. 5.692> Incurrunt enses iaculisque natantibus haerent,
<alc. avit. carm. 5.693> Concolor et rubro miscetur sanguine pontus.
<alc. avit. carm. 5.694> Quin et conspicuus princeps Memphitidis aulae,
<alc. avit. carm. 5.695_695> Candentes ducens nigro rectore iugales,
<alc. avit. carm. 5.696> Inspector cladis propriae gentisque superstes
<alc. avit. carm. 5.697> Vltimus ingressis per currum naufragat undis.
<alc. avit. carm. 5.698> Bella uacant pugnante salo uincitque quietus
<alc. avit. carm. 5.699> Israhel solo peragens certamina uisu.
<alc. avit. carm. 5.700_700> Tum uallis conpleta perit fluctuque reuerso
<alc. avit. carm. 5.701> Ducitur extentum planati gurgitis aequor.
<alc. avit. carm. 5.702> Litore iactantur tum taetra cadauera toto
<alc. avit. carm. 5.703> Exposuitque suum pelagus super arua triumphum.
<alc. avit. carm. 5.704> Inclitus egregium sollemni carmine ductor
<alc. avit. carm. 5.705_705> Describit factum, toto quod psallitur orbe.
<alc. avit. carm. 5.706> Cum purgata sacris deletur culpa fluentis
<alc. avit. carm. 5.707> Emittitque nouam parientis lympha lauacri
<alc. avit. carm. 5.708> Prolem post ueteres, quos edidit Eua, reatus.
<alc. avit. carm. 5.709> De qua sermonem praemisso carmine sumpsit,
<alc. avit. carm. 5.710_710> Luctificos replicat tenuis dum pagina lapsus.
<alc. avit. carm. 5.711> Si quid triste fuit, dictum est quod paupere uersu,
<alc. avit. carm. 5.712> Terserit hic sacri memorabilis unda triumphi,
<alc. avit. carm. 5.713> Gaudia quo resonant, crimen quo tollitur omne
<alc. avit. carm. 5.714> Per lauacrum uiuitque nouus pereunte ueterno;
<alc. avit. carm. 5.715_715> Quo bona consurgunt, quo noxia facta necantur,
<alc. avit. carm. 5.716> Israhel uerus sacris quo tingitur undis;
<alc. avit. carm. 5.717> Consona quo celebrat persultans turba tropaeum,
<alc. avit. carm. 5.718> Quo praecurrentes conplentur dona figurae
<alc. avit. carm. 5.719> Quas pius explicuit per quinque uolumina uates.
<alc. avit. carm. 5.720_720> Nosque tubam stipula sequimur numerumque tenentes
<alc. avit. carm. 5.721> Hoc tenui cumbae ponemus litore portum.
<alc. avit. carm. 6.1> Suscipe conplectens Christo dignissima uirgo,
<alc. avit. carm. 6.2> Alcimus ista tibi quae mittit munera frater
<alc. avit. carm. 6.3> Inque leui calamo causarum respice pondus
<alc. avit. carm. 6.4> Et tenuis fortem commendet cantus amorem.
<alc. avit. carm. 6.5_5> Nam quotiens sanctum compleueris ordine cursum
<alc. avit. carm. 6.6> Alternos recinens dulci modulamine psalmos,
<alc. avit. carm. 6.7> Quos uiuens in corde chelys uirtute canora
<alc. avit. carm. 6.8> Interiore sono castis concentibus aptat:
<alc. avit. carm. 6.9> Tunc licet excusso libeat tibi ludere uersu
<alc. avit. carm. 6.10_10> Atque fatigatam meditando absoluere mentem.
<alc. avit. carm. 6.11> Non hic fallaci tinguetur barbitus unda,
<alc. avit. carm. 6.12> Pegasus unde leues praeuertens motibus auras
<alc. avit. carm. 6.13> Fingitur assumpto pendens hinnisse uolatu,
<alc. avit. carm. 6.14> Dum ferretur equi grauis ungula praepete pinna.
<alc. avit. carm. 6.15_15> Sed nec Pierio ducent hic cantica ludo,
<alc. avit. carm. 6.16> Quas sibi ter ternas mentitur fama sorores.
<alc. avit. carm. 6.17> Dat tibi germanum sed uerax musica plectrum
<alc. avit. carm. 6.18> Et Christum resonans claudetur fistula Phoebo.
<alc. avit. carm. 6.19> Edidit ut quartam genetrix Audentia prolem
<alc. avit. carm. 6.20_20> Teque dedit generi partu fecunda supremo,
<alc. avit. carm. 6.21> Confestim parcam promittit ducere uitam
<alc. avit. carm. 6.22> Ac deinceps paribus castum seruare cubile
<alc. avit. carm. 6.23> Constituit uotis carorum cura parentum.
<alc. avit. carm. 6.24> Et quia principium tam sancti foederis esses,
<alc. avit. carm. 6.25_25> Tu simul offerris Christo, qui protenus ipsis
<alc. avit. carm. 6.26> Accipit in cunis lactantia membra dicatis.
<alc. avit. carm. 6.27> Sic quondam, cum prima nouo splendesceret ortu
<alc. avit. carm. 6.28> Terra nitens pulchrasque darent sua semina fruges,
<alc. avit. carm. 6.29> Viuentem ducens ad sancta altaria fetum
<alc. avit. carm. 6.30_30> Innocuis sonuisse deo balatibus agnum
<alc. avit. carm. 6.31> Insinuante fide iustus cognouerat Abel
<alc. avit. carm. 6.32> Et capite oblato placuit grex totus ab uno.
<alc. avit. carm. 6.33> Ergo ubi uitalis fouit te lympha lauacri
<alc. avit. carm. 6.34> Iamque suum peperit caelestis gratia pignus,
<alc. avit. carm. 6.35_35> Non tibi gemmato posuere monilia collo
<alc. avit. carm. 6.36> Nec te contexit, neto quae fulgurat auro,
<alc. avit. carm. 6.37> Vestis ductilibus concludens fila talentis,
<alc. avit. carm. 6.38> Nec te Sidonium bis cocti muricis ostrum
<alc. avit. carm. 6.39> Induit aut rutilo perlucens purpura fuco,
<alc. avit. carm. 6.40_40> Mollia uel tactu quae mittunt uellera Seres.
<alc. avit. carm. 6.41> Nec tibi transfossis fixerunt auribus aurum,
<alc. avit. carm. 6.42> Quo dependentes ornarent uulnera bacae,
<alc. avit. carm. 6.43> Et pretiosa quidem malas, sed saxa, grauarent.
<alc. avit. carm. 6.44> Latius haec uero sanctus describit Esaias
<alc. avit. carm. 6.45_45> Ornatusque refert uarios, qui membra uenustant,
<alc. avit. carm. 6.46> Quae mox pascendis praebebunt uermibus escas,
<alc. avit. carm. 6.47> Et forsan dum uita manet: nam currere uerbis
<alc. avit. carm. 6.48> Morborum tot saeua potest discrimina nemo,
<alc. avit. carm. 6.49> Ante obitum cuncti quae formidare docemur,
<alc. avit. carm. 6.50_50> Singula uel totis obnoxia mortibus esse,
<alc. avit. carm. 6.51> Omnia dum proprio soluantur corpora fine
<alc. avit. carm. 6.52> Atque unus praestet reliquos desistere casus.
<alc. avit. carm. 6.53> En quid quisque cupit perituro comere cultu,
<alc. avit. carm. 6.54> Interior dum sordet homo ac se crimine turpat.
<alc. avit. carm. 6.55_55> Sed tibi cum geminum tetigerunt tempora lustrum,
<alc. avit. carm. 6.56> Mox stola sincero uelat te candida cultu,
<alc. avit. carm. 6.57> Virginis os habitumque decens, et concipit omnem
<alc. avit. carm. 6.58> Floribus in primis iam mens matura pudorem.
<alc. avit. carm. 6.59> Haut secus exultans sterilis, post damna iuuentae
<alc. avit. carm. 6.60_60> Fecundata nouum cum ferret femina fetum,
<alc. avit. carm. 6.61> Vestem laeta suo paruam texebat alumno,
<alc. avit. carm. 6.62> Disceret ut Samuhel iam tum puer esse sacerdos.
<alc. avit. carm. 6.63> Sic te laeta domus sanctis altaribus aptans
<alc. avit. carm. 6.64> Adsueto docuit dignam concrescere templo:
<alc. avit. carm. 6.65_65> Scriberis in thalamos ac magni foedera regis
<alc. avit. carm. 6.66> Et cupit electam speciem sibi iungere Christus,
<alc. avit. carm. 6.67> Ornatu uario ditat quam gratia pollens.
<alc. avit. carm. 6.68> Haec ubi respirans peruenit gaudia mater
<alc. avit. carm. 6.69> Ac tibi conlatum paruo conspexit in aeuo
<alc. avit. carm. 6.70_70> Grande bonum, teneris dum uirtus creditur annis,
<alc. avit. carm. 6.71> Teque reparturiens melius quam corporis aluo
<alc. avit. carm. 6.72> Spemque metumque inter, quamquam iam libera uoti,
<alc. avit. carm. 6.73> Fert tamen adtonitas sic laeta, quod anxia curas
<alc. avit. carm. 6.74> Insinuans causam lacrimis, tum talia mandat:
<alc. avit. carm. 6.75_75>"Ortu quarta quidem, sacro sed munere prima,
<alc. avit. carm. 6.76> Dulcis nata mihi, caelo quam carne fideque
<alc. avit. carm. 6.77> Bis genui Christoque rudem de uentre dicaui,
<alc. avit. carm. 6.78> Hactenus hoc nostrum fuerat, sed tempore ducto
<alc. avit. carm. 6.79> Iam decet esse tuum: nam quod seruabere uirgo,
<alc. avit. carm. 6.80_80> A me principium, tibi peruenit. omnia posse
<alc. avit. carm. 6.81> Incipies, cum uelle subest. uestigia feruent,
<alc. avit. carm. 6.82> Per quae sectato conscendas tramite caelum.
<alc. avit. carm. 6.83> Nec desunt exempla domi; nam respice quantas
<alc. avit. carm. 6.84> Virginibus florens iam nostrum stemma corona
<alc. avit. carm. 6.85_85> Miserit in caelum, sancto quas dogmate mater
<alc. avit. carm. 6.86> Seueriana leuans et te coniungier optat.
<alc. avit. carm. 6.87> Nec multum senior gaudens Aspidia, quondam
<alc. avit. carm. 6.88> Sacratum uelata caput, tua munia sumpsit
<alc. avit. carm. 6.89> Bis senos iungens sanctis altaribus annos.
<alc. avit. carm. 6.90_90> Quam licet hinc celeri tulerit fors ultima leto,
<alc. avit. carm. 6.91> Nil tamen est subitum semper migrare paratis.
<alc. avit. carm. 6.92> Adspice nunc columen, gemina quod uirgine fulget,
<alc. avit. carm. 6.93> Eximiumque decus, cuius tu iure propinqua
<alc. avit. carm. 6.94> Fuscinam Fuscina refer: nec segnius illam,
<alc. avit. carm. 6.95_95> Quae pietate potens, Graia si uoce sonetur,
<alc. avit. carm. 6.96> Significat propriam sumpto de nomine mentem.
<alc. avit. carm. 6.97> Quis licet emeritum cedant sua saecula culmen
<alc. avit. carm. 6.98> Vitaque sublimi cunctis praepolleat arce,
<alc. avit. carm. 6.99> Eas(==E.AS) generosa tamen matres si corde sequaris,
<alc. avit. carm. 6.100_100> Gaudebunt uinci, dum proficis, ac tibi summam
<alc. avit. carm. 6.101> Sponte dabunt palmam superantes uota magistrae".
<alc. avit. carm. 6.102> Haec dicens teneros sancto hortamine sensus
<alc. avit. carm. 6.103> Impulit accendens ad uirginitatis amorem.
<alc. avit. carm. 6.104> Sic mater fecunda utero, fecundior actu
<alc. avit. carm. 6.105_105> Machabaea potens et prolis funere felix,
<alc. avit. carm. 6.106> Orbari gaudens animo uincente senectam,
<alc. avit. carm. 6.107> Edocet hortanti subolem non cedere mundo
<alc. avit. carm. 6.108> Inflammatque pios ad fortia facta furores.
<alc. avit. carm. 6.109> Quid tua nunc repetam, tenero quae fortior aeuo
<alc. avit. carm. 6.110_110> Ante annos animumque gerens responsa dedisti?
<alc. avit. carm. 6.111> Non haec parua tuam suscepit pagina laudem.
<alc. avit. carm. 6.112> Exitus impleto ueniet cum tempore uictor,
<alc. avit. carm. 6.113> Laus melius canitur, cum iam clamante triumpho
<alc. avit. carm. 6.114> Consummata tuis reddentur praemia factis.
<alc. avit. carm. 6.115_115> Nunc decet adtonitos cauta te uoce monere,
<alc. avit. carm. 6.116> Sollicitas tecum partiri ac uoluere(==VOLVERE) curas
<alc. avit. carm. 6.117> Atque iuuare tuos hortantia dicta labores,
<alc. avit. carm. 6.118> Dum pugnat uarius per crebra pericula casus,
<alc. avit. carm. 6.119> Lubrica dum fragili currit sub tramite uita,
<alc. avit. carm. 6.120_120> Dum tua calcatus captat uestigia serpens,
<alc. avit. carm. 6.121> Ascendens dextro quem conterat aggere planta.
<alc. avit. carm. 6.122> Nil non incertum praesentia saecula ducunt
<alc. avit. carm. 6.123> Nec secura datur requies in carne caduca.
<alc. avit. carm. 6.124> Vertuntur nam saepe boni, perit obruta uirtus
<alc. avit. carm. 6.125_125> Partaque transactae decedunt praemia laudis:
<alc. avit. carm. 6.126> At plerumque solet subito succensa calore,
<alc. avit. carm. 6.127> Frigida quae nuper fuerat, mens linquere mundum
<alc. avit. carm. 6.128> Atque repentino restringere crimina freno.
<alc. avit. carm. 6.129> Sic alternantem commutant fata rotatum,
<alc. avit. carm. 6.130_130> Impius ut speret ueniam iustusque timendo
<alc. avit. carm. 6.131> Proficiens cumulum magnis uirtutibus addat.
<alc. avit. carm. 6.132> Nam studium sancti laxet si forte laboris
<alc. avit. carm. 6.133> Pigraque consuetas dissoluant otia curas,
<alc. avit. carm. 6.134> Labitur in praeceps damnosae gloria uitae.
<alc. avit. carm. 6.135_135> Stare nequit meritum: si non adquirit eundo,
<alc. avit. carm. 6.136> Amittit rediens; nitendum est uiribus amplis,
<alc. avit. carm. 6.137> Vt satis angustum seruent uestigia callem.
<alc. avit. carm. 6.138> Nam qui diffusam spatio laxante plateam
<alc. avit. carm. 6.139> Mundanis ludens facili nunc aggere currit,
<alc. avit. carm. 6.140_140> Strictior hunc carcer crudeli sorte ligabit.
<alc. avit. carm. 6.141> Tu modo da ueniam, qui te exhortatur, amori
<alc. avit. carm. 6.142> Currentemque monens, cum uix tamen ipse sequatur,
<alc. avit. carm. 6.143> Suadet ueloci tardus conpendia gressus.
<alc. avit. carm. 6.144> Namque ad doctrinam, canimus quam paupere uersu,
<alc. avit. carm. 6.145_145> Tu melius iam docta uenis, quae iunior ortu,
<alc. avit. carm. 6.146> Religione prior uiuendi iura dicasti
<alc. avit. carm. 6.147> Annorumque sequens meritorum sorte superstas.
<alc. avit. carm. 6.148> Et si consequimur, iam nostrum forte putetur:
<alc. avit. carm. 6.149> Quod sequimur tamen, hoc tuum(==TU-U-M_) est: conuersio fratrum
<alc. avit. carm. 6.150_150> Exemplo debenda pio; te respicit auctor
<alc. avit. carm. 6.151> Primitiasque in te sacris de fructibus offert:
<alc. avit. carm. 6.152> Indicit sed sancta fides, ut corde propinquo
<alc. avit. carm. 6.153> Participata leuet fraternum sarcina pondus.
<alc. avit. carm. 6.154> Tu germana, pium quem ducis ab ubere fascem,
<alc. avit. carm. 6.155_155> Non carnis, sed legis habes ceruice fideli
<alc. avit. carm. 6.156> Subdita ferre iugum nec uincla in coniugis ire,
<alc. avit. carm. 6.157> Mundanas odisse uias, percurrere mundas,
<alc. avit. carm. 6.158> Illinc nolle toros, hinc sponsum quaerere Christum,
<alc. avit. carm. 6.159> Sic taedas tempsisse, pio quod amore calere,
<alc. avit. carm. 6.160_160> Pigra uoluptati feruescere corda labori,
<alc. avit. carm. 6.161> Ignorare uirum, fetus tamen edere tales,
<alc. avit. carm. 6.162> Quos numquam tristis possit tibi tollere casus.
<alc. avit. carm. 6.163> Non orbata gemes fecundae pignora uitae
<alc. avit. carm. 6.164> Nec uiduam sponso metues superesse perenni,
<alc. avit. carm. 6.165_165> Expers ipsa mali: nec te sententia tangit,
<alc. avit. carm. 6.166> Qua prolis mortisque parens percellitur Eua,
<alc. avit. carm. 6.167> Occisam pariens subolem uiuente reatu.
<alc. avit. carm. 6.168> Quae subiecta uiro, dominum passura cubilis
<alc. avit. carm. 6.169> Seruit(==SERVIT) in obsceno tolerans conubia lecto.
<alc. avit. carm. 6.170_170> Sic captiua tori, cum portet nomen inane
<alc. avit. carm. 6.171> Coniugis et uana dicatur imagine consors,
<alc. avit. carm. 6.172> Sola iugo premitur non aequam ducere sortem.
<alc. avit. carm. 6.173> At cum longa decem conplent fastidia menses
<alc. avit. carm. 6.174> Perfectoque grauis fetu distenditur aluus,
<alc. avit. carm. 6.175_175> Semina quae patris fuerant, haec pondera matri
<alc. avit. carm. 6.176> Infligunt duros utero turgente dolores.
<alc. avit. carm. 6.177> Nam cum luctato soluuntur uiscera partu,
<alc. avit. carm. 6.178> Vna luit tanto carnis discrimine pendens,
<alc. avit. carm. 6.179> Quod coiere duo. spes palpat forte dolentem,
<alc. avit. carm. 6.180_180> Editus in lucem si uiuat filius: atqui
<alc. avit. carm. 6.181> Contingit plerumque, gemens ut mortua fundat.
<alc. avit. carm. 6.182> Saepe etiam suboli nec mortis tempore natae
<alc. avit. carm. 6.183> Dant geminum matris commortua membra sepulchrum.
<alc. avit. carm. 6.184> Illud iam leuius quotiens interuenit, ipsa
<alc. avit. carm. 6.185_185> Vt pereat tum sola parens ac pondere fuso
<alc. avit. carm. 6.186> Emittat cum prole animam? quid forte leuatum
<alc. avit. carm. 6.187> Nutritumque diu rapitur si funere pignus,
<alc. avit. carm. 6.188> Vnica quod crebro spes respicit, et perit omne,
<alc. avit. carm. 6.189> Quod sibi conceptis spondebant gaudia uotis?
<alc. avit. carm. 6.190_190> Omnibus his illud grauius, si forte carentem
<alc. avit. carm. 6.191> Caelesti lauacro tenerum mors inuida natum
<alc. avit. carm. 6.192> Praeripiat dura pariendum sorte gehennae.
<alc. avit. carm. 6.193> Quique, genetricis cesset cum filius esse,
<alc. avit. carm. 6.194> Perditionis erit. tristes tunc edita nolint,
<alc. avit. carm. 6.195_195> Quae flammis tantum genuerunt, membra parentes.
<alc. avit. carm. 6.196> Quis memorare queat tanti discrimina casus,
<alc. avit. carm. 6.197> In quos pertrahitur dilectae gloria carnis?
<alc. avit. carm. 6.198> At late longeque tuam discernere sortem
<alc. avit. carm. 6.199> Libertas cum lege potest, qua necteris, ut te
<alc. avit. carm. 6.200_200> Inpia fallentis non stringant uincula mundi.
<alc. avit. carm. 6.201> Tu Mariam sequeris, dono cui contigit alto
<alc. avit. carm. 6.202> Virginis et matris gemina gaudere corona,
<alc. avit. carm. 6.203> Conciperet cum carne deum caelique creator
<alc. avit. carm. 6.204> Intraret clausum reserans mysteria uentrem.
<alc. avit. carm. 6.205_205> A genetrice satus, sed quam formauerat ipse,
<alc. avit. carm. 6.206> Elegit nitidam, de qua procederet, aluum,
<alc. avit. carm. 6.207> Solus qui carnis propriae disponeret ortum
<alc. avit. carm. 6.208> Praesciretque diem longe tempusque uideret,
<alc. avit. carm. 6.209> Quo pariendus erat: praecessit membra uoluntas.
<alc. avit. carm. 6.210_210> Ipse deus uerbum uestitur uiscere sumpto;
<alc. avit. carm. 6.211> Qui cum patre iubet, materno in corpore seruit(==SERVIT)
<alc. avit. carm. 6.212> Suscipit et famulum, dominus quod iusserat, aeuum;
<alc. avit. carm. 6.213> Tempora per patrem, per matrem semina nescit.
<alc. avit. carm. 6.214> Illa quidem fecunda fuit, quae pondere casto
<alc. avit. carm. 6.215_215> Factorem portare suum dominumque perennem
<alc. avit. carm. 6.216> Edere promeruit; sed nec tibi gloria tanti
<alc. avit. carm. 6.217> Defuerit facti, si Christum credula corde
<alc. avit. carm. 6.218> Concipiens operum parias pia germina caelo.
<alc. avit. carm. 6.219>"Si quis, ait, nostram compleuerit ordine legem,
<alc. avit. carm. 6.220_220> Hic mihi semper erit frater materque sororque".
<alc. avit. carm. 6.221> Adspicis, ut sexu careat caelestis imago,
<alc. avit. carm. 6.222> Interior sortitus homo quam mente retentat?
<alc. avit. carm. 6.223> Praebuit exemplum surgens a morte redemptor,
<alc. avit. carm. 6.224> Femineum maribus cum sic praeponit honorem.
<alc. avit. carm. 6.225_225> Gustabat sumptam nostro pro crimine mortem
<alc. avit. carm. 6.226> In crucis excelso pendens sine crimine Christus
<alc. avit. carm. 6.227> Atque animam, uiuos quae mox remearet in artus,
<alc. avit. carm. 6.228> Fixus adhuc sancto clauis efflauerat ore.
<alc. avit. carm. 6.229> Deseruit(==DESERUIT) populi spectacula talia coetus
<alc. avit. carm. 6.230_230> Signaque ferre nequit, caelum quae triste minatur.
<alc. avit. carm. 6.231> Nam sol obductus uultumque retortus ab orbe
<alc. avit. carm. 6.232> Cesserat iniustas nocturnis luctibus horas
<alc. avit. carm. 6.233> Atque peregrinis aditum dabat ipse tenebris.
<alc. avit. carm. 6.234> Temporibus magno mutatis ordine rerum
<alc. avit. carm. 6.235_235> Nox erat in superis lucemque inferna uidebant.
<alc. avit. carm. 6.236> Intremuit tellus et nisu moenia magno
<alc. avit. carm. 6.237> Concussis celso nutabant uertice cristis.
<alc. avit. carm. 6.238> Senserunt motum priscis discedere saxa
<alc. avit. carm. 6.239> Iussa locis sonitusque nouos conlisa dederunt.
<alc. avit. carm. 6.240_240> Hos inter strepitus cunctis fugientibus illae
<alc. avit. carm. 6.241> Decernunt quamquam trepidae persistere matres,
<alc. avit. carm. 6.242> Peruigil ut sancto sic uiuens cura sepulchro
<alc. avit. carm. 6.243> Seruiat et uoto praesens persoluat honorem.
<alc. avit. carm. 6.244> Pinguia fragranti conponunt illita suco,
<alc. avit. carm. 6.245_245> Quae saluans saluum seruarent lintea corpus.
<alc. avit. carm. 6.246> His amor expensis lugubria dona parabat
<alc. avit. carm. 6.247> Supremum credens semet persoluere munus.
<alc. avit. carm. 6.248> Et cum sic breuiter praeuenerit ista resurgens,
<alc. avit. carm. 6.249> Quod credebatur seruandum poscere funus,
<alc. avit. carm. 6.250_250> Quo non indiguit, placatur munere Christus.
<alc. avit. carm. 6.251> Pro quo respondens confestim gratia praestat,
<alc. avit. carm. 6.252> Angelicos cernant humana ut lumina uultus.
<alc. avit. carm. 6.253> Splendida candebat caelesti in corpore uestis
<alc. avit. carm. 6.254> Et uultum rutilus resperserat undique fulgor,
<alc. avit. carm. 6.255_255> Matribus ut dignis uerbum caeleste sonaret,
<alc. avit. carm. 6.256> Angelus adloquitur sancto quas taliter ore:
<alc. avit. carm. 6.257>"Femineo sexu mentes transite uiriles
<alc. avit. carm. 6.258> Nec trepidate nouo, fortissima corda, tumultu.
<alc. avit. carm. 6.259> Aduersos haec signa petunt; uos nulla timendi
<alc. avit. carm. 6.260_260> Causa manet, quas cura pii confirmat amoris.
<alc. avit. carm. 6.261> Quaeritis, agnosco, pretiosi in sede sepulchri
<alc. avit. carm. 6.262> Sollemni nuper tumulatum funere Iesum;
<alc. avit. carm. 6.263> Sed meminisse decet, quod praescius ore fideli
<alc. avit. carm. 6.264> Dixerit ante obitum duplici non amplius ulla
<alc. avit. carm. 6.265_265> Seruandum se nocte neci: iam tertius hic est,
<alc. avit. carm. 6.266> Qui conplet promissa, dies. patet ecce sepulchrum,
<alc. avit. carm. 6.267> Deseruit(==DESERUIT) uacuum uicta quod morte resurgens".
<alc. avit. carm. 6.268> Taliter excelsus iusso sermone minister
<alc. avit. carm. 6.269> Sparsurus mundo uitalis dona triumphi
<alc. avit. carm. 6.270_270> Has primum gaudere dedit luctuque leuauit.
<alc. avit. carm. 6.271> Ibant inpauidae laeto iam pectore matres
<alc. avit. carm. 6.272> Credula conceptae seruantes corda saluti,
<alc. avit. carm. 6.273> Cum medium Christus sese gradientibus offert
<alc. avit. carm. 6.274> Agnoscique iubet blando et sermone salutat.
<alc. avit. carm. 6.275_275>"Ite, ait, et nostris haec iam mandata referte
<alc. avit. carm. 6.276> Discipulis, norint ut surrexisse magistrum".
<alc. avit. carm. 6.277> Illae conplexis defigunt oscula plantis
<alc. avit. carm. 6.278> Atque ad discipulos alacri cum mente recurrunt
<alc. avit. carm. 6.279> Doctoresque docent et, quae spargenda per orbem,
<alc. avit. carm. 6.280_280> Primum femineis instructi discere uerbis
<alc. avit. carm. 6.281> Agnoscunt animum potius quam uincere sexum.
<alc. avit. carm. 6.282> Communis uirtus igitur, commune periclum
<alc. avit. carm. 6.283> Matribus atque uiris, nulla est distantia cordis;
<alc. avit. carm. 6.284> Rectum uelle subest, si gratia constet, utrisque,
<alc. avit. carm. 6.285_285> Cui tamen adtento desudet uita labore.
<alc. avit. carm. 6.286> Aut quid dona iuuant hominem, si mente soluta
<alc. avit. carm. 6.287> Torpida conlatum disperdant otia munus?
<alc. avit. carm. 6.288> Auxilium conatus amat; quis namque uacantem
<alc. avit. carm. 6.289> Adiuuet aut somno uirtutem iungat inerti?
<alc. avit. carm. 6.290_290> Caelestis rex ille parans discedere terra
<alc. avit. carm. 6.291> Argentum famulis, ut quis uirtute ualebat,
<alc. avit. carm. 6.292> Quinque minas primo, duplicem dat sorte secundo
<alc. avit. carm. 6.293> Atque inpar magnis suscepit tertius unam.
<alc. avit. carm. 6.294> Tunc sic discedens famulos simul instruit omnes:
<alc. avit. carm. 6.295_295>"Nunc ut, quis uestrum deuota mente fidelis,
<alc. avit. carm. 6.296> Experiar, fuerit quaestu noscendus ab ipso,
<alc. avit. carm. 6.297> Qua quis sit uirtute potens, qua praeditus arte:
<alc. avit. carm. 6.298> Thensauros geminate meos usuque polite,
<alc. avit. carm. 6.299> Liuida ne facies pulla rubigine tinguat,
<alc. avit. carm. 6.300_300> Accipitis nitidum pura quod fronte metallum.
<alc. avit. carm. 6.301> Si redeam, meritis reddentur praemia iustis".
<alc. avit. carm. 6.302> Dixit et abscessu caelestia regna petiuit.
<alc. avit. carm. 6.303> Incubuere duo studii certamine uernae.
<alc. avit. carm. 6.304> Faenerat ille citus partem splendentis acerui
<alc. avit. carm. 6.305_305> Pauperibus largo dispensans plurima dono,
<alc. avit. carm. 6.306> Crescit et in cumulos, quidquid confertur egenis.
<alc. avit. carm. 6.307> Exponens alter sacri mysteria uerbi
<alc. avit. carm. 6.308> Vsuras sancto gaudet concrescere lucro
<alc. avit. carm. 6.309> Et cupidus recti uitam, dum praedicat, addit.
<alc. avit. carm. 6.310_310> At solus, minimo qui sumpsit pondere libram,
<alc. avit. carm. 6.311> Defossis scrobibus marsuppia mersa locauit
<alc. avit. carm. 6.312> Degenerique fluens elegit uiuere luxu.
<alc. avit. carm. 6.313> Sed iudex tandem finito tempore mundi
<alc. avit. carm. 6.314> Regreditur, cuiusque moram despexerat, excors
<alc. avit. carm. 6.315_315> Contemnit seruus reditum. tunc omnibus ille,
<alc. avit. carm. 6.316> Vt doceant ratione, iubet, quem tempore tanto
<alc. avit. carm. 6.317> Poscenti reddant operata negotia fructum.
<alc. avit. carm. 6.318> Argentum gemini geminata mole ministri
<alc. avit. carm. 6.319> Promunt et laeto referunt commercia uultu.
<alc. avit. carm. 6.320_320> Tertius ille piger dragmam tellure latentem
<alc. avit. carm. 6.321> Promit, quae iuncti sorbens contagia caeni
<alc. avit. carm. 6.322> Perdiderat proprios incluso lumine uultus.
<alc. avit. carm. 6.323> Illum terribili dominus tunc increpat ore:
<alc. avit. carm. 6.324>"Tantane te nostri tenuere obliuia segnem,
<alc. avit. carm. 6.325_325> Serue piger, reditusque mei sic cura refugit?
<alc. avit. carm. 6.326> Argentum, nitida quod purum luce tulisti,
<alc. avit. carm. 6.327> En taetrum pressumque refers. nam cognita quondam
<alc. avit. carm. 6.328> Delituit nec respondens, ut saepe solebat,
<alc. avit. carm. 6.329> Forma mihi uultusque mei nunc paret imago
<alc. avit. carm. 6.330_330> Adsignata tibi. sed si ferrentur ad usus
<alc. avit. carm. 6.331> Altarisque mei tetigissent credita mensam,
<alc. avit. carm. 6.332> Cresceret inscriptus nostro de nomine nummus.
<alc. avit. carm. 6.333> Nunc igitur famuli uos totum ferte fideles,
<alc. avit. carm. 6.334> Addat et utilibus sors ultima, tollat inerti.
<alc. avit. carm. 6.335_335> Improbus in paucis hic dignus non erit ullis:
<alc. avit. carm. 6.336> Quisque uoluntatem noscens contemnit erilem,
<alc. avit. carm. 6.337> Caeditur hic multis; paucis, qui nescius errat".
<alc. avit. carm. 6.338> Ergo age, succinctis ad fortia proelia lumbis
<alc. avit. carm. 6.339> Armata cum mente ueni nec femina bellum
<alc. avit. carm. 6.340_340> Formides, quod mens peragit. nam gloria dudum
<alc. avit. carm. 6.341> Sexus ista tui nota est tibi saepe legendo.
<alc. avit. carm. 6.342> Nec dubium te nosse reor, cum Debbora quondam
<alc. avit. carm. 6.343> Duceret instructas post fortia classica turmas
<alc. avit. carm. 6.344> Et mulier sumpto praecederet agmina signo
<alc. avit. carm. 6.345_345> Mirantes hortata uiros, quos ipsa ducatu
<alc. avit. carm. 6.346> Exemplo uerboque monens accendit in hostem.
<alc. avit. carm. 6.347> Sed postquam ducens princeps animosa cateruas
<alc. avit. carm. 6.348> Impulit accendens uegetata furoribus arma,
<alc. avit. carm. 6.349> Barbaricae cecidere manus: dissoluitur omnis
<alc. avit. carm. 6.350_350> Hostilis uirtus et, qua se femina monstrat,
<alc. avit. carm. 6.351> Palantes dant terga uiri latebramque petentes,
<alc. avit. carm. 6.352> Si uiuant, uicisse putant. tunc maximus ipse,
<alc. avit. carm. 6.353> Forma giganteae iunxit quem corpore moli
<alc. avit. carm. 6.354> Immensaque leuans produxit uerticis arce,
<alc. avit. carm. 6.355_355> Rex Sisarra fugam telorum fasce reiecto(==RE-JECTO)
<alc. avit. carm. 6.356> Incomitatus agit metuens sublime notari
<alc. avit. carm. 6.357> Corpus et excelsa fugitiuum prodere massa.
<alc. avit. carm. 6.358> Sed postquam latuisse putans tectoque receptus
<alc. avit. carm. 6.359> Mollia perpetuo demisit lumina somno,
<alc. avit. carm. 6.360_360> Hunc etiam sternit mulier terraque iacenti
<alc. avit. carm. 6.361> Malleus infixo transfodit tempora clauo.
<alc. avit. carm. 6.362> Femineus sic ille fuit per cuncta triumphus.
<alc. avit. carm. 6.363> At tu uirgo dei, sanctis quam moribus ornant
<alc. avit. carm. 6.364> Hinc pudor, inde fides, internis fortior armis
<alc. avit. carm. 6.365_365> Bella geris, iustis saeuus quae commouet hostis.
<alc. avit. carm. 6.366> Spes tibi fida foret felix in uertice cassis,
<alc. avit. carm. 6.367> Contineat lumbos pretiosi zona pudoris,
<alc. avit. carm. 6.368> Iustitiae lorica tuos constringat amictus,
<alc. avit. carm. 6.369> Pro gladio semper uerbum teneatur acutum.
<alc. avit. carm. 6.370_370> Has uirtutis opes, haec sic solacia belli,
<alc. avit. carm. 6.371> Discribens mentis uarias cum corpore pugnas,
<alc. avit. carm. 6.372> Prudenti quondam cecinit Prudentius arte.
<alc. avit. carm. 6.373> Namque ibi bellatrix et pleno robore pollens
<alc. avit. carm. 6.374> Virginitas armata uenit: quam foeda libido
<alc. avit. carm. 6.375_375> Appetit et casso uocat in certamina nisu.
<alc. avit. carm. 6.376> Sic bellatricem te sentiat aemulus anguis
<alc. avit. carm. 6.377> Cumque lacessitae concedent proelia palmam.
<alc. avit. carm. 6.378> Laeta feras summum calcato ex hoste tropaeum.
<alc. avit. carm. 6.379> Nam quidquid sacrum diuina uolumina uerbis
<alc. avit. carm. 6.380_380> Eloquio sensuque docent, quod praedicat ipse
<alc. avit. carm. 6.381> Antiquus mundi replicans exordia uates,
<alc. avit. carm. 6.382> Seu ille historias texat seu forte figuras,
<alc. avit. carm. 6.383> Quod diuersa retro multorum tempora regum
<alc. avit. carm. 6.384> Post Ruth succiduo gesserunt ordine magnum:
<alc. avit. carm. 6.385_385> Vel quos post reprobum Dauitica regna Saulem(==SA_ULEM)
<alc. avit. carm. 6.386> Ter quinquageno scripserunt carmine psalmos,
<alc. avit. carm. 6.387> Pacificus quidquid lata inter sceptra Salomon
<alc. avit. carm. 6.388> Obscurum sensu per clara prouerbia(==PRO-VERBIA) duxit:
<alc. avit. carm. 6.389> Quodque bis octoni post se uidere prophetae,
<alc. avit. carm. 6.390_390> Quod clausum Iob mitis ait cum uulnere aperto:
<alc. avit. carm. 6.391> Hester quid memorem et castae mendacia Iudith,
<alc. avit. carm. 6.392> Ornati cum fraude satraps accenditur oris,
<alc. avit. carm. 6.393> Cum manet inludens obscenum femina lectum
<alc. avit. carm. 6.394> Desectoque feros conpescit uertice uisus?
<alc. avit. carm. 6.395_395> Quod melius cernens caecato in corpore Tobit,
<alc. avit. carm. 6.396> Quae secreta uidens perscripsit conditor Esdras,
<alc. avit. carm. 6.397> Quidquid post priscam succedens gratia legem
<alc. avit. carm. 6.398> Intonat atque noui miracula testamenti
<alc. avit. carm. 6.399> Hinc hominis clamat facies, ast inde leonis
<alc. avit. carm. 6.400_400> Et pernix aquila et fortis certamine taurus.
<alc. avit. carm. 6.401> Inde quater terni puris quod mentibus agni
<alc. avit. carm. 6.402> Egerunt toto spargentes semina mundo:
<alc. avit. carm. 6.403> Bis septena pii quod spargit epistula Pauli,
<alc. avit. carm. 6.404> Quod Petrus Iacobusque docent, quod Iudas et ipse
<alc. avit. carm. 6.405_405> Qui conspecta refert caeli secreta, Iohannes;
<alc. avit. carm. 6.406> Quin et ueridici quae plurima tractatores
<alc. avit. carm. 6.407> Exposuere suis mysteria digna libellis:
<alc. avit. carm. 6.408> Haec tu cuncta tenens animo sitiente bibisti.
<alc. avit. carm. 6.409> Nec, si quid sacrum nostri cecinere poetae,
<alc. avit. carm. 6.410_410> Te latet: agnoscis leges et commata seruas
<alc. avit. carm. 6.411> Atque aliena tuo commendas carmina cantu.
<alc. avit. carm. 6.412> Quid totum replicem? tu sensibus utere doctis
<alc. avit. carm. 6.413> Et quae nota tibi uel quae percursa legendo,
<alc. avit. carm. 6.414> Ad uirtutis opus studio conuerte uirili.
<alc. avit. carm. 6.415_415> Nam nisi doctrinae iungatur uita fidelis,
<alc. avit. carm. 6.416> Agnosci grauius non obseruanda nocebit.
<alc. avit. carm. 6.417> Esuriit quondam dominus, cum forte uianti
<alc. avit. carm. 6.418> Conspicitur diffusa leui ficulnea fronde,
<alc. avit. carm. 6.419> Et iam maturum praedicta ex arbore fructum
<alc. avit. carm. 6.420_420> Carpere tempus erat. quam mox ut repperit ille
<alc. avit. carm. 6.421> Indutam tantum foliis, sed germine nudam:
<alc. avit. carm. 6.422> Prorsus inane uirens ornatus inutilis horret:
<alc. avit. carm. 6.423> Percutitur subito radix adflata calore
<alc. avit. carm. 6.424> Aruit et posito ramorum tegmine truncus.
<alc. avit. carm. 6.425_425> Instruimur tali legem cognoscere signo,
<alc. avit. carm. 6.426> Ne Christi famulum solo sermone fatenti
<alc. avit. carm. 6.427> Nomine conficto uiuens operatio desit.
<alc. avit. carm. 6.428> Nam si Christicolas nosmet sanctosque putemus,
<alc. avit. carm. 6.429> Adgrauat hoc etiam, ni dictum facta sequantur.
<alc. avit. carm. 6.430_430> Sic et uirginitas sacro deuota pudori
<alc. avit. carm. 6.431> Indiget adiunctis uirtutibus et, nisi mentem
<alc. avit. carm. 6.432> Intactam seruans casto cum corpore iungat,
<alc. avit. carm. 6.433> Concumbit uitiis nec castam dicere carnem
<alc. avit. carm. 6.434> Iure potest, animus quam sic corrumpit adulter.
<alc. avit. carm. 6.435_435> Ira, furor, maeror, liuor, discordia, luxus,
<alc. avit. carm. 6.436> Lingua duplex, constricta manus, laxata uoluntas
<alc. avit. carm. 6.437> Moechantur cum corde hominis, tum semine turpi
<alc. avit. carm. 6.438> Fetus mortis alunt. en quo perducitur omnis,
<alc. avit. carm. 6.439> Nomine uirgineo quae se dum iactitat, intus
<alc. avit. carm. 6.440_440> Criminibus grauidam nescit turgescere mentem.
<alc. avit. carm. 6.441> Ecce tibi e multis unum, quo cetera noscas
<alc. avit. carm. 6.442> Exemplo: dominus plebem cum forte doceret
<alc. avit. carm. 6.443> Peruigili cura supremum noscere tempus,
<alc. avit. carm. 6.444> Expectare diem, quo iudex imminet orbi.
<alc. avit. carm. 6.445_445> Virginibus sancto signatos chrismate confert
<alc. avit. carm. 6.446> Hasque decem nobis documenti in uertice monstrat.
<alc. avit. carm. 6.447> Quarum quinque tamen sapientia diues adornat,
<alc. avit. carm. 6.448> Ast aliis stolidum lentauit inertia sensum.
<alc. avit. carm. 6.449> Sopitas pariter requies conplectitur una
<alc. avit. carm. 6.450_450> Atque obitum signans depressit lumina somnus.
<alc. avit. carm. 6.451> Transierat medium uix forte quietis et illud
<alc. avit. carm. 6.452> Tempus noctis erat, quo Christus carne recepta
<alc. avit. carm. 6.453> Fregerat obstructas perrupto cardine leti
<alc. avit. carm. 6.454> Iam portas, inferne, tuas spretoque sepulchro
<alc. avit. carm. 6.455_455> Deuictis laeta remeabat luce tenebris.
<alc. avit. carm. 6.456> Perstrepuit subitus rumpitque silentia clamor:
<alc. avit. carm. 6.457>"Tandem sponsus adest, nocturnus corpore torpor
<alc. avit. carm. 6.458> Cedat et abiecto uegetentur membra cubili"!
<alc. avit. carm. 6.459> Protenus exiliunt omnes stratisque relictis
<alc. avit. carm. 6.460_460> Aptauere suas quaesito lumine flammas.
<alc. avit. carm. 6.461> Tunc sed quinque, quibus cordi sollertia maior,
<alc. avit. carm. 6.462> Quamuis festinent, oleum tamen addere sumptis
<alc. avit. carm. 6.463> Sollicitudo fuit uasis pinguique liquore
<alc. avit. carm. 6.464> Ignibus armatis squalentem rumpere noctem.
<alc. avit. carm. 6.465_465> At quae neglectum liquit pars altera sucum.
<alc. avit. carm. 6.466> Sumens flammigeras nequiquam sustulit hastas.
<alc. avit. carm. 6.467> Emicat exiguus commoti luminis ignis,
<alc. avit. carm. 6.468> Sed uirtute carens languentem lampada feruor
<alc. avit. carm. 6.469> Deserit et siccam percurrit flamma papyrum
<alc. avit. carm. 6.470_470> Atque inter picei nebulosa uolumina fumi
<alc. avit. carm. 6.471> Canescunt pigra crescentes mole fauillae.
<alc. avit. carm. 6.472> Vt sese indignas tali uidere paratu,
<alc. avit. carm. 6.473> Occurrant sponso quae comminus aduenienti.
<alc. avit. carm. 6.474> Tarda mouet lentis pudibundum cura dolorem.
<alc. avit. carm. 6.475_475> Quae prece submissa stultis tum uocibus orant,
<alc. avit. carm. 6.476> Vt porrecta manus torpentes suscitet ignes
<alc. avit. carm. 6.477> Diuidat et proprium sapientia pinguis oliuum.
<alc. avit. carm. 6.478> Respondent pariter tali sermone sorores:
<alc. avit. carm. 6.479>"Est miseranda quidem uestrorum causa malorum,
<alc. avit. carm. 6.480_480> Sed tamen hic oleum non plus, quam sufficit, adfert
<alc. avit. carm. 6.481> Vnusquisque sibi; constat iam copia uasis
<alc. avit. carm. 6.482> Et perfecta suum seruat mensura liquorem.
<alc. avit. carm. 6.483> Nec fas quaesitum partiri aut perdere sucum,
<alc. avit. carm. 6.484> Ne dispersa cauis desint fomenta lucernis,
<alc. avit. carm. 6.485_485> Cumque lucrum uobis dispendia nostra negabunt,
<alc. avit. carm. 6.486> Tota simul fessis torpescant lumina flammis".
<alc. avit. carm. 6.487> Talibus abiectae dictis tristique repulsa
<alc. avit. carm. 6.488> Perlustrant, quocumque loci commercia feruent
<alc. avit. carm. 6.489> Venalesque manus: sed dum disceditur, ecce
<alc. avit. carm. 6.490_490> Introiit sponsus thalamum duxitque paratas
<alc. avit. carm. 6.491> Atque uagas linquens exclusit porta sorores.
<alc. avit. carm. 6.492> Cernis, uirginei pereat quod nomen honoris,
<alc. avit. carm. 6.493> Ni fertur sanctus thalamis caelestibus ignis.
<alc. avit. carm. 6.494> Felix illa manus, largis quae prouida donis
<alc. avit. carm. 6.495_495> Accensum pura fouit pinguedine lumen.
<alc. avit. carm. 6.496> Tantum namque olei uasis diffunditur amplis,
<alc. avit. carm. 6.497> Quantum poscenti miserans porrexit egeno.
<alc. avit. carm. 6.498> Hinc dominus palmis ardentes ferre lucernas
<alc. avit. carm. 6.499> Admonet: hoc opus est, haec clarae gloria uitae.
<alc. avit. carm. 6.500_500> Suppetat ergo tibi pietas, patientia, uirtus,
<alc. avit. carm. 6.501> Sed uirtus animi. fragiles nam carne puellas
<alc. avit. carm. 6.502> Protulit interdum caelo constantia mentis.
<alc. avit. carm. 6.503> Eugeniae dudum toto celeberrima mundo
<alc. avit. carm. 6.504> Fama fuit, dum dat Christi pro nomine uitam.
<alc. avit. carm. 6.505_505> Ante tamen mulier fortes processit in actus,
<alc. avit. carm. 6.506> Cum stipante choro sanctorum fieret(==FI+ERET) abbas
<alc. avit. carm. 6.507> Atque patrem conplens celaret tegmine matrem.
<alc. avit. carm. 6.508> Sed postquam sancto cunctis perclaruit ore
<alc. avit. carm. 6.509> Et meritis annisque graues longaque uerendos
<alc. avit. carm. 6.510_510> Religione senes iuuenali rexit in aeuo:
<alc. avit. carm. 6.511> Inpatiens recti toto qui tempore serpens
<alc. avit. carm. 6.512> Mille nocendi artes stimulis inflammat amaris,
<alc. avit. carm. 6.513> Quod famam uiolare cupit, dedit inde coronam.
<alc. avit. carm. 6.514> Commouet, insano qui fingat amore puellae
<alc. avit. carm. 6.515_515> Accendi Eugeniam motuque ardere uirili.
<alc. avit. carm. 6.516> Turba senum turbata coit, quod crimine tanto
<alc. avit. carm. 6.517> Tam rigidam nuper potuisset soluere uitam
<alc. avit. carm. 6.518> Mens deiecta uiri, uiduataque praesule summo
<alc. avit. carm. 6.519> Nil non posse dolet titubans perfectio carnem.
<alc. avit. carm. 6.520_520> Ducitur ista foro iuuenis saeuumque tribunal
<alc. avit. carm. 6.521> Intrat adhuc monachus. uincit concordia fraudis
<alc. avit. carm. 6.522> Et iam iamque reum secreti ignara tenebat
<alc. avit. carm. 6.523> Publica uis odio tantum flammata sinistro:
<alc. avit. carm. 6.524> Conscia cum sexus proprii cordisque pudici
<alc. avit. carm. 6.525_525> Vincitur, ut uincat iam prodens femina fraudem.
<alc. avit. carm. 6.526> Quamuis exterius carnem conpulsa fateri,
<alc. avit. carm. 6.527> Interiore tamen seruato permanet heros.
<alc. avit. carm. 6.528> Semper tuta fuit casti custodia uoti;
<alc. avit. carm. 6.529> Quamlibet inpugnet miseri fraus callida mundi
<alc. avit. carm. 6.530_530> Extendatque dolis laqueos, mendacia nectat,
<alc. avit. carm. 6.531> Non uenit ad pronam mens culpae ignara ruinam
<alc. avit. carm. 6.532> Quosque fremens hostis fallaci tribulat astu,
<alc. avit. carm. 6.533> Purgandos sancto patientia discutit igni.
<alc. avit. carm. 6.534> Vendiderat quondam iuuenem manus aemula fratrum
<alc. avit. carm. 6.535_535> Et famulum Ioseph tellus Memphitis habebat:
<alc. avit. carm. 6.536> Pertulit ille quidem dominam, cum crimine falso
<alc. avit. carm. 6.537> Confictus uoluisse(==VOLUISSE) nefas, quod triste refugit;
<alc. avit. carm. 6.538> Sustinuit tolerans ergastula, uincla, catenas,
<alc. avit. carm. 6.539> Dum spatium replicans geminos sol iungeret annos.
<alc. avit. carm. 6.540_540> Oblitus iam lucis erat, iam crine fluenti
<alc. avit. carm. 6.541> Nutritus macie tangebat terga capillus;
<alc. avit. carm. 6.542> Sed uegetante deo mens nullis clausa tenebris
<alc. avit. carm. 6.543> Praeuidet, arcanum quidquid post exitus implet.
<alc. avit. carm. 6.544> Denique producto certatim gloria fertur,
<alc. avit. carm. 6.545_545> Non tantum uenia: et precibus tunc ipse rogatur,
<alc. avit. carm. 6.546> Vt diadema libens captiuo in uertice sumat,
<alc. avit. carm. 6.547> Exilium regno commutet, principe seruum.
<alc. avit. carm. 6.548> Praemia seruati cordis sic percipit iste.
<alc. avit. carm. 6.549> Susannam post hunc dignis quis laudibus umquam
<alc. avit. carm. 6.550_550> Excolat, infirmis quondam quae uicit in annis
<alc. avit. carm. 6.551> Inproba uota senum coniuratosque furores?
<alc. avit. carm. 6.552> Primum disiuncto quos cepit causa uiritim
<alc. avit. carm. 6.553> Consilio solusque sibi promisit uterque
<alc. avit. carm. 6.554> Spem culpae, sed turpe calens in cordibus ignis
<alc. avit. carm. 6.555_555> Conflauit mentem sceleris fornace duorum.
<alc. avit. carm. 6.556> Conueniunt, nam forte die sic contigit una,
<alc. avit. carm. 6.557> Abscessu ficto diuersa ut parte redirent,
<alc. avit. carm. 6.558> Inque nemus uenere simul; uulgata uicissim
<alc. avit. carm. 6.559> Proditur alterno flagrans in corde uoluptas.
<alc. avit. carm. 6.560_560> Ilicet incautam fallentes fraude puellam
<alc. avit. carm. 6.561> Adpetiere simul: poscunt, consentiat ante,
<alc. avit. carm. 6.562> Dedecoris tantum moueat quam fama rebelli,
<alc. avit. carm. 6.563> Moxque retorquendum facinus, ni cedat, in ipsam.
<alc. avit. carm. 6.564> Confessi ardorem pariter mendacia produnt
<alc. avit. carm. 6.565_565> Disposita et laqueos pandunt, quos nectere uellent.
<alc. avit. carm. 6.566> Anceps illa diu secum luctatur et haerens
<alc. avit. carm. 6.567> Fluctuat, incertae quo uergat pondera mentis:
<alc. avit. carm. 6.568> Lex peccare uetat rursumque infamia terret.
<alc. avit. carm. 6.569> Nunc iterum duros precibus mollire furores
<alc. avit. carm. 6.570_570> Temptat et obscenas lacrimis restinguere flammas.
<alc. avit. carm. 6.571> Sed postquam nullis precibus monitisue remotos
<alc. avit. carm. 6.572> Obstrictosque senes uicit cognata libido:
<alc. avit. carm. 6.573> Femina praeclaro mentem succensa pudore
<alc. avit. carm. 6.574> Decreuit tum casta mori, ne crimine tanto
<alc. avit. carm. 6.575_575> Ambirent miseram carnis commercia uitam.
<alc. avit. carm. 6.576> Caelum teste uocat famamque recusat inanem
<alc. avit. carm. 6.577> Iudicio contenta suo: cum conscia cordi
<alc. avit. carm. 6.578> Commendat se pura fides seruatque futuris.
<alc. avit. carm. 6.579> Maluit ille tamen secreti inspector apertum
<alc. avit. carm. 6.580_580> Examen praestare loco facinusque reclusum
<alc. avit. carm. 6.581> Pandere et obtectas laqueis producere fraudes.
<alc. avit. carm. 6.582> Spectabat uanis commotam fletibus urbem
<alc. avit. carm. 6.583> Iunior ille puer, pueris tribus ipse futurus
<alc. avit. carm. 6.584> Post comes, undanti quos iecit Parthica flammae
<alc. avit. carm. 6.585_585> Contempto imperio flammis feruentior ira.
<alc. avit. carm. 6.586> Arsit contrario pariter crescente calore
<alc. avit. carm. 6.587> Hinc furor, inde fides, sanctis dum mollior ignis
<alc. avit. carm. 6.588> Seruiit et tepido collusit pruna rubore:
<alc. avit. carm. 6.589> Donec miratus cessare incendia satraps
<alc. avit. carm. 6.590_590> Sentiret totus, quantos succenderat ignes.
<alc. avit. carm. 6.591> Hos meritis aequans Danihelis proxima uirtus
<alc. avit. carm. 6.592> Horrida frendentum compescuit ora leonum,
<alc. avit. carm. 6.593> Dum prius accensi stimulis famis atque furoris
<alc. avit. carm. 6.594> Frenatoque simul sternentes corpora rictu
<alc. avit. carm. 6.595_595> Incolumem lambunt inter ieiunia pastum,
<alc. avit. carm. 6.596> Cum sumat tamen iste cibos, quos uertice pendens,
<alc. avit. carm. 6.597> Angelica librante manu per inane citatus,
<alc. avit. carm. 6.598> Subiectas calcans inmotis gressibus auras,
<alc. avit. carm. 6.599> Intulit inlatus fascis cum fasce propheta.
<alc. avit. carm. 6.600_600> Excepit Danihel transmissas desuper escas,
<alc. avit. carm. 6.601> Fercula longinquis mirans feruentia terris
<alc. avit. carm. 6.602> Adseruare suos peregrina in sede sapores.
<alc. avit. carm. 6.603> Hic ergo inpubis Susannam forte uidebat
<alc. avit. carm. 6.604> In tormenta rapi, ueri quam nescius ante
<alc. avit. carm. 6.605_605> Vulgus inauditam damnauerat, et simul omnes
<alc. avit. carm. 6.606> Insontis sontem certabant cernere mortem,
<alc. avit. carm. 6.607> Cum subito in medium iuuenis se proripit agmen,
<alc. avit. carm. 6.608> Accensum tenera castigans uoce tumultum,
<alc. avit. carm. 6.609> Cur tanto ex coetu nullus rem iudicet, ac se
<alc. avit. carm. 6.610_610> Liber ad iniustum clamat non currere letum.
<alc. avit. carm. 6.611> Protenus ad uerbum pueri permota repressit
<alc. avit. carm. 6.612> Turba sequax animos: iudex decernitur ipse
<alc. avit. carm. 6.613> Censetorque senum, per quem uia uera patescat.
<alc. avit. carm. 6.614> Consulit auulsos, quisnam sit criminis ordo:
<alc. avit. carm. 6.615_615> Sed dum discordans responsum praebet uterque,
<alc. avit. carm. 6.616> Coniunctum facinus disiuncta uoce fatentur.
<alc. avit. carm. 6.617> Tunc omnes pariter timor accipit; undique clamor
<alc. avit. carm. 6.618> Tollitur, auctores sceleris plebs obruit omnis
<alc. avit. carm. 6.619> Laudaturque deus, qui numquam uota bonorum
<alc. avit. carm. 6.620_620> Deserit auxiliumque suum pro tempore monstrat.
<alc. avit. carm. 6.621> Et tamen his prior est, quae uirginitate pudica
<alc. avit. carm. 6.622> Intactum perfert uota ad caelestia corpus.
<alc. avit. carm. 6.623> Nam si terrena nubentem lege puellam
<alc. avit. carm. 6.624> Adseruasse toros atque unum nosse cubile
<alc. avit. carm. 6.625_625> Mortali tantum laudatur iudice coetu,
<alc. avit. carm. 6.626> Conice, uirgineis quantum disponitur illic,
<alc. avit. carm. 6.627> Quo Christus uocat hinc, meritis, ubi sede superna
<alc. avit. carm. 6.628> Humanum in partes dirimet genus arbiter orbis,
<alc. avit. carm. 6.629> Agnis dextra leuans, laeuis condemnet ut haedos.
<alc. avit. carm. 6.630_630> Stabunt angelici mirantes facta bonorum
<alc. avit. carm. 6.631> Laudantesque chori, cunctis commune patebit
<alc. avit. carm. 6.632> Decursae carnis meritum: fraus nulla tenebris
<alc. avit. carm. 6.633> Abdere uel notas poterit subducere culpas.
<alc. avit. carm. 6.634> Illic tota tibi substantia, uita petatur,
<alc. avit. carm. 6.635_635> Quo iustus ditat dispensans praemia iudex.
<alc. avit. carm. 6.636> Quondam succincte quod dictum est ore magistri,
<alc. avit. carm. 6.637> Dum uiget officio famulans sollertia Marthae
<alc. avit. carm. 6.638> Adtentamque tenet uerbi uirtute sororem
<alc. avit. carm. 6.639> Cura cibo melior, pastu quia digna perenni.
<alc. avit. carm. 6.640_640> Tunc uacuas domino deponens Martha querellas:
<alc. avit. carm. 6.641>"O doctor, non cernis" ait, "quod sola paratu
<alc. avit. carm. 6.642> Vexor et haec nullum confert germana leuamen"?
<alc. avit. carm. 6.643> Cui Christus sic forte refert: "Sunt plurima, quae te
<alc. avit. carm. 6.644> Obstrictam retinent, melior sed causa quietae
<alc. avit. carm. 6.645_645> Lectaque nec poterit Mariae pars optima tolli".
<alc. avit. carm. 6.646> Sic, germana, suis dum flagrant saecula curis,
<alc. avit. carm. 6.647> Electam seruare tibi non desine partem.
<alc. avit. carm. 6.648> Te meruit primam cognatio tota patronam,
<alc. avit. carm. 6.649> Iam te signiferam sequimur uexillaque Christi
<alc. avit. carm. 6.650_650> Te portante libens sectatur stemma parentum:
<alc. avit. carm. 6.651> Quos licet antiquo mundus donasset honore
<alc. avit. carm. 6.652> Et titulis monstret generoso semper ab ortu:
<alc. avit. carm. 6.653> Plus tamen ornauit diuinum insigne gerentes,
<alc. avit. carm. 6.654> Ordine quod proprio sanctas meruere cathedras.
<alc. avit. carm. 6.655_655> Non et auos tibimet iam nunc proauosque retexam,
<alc. avit. carm. 6.656> Vita sacerdotes quos reddidit inclita dignos:
<alc. avit. carm. 6.657> Pontificem sacris adsumptum respice patrem.
<alc. avit. carm. 6.658> Cumque tibi genitor uel auunculus undique magni
<alc. avit. carm. 6.659> Post fasces placeant populorum sumere fascem,
<alc. avit. carm. 6.660_660> Suscipe, quos humiles patrum ad consortia fratres
<alc. avit. carm. 6.661> Officio simili nectens ecclesia iunxit.
<alc. avit. carm. 6.662> Pro quibus adsiduas Christo persoluere grates
<alc. avit. carm. 6.663> Fundere uel fletus non taedeat: ut tibi nullus
<alc. avit. carm. 6.664> Fratrum de numero desit, dum praemia sumes
<alc. avit. carm. 6.665_665> Factis digna tuis materque effecta parentum
<alc. avit. carm. 6.666> Virgineae uictrix sociabere laeta cateruae.
