<ivv. sat. 1.1> Semper ego auditor tantum? numquamne reponam
<ivv. sat. 1.2> Vexatus totiens rauci Theseide Cordi?
<ivv. sat. 1.3> Impune ergo mihi recitauerit ille togatas,
<ivv. sat. 1.4> Hic elegos? impune diem consumpserit ingens
<ivv. sat. 1.5> Telephus aut summi plena iam margine libri
<ivv. sat. 1.6> Scriptus et in tergo necdum finitus Orestes?
<ivv. sat. 1.7> Nota magis nulli domus est sua quam mihi lucus
<ivv. sat. 1.8> Martis et Aeoliis uicinum rupibus antrum
<ivv. sat. 1.9> Vulcani; quid agant uenti, quas torqueat umbras
<ivv. sat. 1.10> Aeacus, unde alius furtiuae deuehat aurum
<ivv. sat. 1.11> Pelliculae, quantas iaculetur Monychus ornos,
<ivv. sat. 1.12> Frontonis platani conuolsaque marmora clamant
<ivv. sat. 1.13> Semper et adsiduo ruptae lectore columnae.
<ivv. sat. 1.14> Expectes eadem a summo minimoque poeta.
<ivv. sat. 1.15> Et nos ergo manum ferulae subduximus, et nos
<ivv. sat. 1.16> Consilium dedimus Sullae, priuatus ut altum
<ivv. sat. 1.17> Dormiret. stulta est clementia, cum tot ubique
<ivv. sat. 1.18> Vatibus occurras, periturae parcere chartae.
<ivv. sat. 1.19> Cur tamen hoc potius libeat decurrere campo,
<ivv. sat. 1.20> Per quem magnus equos Auruncae flexit alumnus,
<ivv. sat. 1.21> Si uacat ac placidi rationem admittitis, edam.
<ivv. sat. 1.22> Cum tener uxorem ducat spado, Meuia Tuscum
<ivv. sat. 1.23> Figat aprum et nuda teneat uenabula mamma,
<ivv. sat. 1.24> Patricios omnis opibus cum prouocet unus
<ivv. sat. 1.25> Quo tondente grauis iuueni mihi barba sonabat,
<ivv. sat. 1.26> Cum pars Niliacae plebis, cum uerna Canopi
<ivv. sat. 1.27> Crispinus Tyrias umero reuocante lacernas
<ivv. sat. 1.28> Ventilet aestiuum digitis sudantibus aurum
<ivv. sat. 1.29> Nec sufferre queat maioris pondera gemmae,
<ivv. sat. 1.30> Difficile est saturam non scribere. nam quis iniquae
<ivv. sat. 1.31> Tam patiens urbis, tam ferreus, ut teneat se,
<ivv. sat. 1.32> Causidici noua cum ueniat lectica Mathonis
<ivv. sat. 1.33> Plena ipso, post hunc magni delator amici
<ivv. sat. 1.34> Et cito rapturus de nobilitate comesa
<ivv. sat. 1.35> Quod superest, quem Massa timet, quem munere palpat
<ivv. sat. 1.36> Carus et a trepido Thymele summissa Latino;
<ivv. sat. 1.37> Cum te summoueant qui testamenta merentur
<ivv. sat. 1.38> Noctibus, in caelum quos euehit optima summi
<ivv. sat. 1.39> Nunc uia processus, uetulae uesica beatae?
<ivv. sat. 1.40> Vnciolam Proculeius habet, sed Gillo deuncem,
<ivv. sat. 1.41> Partes quisque suas ad mensuram inguinis heres.
<ivv. sat. 1.42> Accipiat sane mercedem sanguinis et sic
<ivv. sat. 1.43> Palleat ut nudis pressit qui calcibus anguem
<ivv. sat. 1.44> Aut Lugudunensem rhetor dicturus ad aram.
<ivv. sat. 1.45> Quid referam quanta siccum iecur ardeat ira,
<ivv. sat. 1.46> Cum populum gregibus comitum premit hic spoliator
<ivv. sat. 1.47> Pupilli prostantis et hic damnatus inani
<ivv. sat. 1.48> Iudicio? quid enim saluis infamia nummis?
<ivv. sat. 1.49> Exul ab octaua Marius bibit et fruitur dis
<ivv. sat. 1.50> Iratis, at tu uictrix, prouincia, ploras.
<ivv. sat. 1.51> Haec ego non credam Venusina digna lucerna?
<ivv. sat. 1.52> Haec ego non agitem? sed quid magis? Heracleas
<ivv. sat. 1.53> Aut Diomedeas aut mugitum labyrinthi
<ivv. sat. 1.54> Et mare percussum puero fabrumque uolantem,
<ivv. sat. 1.55> Cum leno accipiat moechi bona, si capiendi
<ivv. sat. 1.56> Ius nullum uxori, doctus spectare lacunar,
<ivv. sat. 1.57> Doctus et ad calicem uigilanti stertere naso;
<ivv. sat. 1.58> Cum fas esse putet curam sperare cohortis
<ivv. sat. 1.59> Qui bona donauit praesepibus et caret omni
<ivv. sat. 1.60> Maiorum censu, dum peruolat axe citato
<ivv. sat. 1.61> Flaminiam puer Automedon? nam lora tenebat
<ivv. sat. 1.62> Ipse, lacernatae cum se iactaret amicae.
<ivv. sat. 1.63> Nonne libet medio ceras implere capaces
<ivv. sat. 1.64> Quadriuio, cum iam sexta ceruice feratur
<ivv. sat. 1.65> Hinc atque inde patens ac nuda paene cathedra
<ivv. sat. 1.66> Et multum referens de Maecenate supino
<ivv. sat. 1.67> Signator falsi, qui se lautum atque beatum
<ivv. sat. 1.68> Exiguis tabulis et gemma fecerit uda?
<ivv. sat. 1.69> Occurrit matrona potens, quae molle Calenum
<ivv. sat. 1.70> Porrectura uiro miscet sitiente rubetam
<ivv. sat. 1.71> Instituitque rudes melior Lucusta propinquas
<ivv. sat. 1.72> Per famam et populum nigros efferre maritos.
<ivv. sat. 1.73> Aude aliquid breuibus Gyaris et carcere dignum,
<ivv. sat. 1.74> Si uis esse aliquid. probitas laudatur et alget;
<ivv. sat. 1.75> Criminibus debent hortos, praetoria, mensas,
<ivv. sat. 1.76> Argentum uetus et stantem extra pocula caprum.
<ivv. sat. 1.77> Quem patitur dormire nurus corruptor auarae,
<ivv. sat. 1.78> Quem sponsae turpes et praetextatus adulter?
<ivv. sat. 1.79> Si natura negat, facit indignatio uersum
<ivv. sat. 1.80> Qualemcumque potest, quales ego uel Cluuienus.
<ivv. sat. 1.81> Ex quo Deucalion nimbis tollentibus aequor
<ivv. sat. 1.82> Nauigio montem ascendit sortesque poposcit
<ivv. sat. 1.83> Paulatimque anima caluerunt mollia saxa
<ivv. sat. 1.84> Et maribus nudas ostendit Pyrrha puellas,
<ivv. sat. 1.85> Quidquid agunt homines, uotum, timor, ira, uoluptas,
<ivv. sat. 1.86> Gaudia, discursus, nostri farrago libelli est.
<ivv. sat. 1.87> Et quando uberior uitiorum copia? quando
<ivv. sat. 1.88> Maior auaritiae patuit sinus? alea quando
<ivv. sat. 1.89> Hos animos? neque enim loculis comitantibus itur
<ivv. sat. 1.90> Ad casum tabulae, posita sed luditur arca.
<ivv. sat. 1.91> Proelia quanta illic dispensatore uidebis
<ivv. sat. 1.92> Armigero! simplexne furor sestertia centum
<ivv. sat. 1.93> Perdere et horrenti tunicam non reddere seruo?
<ivv. sat. 1.94> Quis totidem erexit uillas, quis fercula septem
<ivv. sat. 1.95> Secreto cenauit auus? nunc sportula primo
<ivv. sat. 1.96> Limine parua sedet turbae rapienda togatae.
<ivv. sat. 1.97> Ille tamen faciem prius inspicit et trepidat ne
<ivv. sat. 1.98> Suppositus uenias ac falso nomine poscas:
<ivv. sat. 1.99> Agnitus accipies. iubet a praecone uocari
<ivv. sat. 1.100> Ipsos Troiugenas, nam uexant limen et ipsi
<ivv. sat. 1.101> Nobiscum. "da praetori, da deinde tribuno."
<ivv. sat. 1.102> Sed libertinus prior est. "prior" inquit "ego adsum.
<ivv. sat. 1.103> Cur timeam dubitemue locum defendere, quamuis
<ivv. sat. 1.104> Natus ad Euphraten, molles quod in aure fenestrae
<ivv. sat. 1.105> Arguerint, licet ipse negem? sed quinque tabernae
<ivv. sat. 1.106> Quadringenta parant. quid confert purpura maior
<ivv. sat. 1.107> Optandum, si Laurenti custodit in agro
<ivv. sat. 1.108> Conductas Coruinus ouis, ego possideo plus
<ivv. sat. 1.109> Pallante et Licinis?" expectent ergo tribuni,
<ivv. sat. 1.110> Vincant diuitiae, sacro ne cedat honori
<ivv. sat. 1.111> Nuper in hanc urbem pedibus qui uenerat albis,
<ivv. sat. 1.112> Quandoquidem inter nos sanctissima diuitiarum
<ivv. sat. 1.113> Maiestas. etsi funesta Pecunia templo
<ivv. sat. 1.114> Nondum habitat, nullas nummorum ereximus aras,
<ivv. sat. 1.115> Vt colitur Pax atque Fides, Victoria, Virtus
<ivv. sat. 1.116> Quaeque salutato crepitat Concordia nido.
<ivv. sat. 1.117> Sed cum summus honor finito computet anno,
<ivv. sat. 1.118> Sportula quid referat, quantum rationibus addat,
<ivv. sat. 1.119> Quid facient comites quibus hinc toga, calceus hinc est
<ivv. sat. 1.120> Et panis fumusque domi? densissima centum
<ivv. sat. 1.121> Quadrantes lectica petit, sequiturque maritum
<ivv. sat. 1.122> Languida uel praegnas et circumducitur uxor.
<ivv. sat. 1.123> Hic petit absenti nota iam callidus arte
<ivv. sat. 1.124> Ostendens uacuam et clausam pro coniuge sellam.
<ivv. sat. 1.125>"Galla mea est" inquit, "citius dimitte. moraris?
<ivv. sat. 1.126> Profer, Galla, caput. noli uexare, quiescet."
<ivv. sat. 1.127> Ipse dies pulchro distinguitur ordine rerum:
<ivv. sat. 1.128> Sportula, deinde forum iurisque peritus Apollo
<ivv. sat. 1.129> Atque triumphales, inter quas ausus habere
<ivv. sat. 1.130> Nescio quis titulos Aegyptius atque Arabarches,
<ivv. sat. 1.131> Cuius ad effigiem non tantum meiere fas est.
<ivv. sat. 1.132> Vestibulis abeunt ueteres lassique clientes
<ivv. sat. 1.133> Votaque deponunt, quamquam longissima cenae
<ivv. sat. 1.134> Spes homini; caulis miseris atque ignis emendus.
<ivv. sat. 1.135> Optima siluarum interea pelagique uorabit
<ivv. sat. 1.136> Rex horum uacuisque toris tantum ipse iacebit.
<ivv. sat. 1.137> Nam de tot pulchris et latis orbibus et tam
<ivv. sat. 1.138> Antiquis una comedunt patrimonia mensa.
<ivv. sat. 1.139> Nullus iam parasitus erit. sed quis ferat istas
<ivv. sat. 1.140> Luxuriae sordes? quanta est gula quae sibi totos
<ivv. sat. 1.141> Ponit apros, animal propter conuiuia natum!
<ivv. sat. 1.142> Poena tamen praesens, cum tu deponis amictus
<ivv. sat. 1.143> Turgidus et crudum pauonem in balnea portas.
<ivv. sat. 1.144> Hinc subitae mortes atque intestata senectus.
<ivv. sat. 1.145> It noua nec tristis per cunctas fabula cenas;
<ivv. sat. 1.146> Ducitur iratis plaudendum funus amicis.
<ivv. sat. 1.147> Nil erit ulterius quod nostris moribus addat
<ivv. sat. 1.148> Posteritas, eadem facient cupientque minores,
<ivv. sat. 1.149> Omne in praecipiti uitium stetit. utere uelis,
<ivv. sat. 1.150> Totos pande sinus. dices hic forsitan "unde
<ivv. sat. 1.151> Ingenium par materiae(==MATERIA.E_)? unde illa priorum
<ivv. sat. 1.152> Scribendi quodcumque animo flagrante liberet
<ivv. sat. 1.153> Simplicitas? "cuius non audeo dicere nomen?
<ivv. sat. 1.154> Quid refert dictis ignoscat Mucius an non?"
<ivv. sat. 1.155> Pone Tigillinum, taeda lucebis in illa
<ivv. sat. 1.156> Qua stantes ardent qui fixo gutture fumant,
<ivv. sat. 1.157> Et latum media sulcum deducit harena."
<ivv. sat. 1.158> Qui dedit ergo tribus patruis aconita, uehatur
<ivv. sat. 1.159> Pensilibus plumis atque illinc despiciat nos?
<ivv. sat. 1.160>"Cum ueniet contra, digito compesce labellum:
<ivv. sat. 1.161> Accusator erit qui uerbum dixerit HIC EST.
<ivv. sat. 1.162> Securus licet Aenean Rutulumque ferocem
<ivv. sat. 1.163> Committas, nulli grauis est percussus Achilles
<ivv. sat. 1.164> Aut multum quaesitus Hylas urnamque secutus:
<ivv. sat. 1.165> Ense uelut stricto quotiens Lucilius ardens
<ivv. sat. 1.166> Infremuit, rubet auditor cui frigida mens est
<ivv. sat. 1.167> Criminibus, tacita sudant praecordia culpa.
<ivv. sat. 1.168> Inde ira et lacrimae. tecum prius ergo uoluta
<ivv. sat. 1.169> Haec animo ante tubas: galeatum sero duelli
<ivv. sat. 1.170> Paenitet." experiar quid concedatur in illos
<ivv. sat. 1.171> Quorum Flaminia tegitur cinis atque Latina.
<ivv. sat. 13.1> Exemplo quodcumque malo committitur, ipsi
<ivv. sat. 13.2> Displicet auctori. Prima est haec ultio, quod se
<ivv. sat. 13.3> Iudice nemo nocens absoluitur, improba quamuis
<ivv. sat. 13.4> Gratia fallaci praetoris uicerit urna.
<ivv. sat. 13.5_5> Quid sentire putas homines, Caluine, recenti
<ivv. sat. 13.6> De scelere et fidei uiolatae crimine? Sed nec
<ivv. sat. 13.7> Tam tenuis census tibi contigit, ut mediocris
<ivv. sat. 13.8> Iacturae te mergat onus, nec rara uidemus
<ivv. sat. 13.9> Quae pateris: casus multis hic cognitus ac iam
<ivv. sat. 13.10_10> Tritus et e medio fortunae ductus aceruo.
<ivv. sat. 13.11> Ponamus nimios gemitus. Flagrantior aequo
<ivv. sat. 13.12> Non debet dolor esse uiri nec uulnere maior.
<ivv. sat. 13.13> Tu quamuis leuium minimam exiguamque malorum
<ivv. sat. 13.14> Particulam uix ferre potes spumantibus ardens
<ivv. sat. 13.15_15> Visceribus, sacrum tibi quod non reddat amicus
<ivv. sat. 13.16> Depositum? Stupet haec qui iam post terga reliquit
<ivv. sat. 13.17> Sexaginta annos Fonteio consule natus?
<ivv. sat. 13.18> An nihil in melius tot rerum proficit usus?
<ivv. sat. 13.19> Magna quidem, sacris quae dat praecepta libellis,
<ivv. sat. 13.20_20> Victrix fortunae sapientia, ducimus autem
<ivv. sat. 13.21> Hos quoque felices, qui ferre incommoda uitae
<ivv. sat. 13.22> Nec iactare iugum uita didicere magistra.
<ivv. sat. 13.23> Quae tam festa dies, ut cesset prodere furem,
<ivv. sat. 13.24> Perfidiam, fraudes atque omni ex crimine lucrum
<ivv. sat. 13.25_25> Quaesitum et partos gladio uel pyxide nummos?
<ivv. sat. 13.26> Rari quippe boni, numera, uix sunt totidem quot
<ivv. sat. 13.27> Thebarum portae uel diuitis ostia Nili.
<ivv. sat. 13.28> Nona aetas agitur peioraque saecula ferri
<ivv. sat. 13.29> Temporibus, quorum sceleri non inuenit ipsa
<ivv. sat. 13.30_30> Nomen et a nullo posuit natura metallo.
<ivv. sat. 13.31> Nos hominum diuumque fidem clamore ciemus
<ivv. sat. 13.32> Quanto Faesidium laudat uocalis agentem
<ivv. sat. 13.33> Sportula? Dic, senior bulla dignissime, nescis
<ivv. sat. 13.34> Quas habeat ueneres aliena pecunia? Nescis
<ivv. sat. 13.35_35> Quem tua simplicitas risum uulgo moueat, cum
<ivv. sat. 13.36> Exigis a quoquam ne peieret et putet ullis
<ivv. sat. 13.37> Esse aliquod numen templis araeque rubenti?
<ivv. sat. 13.38> Quondam hoc indigenae uiuebant more, priusquam
<ivv. sat. 13.39> Sumeret agrestem posito diademate falcem
<ivv. sat. 13.40_40> Saturnus fugiens, tunc cum uirguncula Iuno
<ivv. sat. 13.41> Et priuatus adhuc Idaeis Iuppiter antris;
<ivv. sat. 13.42> Nulla super nubes conuiuia caelicolarum
<ivv. sat. 13.43> Nec puer Iliacus formonsa nec Herculis uxor
<ivv. sat. 13.44> Ad cyathos et iam siccato nectare tergens
<ivv. sat. 13.45_45> Bracchia Vulcanus Liparaea nigra taberna;
<ivv. sat. 13.46> Prandebat sibi quisque deus nec turba deorum
<ivv. sat. 13.47> Talis ut est hodie, contentaque sidera paucis
<ivv. sat. 13.48> Numinibus miserum urguebant Atlanta minori
<ivv. sat. 13.49> Pondere; nondum imi sortitus triste profundi
<ivv. sat. 13.50_50> Imperium Sicula toruus cum coniuge Pluton,
<ivv. sat. 13.51> Nec rota nec Furiae nec saxum aut uulturis atri
<ivv. sat. 13.52> Poena, sed infernis hilares sine regibus umbrae.
<ivv. sat. 13.53> Inprobitas illo fuit admirabilis aeuo,
<ivv. sat. 13.54> Credebant quo grande nefas et morte piandum
<ivv. sat. 13.55_55> Si iuuenis uetulo non adsurrexerat et si
<ivv. sat. 13.56> Barbato cuicumque puer, licet ipse uideret
<ivv. sat. 13.57> Plura domi fraga et maiores glandis aceruos;
<ivv. sat. 13.58> Tam uenerabile erat praecedere quattuor annis
<ivv. sat. 13.59> Primaque par adeo sacrae lanugo senectae.
<ivv. sat. 13.60_60> Nunc si depositum non infitietur amicus,
<ivv. sat. 13.61> Si reddat ueterem cum tota aerugine follem,
<ivv. sat. 13.62> Prodigiosa fides et Tuscis digna libellis
<ivv. sat. 13.63> Quaeque coronata lustrari debeat agna.
<ivv. sat. 13.64> Egregium sanctumque uirum si cerno, bimembri
<ivv. sat. 13.65_65> Hoc monstrum puero et miranti sub aratro
<ivv. sat. 13.66> Piscibus inuentis et fetae comparo mulae,
<ivv. sat. 13.67> Sollicitus, tamquam lapides effuderit imber
<ivv. sat. 13.68> Examenque apium longa consederit uua
<ivv. sat. 13.69> Culmine delubri, tamquam in mare fluxerit amnis
<ivv. sat. 13.70_70> Gurgitibus miris et lactis uertice torrens.
<ivv. sat. 13.71> Intercepta decem quereris sestertia fraude
<ivv. sat. 13.72> Sacrilega. Quid si bis centum perdidit alter
<ivv. sat. 13.73> Hoc arcana modo maiorem tertius illa
<ivv. sat. 13.74> Summam, quam patulae uix ceperat angulus arcae?
<ivv. sat. 13.75_75> Tam facile et pronum est superos contemnere testes,
<ivv. sat. 13.76> Si mortalis idem nemo sciat. Aspice quanta
<ivv. sat. 13.77> Voce neget, quae sit ficti constantia uultus.
<ivv. sat. 13.78> Per Solis radios Tarpeiaque fulmina iurat
<ivv. sat. 13.79> Et Martis frameam et Cirrhaei spicula uatis,
<ivv. sat. 13.80_80> Per calamos uenatricis pharetramque puellae
<ivv. sat. 13.81> Perque tuum, pater Aegaei Neptune, tridentem,
<ivv. sat. 13.82> Addit et Herculeos arcus hastamque Mineruae,
<ivv. sat. 13.83> Quidquid habent telorum armamentaria caeli.
<ivv. sat. 13.84> Si uero et pater est, "comedam" inquit "flebile nati
<ivv. sat. 13.85_85> Sinciput elixi Pharioque madentis aceto."
<ivv. sat. 13.86> Sunt in fortunae qui casibus omnia ponant
<ivv. sat. 13.87> Et nullo credant mundum rectore moueri
<ivv. sat. 13.88> Natura uoluente uices et lucis et anni,
<ivv. sat. 13.89> Atque ideo intrepidi quaecumque altaria tangunt.
<ivv. sat. 13.90_90> Est alius metuens ne crimen poena sequatur.
<ivv. sat. 13.91> Hic putat esse deos et peierat, atque ita secum:
<ivv. sat. 13.92>"Decernat quodcumque uolet de corpore nostro
<ivv. sat. 13.93> Isis et irato feriat mea lumina sistro,
<ivv. sat. 13.94> Dummodo uel caecus teneam quos abnego nummos.
<ivv. sat. 13.95_95> Et pthisis et uomicae putres et dimidium crus
<ivv. sat. 13.96> Sunt tanti. Pauper locupletem optare podagram
<ivv. sat. 13.97> Nec dubitet Ladas, si non eget Anticyra nec
<ivv. sat. 13.98> Archigene; quid enim uelocis gloria plantae
<ivv. sat. 13.99> Praestat et esuriens Pisaeae ramus oliuae?
<ivv. sat. 13.100_100> Vt sit magna, tamen certe lenta ira deorum est;
<ivv. sat. 13.101> Si curant igitur cunctos punire nocentes,
<ivv. sat. 13.102> Quando ad me uenient? Sed et exorabile numen
<ivv. sat. 13.103> Fortasse experiar; solet his ignoscere. Multi
<ivv. sat. 13.104> Committunt eadem diuerso crimina fato:
<ivv. sat. 13.105_105> Ille crucem sceleris pretium tulit, hic diadema."
<ivv. sat. 13.106> Sic animum dirae trepidum formidine culpae
<ivv. sat. 13.107> Confirmat, tunc te sacra ad delubra uocantem
<ivv. sat. 13.108> Praecedit, trahere immo ultro ac uexare paratus.
<ivv. sat. 13.109> Nam cum magna malae superest audacia causae,
<ivv. sat. 13.110_110> Creditur a multis fiducia. Mimum agit ille,
<ivv. sat. 13.111> Vrbani qualem fugitiuus scurra Catulli:
<ivv. sat. 13.112> Tu miser exclamas, ut Stentora uincere possis,
<ivv. sat. 13.113> Vel potius quantum Gradiuus Homericus, "Audis,
<ivv. sat. 13.114> Iuppiter, haec nec labra moues, cum mittere uocem
<ivv. sat. 13.115_115> Debueris uel marmoreus uel aeneus? Aut cur
<ivv. sat. 13.116> In carbone tuo charta pia tura soluta
<ivv. sat. 13.117> Ponimus et sectum uituli iecur albaque porci
<ivv. sat. 13.118> Omenta? Vt uideo, nullum discrimen habendum est
<ivv. sat. 13.119> Effigies inter uestras statuamque Vagelli."
<ivv. sat. 13.120_120> Accipe quae contra ualeat solacia ferre
<ivv. sat. 13.121> Et qui nec Cynicos nec Stoica dogmata legit
<ivv. sat. 13.122> A Cynicis tunica distantia, non Epicurum
<ivv. sat. 13.123> Suspicit exigui laetum plantaribus horti.
<ivv. sat. 13.124> Curentur dubii medicis maioribus aegri:
<ivv. sat. 13.125_125> Tu uenam uel discipulo committe Philippi.
<ivv. sat. 13.126> Si nullum in terris tam detestabile factum
<ivv. sat. 13.127> Ostendis, taceo, nec pugnis caedere pectus
<ivv. sat. 13.128> Te ueto nec plana faciem contundere palma,
<ivv. sat. 13.129> Quandoquidem accepto claudenda est ianua damno,
<ivv. sat. 13.130_130> Et maiore domus gemitu, maiore tumultu
<ivv. sat. 13.131> Planguntur nummi quam funera; nemo dolorem
<ivv. sat. 13.132> Fingit in hoc casu, uestem diducere summam
<ivv. sat. 13.133> Contentus, uexare oculos umore coacto:
<ivv. sat. 13.134> Ploratur lacrimis amissa pecunia ueris.
<ivv. sat. 13.135_135> Sed si cuncta uides simili fora plena querella,
<ivv. sat. 13.136> Si deciens lectis diuersa parte tabellis
<ivv. sat. 13.137> Vana superuacui dicunt chirographa ligni,
<ivv. sat. 13.138> Arguit ipsorum quos littera gemmaque princeps
<ivv. sat. 13.139> Sardonychum, loculis quae custoditur eburnis,
<ivv. sat. 13.140_140> Ten, o delicias, extra communia censes
<ivv. sat. 13.141> Ponendum, quia tu gallinae filius albae,
<ivv. sat. 13.142> Nos uiles pulli nati infelicibus ouis?
<ivv. sat. 13.143> Rem pateris modicam et mediocri bile ferendam,
<ivv. sat. 13.144> Si flectas oculos maiora ad crimina. Confer
<ivv. sat. 13.145_145> Conductum latronem, incendia sulpure coepta
<ivv. sat. 13.146> Atque dolo, primos cum ianua colligit ignes.
<ivv. sat. 13.147> Confer et hos, ueteris qui tollunt grandia templi
<ivv. sat. 13.148> Pocula adorandae rubiginis et populorum
<ivv. sat. 13.149> Dona uel antiquo positas a rege coronas;
<ivv. sat. 13.150_150> Haec ibi si non sunt, minor exstat sacrilegus qui
<ivv. sat. 13.151> Radat inaurati femur Herculis et faciem ipsam
<ivv. sat. 13.152> Neptuni, qui bratteolam de Castore ducat.
<ivv. sat. 13.153> An dubitet solitus totum conflare Tonantem?
<ivv. sat. 13.154> Confer et artifices mercatoremque ueneni
<ivv. sat. 13.155_155> Et deducendum corio bouis in mare, cum quo
<ivv. sat. 13.156> Clauditur aduersis innoxia simia fatis.
<ivv. sat. 13.157> Haec quota pars scelerum, quae custos Gallicus urbis
<ivv. sat. 13.158> Vsque a lucifero donec lux occidat audit?
<ivv. sat. 13.159> Humani generis mores tibi nosse uolenti
<ivv. sat. 13.160_160> Sufficit una domus; paucos consume dies et
<ivv. sat. 13.161> Dicere te miserum, postquam illinc ueneris, aude.
<ivv. sat. 13.162> Quis tumidum guttur miratur in Alpibus aut quis
<ivv. sat. 13.163> In Meroe crasso maiorem infante mamillam?
<ivv. sat. 13.164> Caerula quis stupuit Germani lumina, flauam
<ivv. sat. 13.165_165> Caesariem et madido torquentem cornua cirro?
<ivv. sat. 13.166>[Nempe quod haec illis natura est omnibus una.]
<ivv. sat. 13.167> Ad subitas Thracum uolucres nubemque sonoram
<ivv. sat. 13.168> Pygmaeus paruis currit bellator in armis,
<ivv. sat. 13.169> Mox inpar hosti raptusque per aera curuis
<ivv. sat. 13.170_170> Vnguibus a saeua fertur grue. Si uideas hoc
<ivv. sat. 13.171> Gentibus in nostris, risu quatiare; sed illic,
<ivv. sat. 13.172> Quamquam eadem adsidue spectentur proelia, ridet
<ivv. sat. 13.173> Nemo, ubi tota cohors pede non est altior uno.
<ivv. sat. 13.174>"Nullane peiuri capitis fraudisque nefandae
<ivv. sat. 13.175_175> Poena erit?" Abreptum crede hunc grauiore catena
<ivv. sat. 13.176> Protinus et nostro (quid plus uelit ira?) necari
<ivv. sat. 13.177> Arbitrio: manet illa tamen iactura nec umquam
<ivv. sat. 13.178> Depositum tibi sospes erit, sed corpore trunco
<ivv. sat. 13.179> Inuidiosa dabit minimus solacia sanguis.
<ivv. sat. 13.180_180>"At uindicta bonum uita iucundius ipsa."
<ivv. sat. 13.181> Nempe hoc indocti, quorum praecordia nullis
<ivv. sat. 13.182> Interdum aut leuibus uideas flagrantia causis:
<ivv. sat. 13.183>[Quantulacumque adeo est occasio sufficit irae.]
<ivv. sat. 13.184> Chrysippus non dicet idem nec mite Thaletis
<ivv. sat. 13.185_185> Ingenium dulcique senex uicinus Hymetto,
<ivv. sat. 13.186> Qui partem acceptae saeua inter uincla cicutae
<ivv. sat. 13.187> Accusatori nollet dare. [Plurima felix
<ivv. sat. 13.188> Paulatim uitia atque errores exuit, omnes
<ivv. sat. 13.189> Prima docens rectum, sapientia.] Quippe minuti
<ivv. sat. 13.190_190> Semper et infirmi est animi exiguique uoluptas
<ivv. sat. 13.191> Vltio. Continuo sic collige, quod uindicta
<ivv. sat. 13.192> Nemo magis gaudet quam femina. Cur tamen hos tu
<ivv. sat. 13.193> Euasisse putes, quos diri conscia facti
<ivv. sat. 13.194> Mens habet attonitos et surdo uerbere caedit
<ivv. sat. 13.195_195> Occultum quatiente animo tortore flagellum?
<ivv. sat. 13.196> Poena autem uehemens ac multo saeuior illis
<ivv. sat. 13.197> Quas et Caedicius grauis inuenit et Rhadamanthus,
<ivv. sat. 13.198> Nocte dieque suum gestare in pectore testem.
<ivv. sat. 13.199> Spartano cuidam respondit Pythia uates
<ivv. sat. 13.200_200> Haut impunitum quondam fore quod dubitaret
<ivv. sat. 13.201> Depositum retinere et fraudem iure tueri
<ivv. sat. 13.202> Iurando. Quaerebat enim quae numinis esset
<ivv. sat. 13.203> Mens et an hoc illi facinus suaderet Apollo.
<ivv. sat. 13.204> Reddidit ergo metu, non moribus, et tamen omnem
<ivv. sat. 13.205_205> Vocem adyti dignam templo ueramque probauit
<ivv. sat. 13.206> Extinctus tota pariter cum prole domoque
<ivv. sat. 13.207> Et quamuis longa deductis gente propinquis.
<ivv. sat. 13.208> Has patitur poenas peccandi sola uoluntas.
<ivv. sat. 13.209> Nam scelus intra se tacitum qui cogitat ullum
<ivv. sat. 13.210_210> Facti crimen habet. Cedo si conata peregit.
<ivv. sat. 13.211> Perpetua anxietas nec mensae tempore cessat
<ivv. sat. 13.212> Faucibus ut morbo siccis interque molares
<ivv. sat. 13.213> Difficili crescente cibo, Setina misellus
<ivv. sat. 13.214> Expuit, Albani ueteris pretiosa senectus
<ivv. sat. 13.215_215> Displicet; ostendas melius, densissima ruga
<ivv. sat. 13.216> Cogitur in frontem uelut acri ducta Falerno.
<ivv. sat. 13.217> Nocte breuem si forte indulsit cura soporem
<ivv. sat. 13.218> Et toto uersata toro iam membra quiescunt,
<ivv. sat. 13.219> Continuo templum et uiolati numinis aras
<ivv. sat. 13.220_220> Et, quod praecipuis mentem sudoribus urguet,
<ivv. sat. 13.221> Te uidet in somnis; tua sacra et maior imago
<ivv. sat. 13.222> Humana turbat pauidum cogitque fateri.
<ivv. sat. 13.223> Hi sunt qui trepidant et ad omnia fulgura pallent,
<ivv. sat. 13.224> Cum tonat, exanimes primo quoque murmure caeli,
<ivv. sat. 13.225_225> Non quasi fortuitus(==FORTVITUS) nec uentorum rabie sed
<ivv. sat. 13.226> Iratus cadat in terras et iudicet ignis.
<ivv. sat. 13.227> Illa nihil nocuit, cura grauiore timetur
<ivv. sat. 13.228> Proxima tempestas uelut hoc dilata sereno.
<ivv. sat. 13.229> Praeterea lateris uigili cum febre dolorem
<ivv. sat. 13.230_230> Si coepere pati, missum ad sua corpora morbum
<ivv. sat. 13.231> Infesto credunt a numine; saxa deorum
<ivv. sat. 13.232> Haec et tela putant. Pecudem spondere sacello
<ivv. sat. 13.233> Balantem et Laribus cristam promittere galli
<ivv. sat. 13.234> Non audent; quid enim sperare nocentibus aegris
<ivv. sat. 13.235_235> Concessum? Vel quae non dignior hostia uita?
<ivv. sat. 13.236> Mobilis et uaria est ferme natura malorum.
<ivv. sat. 13.237> Cum scelus admittunt, superest constantia; quod fas
<ivv. sat. 13.238> Atque nefas tandem incipiunt sentire peractis
<ivv. sat. 13.239> Criminibus. Tamen ad mores natura recurrit
<ivv. sat. 13.240_240> Damnatos fixa et mutari nescia. Nam quis
<ivv. sat. 13.241> Peccandi finem posuit sibi? Quando recepit
<ivv. sat. 13.242> Eiectum semel attrita de fronte ruborem?
<ivv. sat. 13.243> Quisnam hominum est quem tu contentum uideris uno
<ivv. sat. 13.244> Flagitio? Dabit in laqueum uestigia noster
<ivv. sat. 13.245_245> Perfidus et nigri patietur carceris uncum
<ivv. sat. 13.246> Aut maris Aegaei rupem scopulosque frequentes
<ivv. sat. 13.247> Exulibus magnis. Poena gaudebis amara
<ivv. sat. 13.248> Nominis inuisi tandemque fatebere laetus
<ivv. sat. 13.249> Nec surdum nec Teresian quemquam esse deorum.
<ivv. sat. 2.1> Vltra Sauromatas fugere hinc libet et glacialem
<ivv. sat. 2.2> Oceanum, quotiens aliquid de moribus audent
<ivv. sat. 2.3> Qui Curios simulant et Bacchanalia uiuunt.
<ivv. sat. 2.4> Indocti primum, quamquam plena omnia gypso
<ivv. sat. 2.5> Chrysippi inuenias; nam perfectissimus horum,
<ivv. sat. 2.6> Si quis Aristotelen similem uel Pittacon emit
<ivv. sat. 2.7> Et iubet archetypos pluteum seruare Cleanthas.
<ivv. sat. 2.8> Frontis nulla fides; quis enim non uicus abundat
<ivv. sat. 2.9> Tristibus obscenis? castigas turpia, cum sis
<ivv. sat. 2.10> Inter Socraticos notissima fossa cinaedos?
<ivv. sat. 2.11> Hispida membra quidem et durae per bracchia saetae
<ivv. sat. 2.12> Promittunt atrocem animum, sed podice leui
<ivv. sat. 2.13> Caeduntur tumidae medico ridente mariscae.
<ivv. sat. 2.14> Rarus sermo illis et magna libido tacendi
<ivv. sat. 2.15> Atque supercilio breuior coma. uerius ergo
<ivv. sat. 2.16> Et magis ingenue Peribomius; hunc ego fatis
<ivv. sat. 2.17> Imputo, qui uultu morbum incessuque fatetur.
<ivv. sat. 2.18> Horum simplicitas miserabilis, his furor ipse
<ivv. sat. 2.19> Dat ueniam; sed peiiores, qui talia uerbis
<ivv. sat. 2.20> Herculis inuadunt et de uirtute locuti
<ivv. sat. 2.21> Clunem agitant. "ego te ceuentem, Sexte, uerebor?"
<ivv. sat. 2.22> Infamis Varillus ait, "quo deterior te?"
<ivv. sat. 2.23> Loripedem rectus derideat, Aethiopem albus.
<ivv. sat. 2.24> Quis tulerit Gracchos de seditione querentes?
<ivv. sat. 2.25> Quis caelum terris non misceat et mare caelo
<ivv. sat. 2.26> Si fur displiceat Verri, homicida Miloni,
<ivv. sat. 2.27> Clodius accuset moechos, Catilina Cethegum,
<ivv. sat. 2.28> In tabulam Sullae si dicant discipuli tres?
<ivv. sat. 2.29> Qualis erat nuper tragico pollutus adulter
<ivv. sat. 2.30> Concubitu, qui tunc leges reuocabat amaras
<ivv. sat. 2.31> Omnibus atque ipsis Veneri Martique timendas,
<ivv. sat. 2.32> Cum tot abortiuis fecundam Iulia uuluam
<ivv. sat. 2.33> Solueret et patruo similes effunderet offas.
<ivv. sat. 2.34> Nonne igitur iure ac merito uitia ultima fictos
<ivv. sat. 2.35> Contemnunt Scauros et castigata remordent?
<ivv. sat. 2.36> Non tulit ex illis toruum Laronia quendam
<ivv. sat. 2.37> Clamantem totiens "ubi nunc, lex Iulia, dormis?"
<ivv. sat. 2.38> Atque ita subridens: "felicia tempora, quae te
<ivv. sat. 2.39> Moribus opponunt. habeat iam Roma pudorem:
<ivv. sat. 2.40> Tertius e caelo cecidit Cato. sed tamen unde
<ivv. sat. 2.41> Haec emis, hirsuto spirant opobalsama collo
<ivv. sat. 2.42> Quae tibi? ne pudeat dominum monstrare tabernae.
<ivv. sat. 2.43> Quod si uexantur leges ac iura, citari
<ivv. sat. 2.44> Ante omnis debet Scantinia. respice primum
<ivv. sat. 2.45> Et scrutare uiros, faciunt nam plura; sed illos
<ivv. sat. 2.46> Defendit numerus iunctaeque umbone phalanges.
<ivv. sat. 2.47> Magna inter molles concordia. non erit ullum
<ivv. sat. 2.48> Exemplum in nostro tam detestabile sexu.
<ivv. sat. 2.49> Tedia non lambit Cluuiam nec Flora Catullam:
<ivv. sat. 2.50> Hispo subit iuuenes et morbo pallet utroque.
<ivv. sat. 2.51> Numquid nos agimus causas, ciuilia iura
<ivv. sat. 2.52> Nouimus aut ullo strepitu fora uestra mouemus?
<ivv. sat. 2.53> Luctantur paucae, comedunt coloephia paucae.
<ivv. sat. 2.54> Vos lanam trahitis calathisque peracta refertis
<ivv. sat. 2.55> Vellera, uos tenui praegnantem stamine fusum
<ivv. sat. 2.56> Penelope melius, leuius torquetis Arachne,
<ivv. sat. 2.57> Horrida quale facit residens in codice paelex.
<ivv. sat. 2.58> Notum est cur solo tabulas impleuerit Hister
<ivv. sat. 2.59> Liberto, dederit uiuus cur multa puellae.
<ivv. sat. 2.60> Diues erit magno quae dormit tertia lecto.
<ivv. sat. 2.61> Tu nube atque tace: donant arcana cylindros.
<ivv. sat. 2.62> De nobis post haec tristis sententia fertur?
<ivv. sat. 2.63> Dat ueniam coruis, uexat censura columbas."
<ivv. sat. 2.64> Fugerunt trepidi uera ac manifesta canentem
<ivv. sat. 2.65> Stoicidae; quid enim falsi Laronia? sed quid
<ivv. sat. 2.66> Non facient alii, cum tu multicia sumas,
<ivv. sat. 2.67> Cretice, et hanc uestem populo mirante perores
<ivv. sat. 2.68> In Proculas et Pollittas? est moecha Fabulla;
<ivv. sat. 2.69> Damnetur, si uis, etiam Carfinia: talem
<ivv. sat. 2.70> Non sumet damnata togam. "sed Iulius ardet,
<ivv. sat. 2.71> Aestuo." nudus agas: minus est insania turpis.
<ivv. sat. 2.72> En habitum quo te leges ac iura ferentem
<ivv. sat. 2.73> Vulneribus crudis populus modo uictor et illud
<ivv. sat. 2.74> Montanum positis audiret uulgus aratris.
<ivv. sat. 2.75> Quid non proclames, in corpore iudicis ista
<ivv. sat. 2.76> Si uideas? quaero an deceant multicia testem.
<ivv. sat. 2.77> Acer et indomitus libertatisque magister,
<ivv. sat. 2.78> Cretice, perluces. dedit hanc contagio labem
<ivv. sat. 2.79> Et dabit in plures, sicut grex totus in agris
<ivv. sat. 2.80> Vnius scabie cadit et porrigine porci
<ivv. sat. 2.81> Vuaque conspecta liuorem ducit ab uua.
<ivv. sat. 2.82> Foedius hoc aliquid quandoque audebis amictu;
<ivv. sat. 2.83> Nemo repente fuit turpissimus. accipient te
<ivv. sat. 2.84> Paulatim qui longa domi redimicula sumunt
<ivv. sat. 2.85> Frontibus et toto posuere monilia collo
<ivv. sat. 2.86> Atque bonam tenerae placant abdomine porcae
<ivv. sat. 2.87> Et magno cratere deam. sed more sinistro
<ivv. sat. 2.88> Exagitata procul non intrat femina limen:
<ivv. sat. 2.89> Solis ara deae maribus patet. "ite, profanae,"
<ivv. sat. 2.90> Clamatur, "nullo gemit hic tibicina cornu."
<ivv. sat. 2.91> Talia secreta coluerunt orgia taeda
<ivv. sat. 2.92> Cecropiam soliti Baptae lassare Cotyton.
<ivv. sat. 2.93> Ille supercilium madida fuligine tinctum
<ivv. sat. 2.94> Obliqua producit acu pingitque trementis
<ivv. sat. 2.95> Attollens oculos; uitreo bibit ille priapo
<ivv. sat. 2.96> Reticulumque comis auratum ingentibus implet
<ivv. sat. 2.97> Caerulea indutus scutulata aut galbina rasa
<ivv. sat. 2.98> Et per Iunonem domini iurante ministro;
<ivv. sat. 2.99> Ille tenet speculum, pathici gestamen Othonis,
<ivv. sat. 2.100> Actoris Aurunci spolium, quo se ille uidebat
<ivv. sat. 2.101> Armatum, cum iam tolli uexilla iuberet.
<ivv. sat. 2.102> Res memoranda nouis annalibus atque recenti
<ivv. sat. 2.103> Historia, speculum ciuilis sarcina belli.
<ivv. sat. 2.104> Nimirum summi ducis est occidere Galbam
<ivv. sat. 2.105> Et curare cutem, summi constantia ciuis
<ivv. sat. 2.106> Bebriaci campis solium adfectare Palati
<ivv. sat. 2.107> Et pressum in faciem digitis extendere panem,
<ivv. sat. 2.108> Quod nec in Assyrio pharetrata Sameramis orbe
<ivv. sat. 2.109> Maesta nec Actiaca fecit Cleopatra carina.
<ivv. sat. 2.110> Hic nullus uerbis pudor aut reuerentia mensae,
<ivv. sat. 2.111> Hic turpis Cybeles et fracta uoce loquendi
<ivv. sat. 2.112> Libertas et crine senex fanaticus albo
<ivv. sat. 2.113> Sacrorum antistes, rarum ac memorabile magni
<ivv. sat. 2.114> Gutturis exemplum conducendusque magister.
<ivv. sat. 2.115> Quid tamen expectant, Phrygio quos tempus erat iam
<ivv. sat. 2.116> More superuacuam cultris abrumpere carnem?
<ivv. sat. 2.117> Quadringenta dedit Gracchus sestertia dotem
<ivv. sat. 2.118> Cornicini, siue hic recto cantauerat aere;
<ivv. sat. 2.119> Signatae tabulae, dictum "feliciter," ingens
<ivv. sat. 2.120> Cena sedet, gremio iacuit noua nupta mariti.
<ivv. sat. 2.121> O proceres, censore opus est an haruspice nobis?
<ivv. sat. 2.122> Scilicet horreres maioraque monstra putares,
<ivv. sat. 2.123> Si mulier uitulum uel si bos ederet agnum?
<ivv. sat. 2.124> Segmenta et longos habitus et flammea sumit
<ivv. sat. 2.125> Arcano qui sacra ferens nutantia loro
<ivv. sat. 2.126> Sudauit clipeis ancilibus. o pater urbis,
<ivv. sat. 2.127> Vnde nefas tantum Latiis pastoribus? unde
<ivv. sat. 2.128> Haec tetigit, Gradiue, tuos urtica nepotes?
<ivv. sat. 2.129> Traditur ecce uiro clarus genere atque opibus uir,
<ivv. sat. 2.130> Nec galeam quassas nec terram cuspide pulsas
<ivv. sat. 2.131> Nec quereris patri. uade ergo et cede seueri
<ivv. sat. 2.132> Iugeribus campi, quem neglegis. "officium cras
<ivv. sat. 2.133> Primo sole mihi peragendum in ualle Quirini."
<ivv. sat. 2.134> Quae causa officii? "quid quaeris? nubit amicus
<ivv. sat. 2.135> Nec multos adhibet." liceat modo uiuere, fient,
<ivv. sat. 2.136> Fient ista palam, cupient et in acta referri.
<ivv. sat. 2.137> Interea tormentum ingens nubentibus haeret
<ivv. sat. 2.138> Quod nequeant parere et partu retinere maritos.
<ivv. sat. 2.139> Sed melius, quod nil animis in corpora iuris
<ivv. sat. 2.140> Natura indulget: steriles moriuntur, et illis
<ivv. sat. 2.141> Turgida non prodest condita pyxide Lyde,
<ivv. sat. 2.142> Nec prodest agili palmas praebere luperco.
<ivv. sat. 2.143> Vicit et hoc monstrum tunicati fuscina Gracchi,
<ivv. sat. 2.144> Lustrauitque fuga mediam gladiator harenam
<ivv. sat. 2.145> Et Capitolinis generosior et Marcellis
<ivv. sat. 2.146> Et Catuli Paulique minoribus et Fabiis et
<ivv. sat. 2.147> Omnibus ad podium spectantibus, his licet ipsum
<ivv. sat. 2.148> Admoueas cuius tunc munere retia misit.
<ivv. sat. 2.149> Esse aliquos manes et subterranea regna,
<ivv. sat. 2.150> Cocytum et Stygio ranas in gurgite nigras,
<ivv. sat. 2.151> Atque una transire uadum tot milia cumba
<ivv. sat. 2.152> Nec pueri credunt, nisi qui nondum aere lauantur.
<ivv. sat. 2.153> Sed tu uera puta: Curius quid sentit et ambo
<ivv. sat. 2.154> Scipiadae, quid Fabricius manesque Camilli,
<ivv. sat. 2.155> Quid Cremerae legio et Cannis consumpta iuuentus,
<ivv. sat. 2.156> Tot bellorum animae, quotiens hinc talis ad illos
<ivv. sat. 2.157> Vmbra uenit? cuperent lustrari, si qua darentur
<ivv. sat. 2.158> Sulpura cum taedis et si foret umida laurus.
<ivv. sat. 2.159> Illic heu miseri traducimur. arma quidem ultra
<ivv. sat. 2.160> Litora Iuuernae promouimus et modo captas
<ivv. sat. 2.161> Orcadas ac minima contentos nocte Britannos,
<ivv. sat. 2.162> Sed quae nunc populi fiunt uictoris in urbe
<ivv. sat. 2.163> Non faciunt illi quos uicimus. et tamen unus
<ivv. sat. 2.164> Armenius Zalaces cunctis narratur ephebis
<ivv. sat. 2.165> Mollior ardenti sese indulsisse tribuno.
<ivv. sat. 2.166> Aspice quid faciant commercia: uenerat obses,
<ivv. sat. 2.167> Hic fiunt homines. nam si mora longior urbem
<ivv. sat. 2.168>*indulsit* pueris, non umquam derit amator.
<ivv. sat. 2.169> Mittentur bracae, cultelli, frena, flagellum:
<ivv. sat. 2.170> Sic praetextatos referunt Artaxata mores.
<ivv. sat. 3.1> Quamuis digressu ueteris confusus amici 
<ivv. sat. 3.2> Laudo tamen, uacuis quod sedem figere Cumis 
<ivv. sat. 3.3> Destinet atque unum ciuem donare Sibyllae. 
<ivv. sat. 3.4> Ianua Baiarum est et gratum litus amoeni 
<ivv. sat. 3.5> Secessus. ego uel Prochytam praepono Suburae; 
<ivv. sat. 3.6> Nam quid tam miserum, tam solum uidimus, ut non 
<ivv. sat. 3.7> Deterius credas horrere incendia, lapsus 
<ivv. sat. 3.8> Tectorum adsiduos ac mille pericula saeuae 
<ivv. sat. 3.9> Vrbis et Augusto recitantes mense poetas? 
<ivv. sat. 3.10> Sed dum tota domus raeda componitur una, 
<ivv. sat. 3.11> Substitit ad ueteres arcus madidamque Capenam. 
<ivv. sat. 3.12> Hic, ubi nocturnae Numa constituebat amicae 
<ivv. sat. 3.13>(Nunc sacri fontis nemus et delubra locantur 
<ivv. sat. 3.14> Iudaeis, quorum cophinus fenumque supellex; 
<ivv. sat. 3.15> Omnis enim populo mercedem pendere iussa est 
<ivv. sat. 3.16> Arbor et eiectis mendicat silua Camenis), 
<ivv. sat. 3.17> In uallem Egeriae descendimus et speluncas 
<ivv. sat. 3.18> Dissimiles ueris. quanto praesentius esset 
<ivv. sat. 3.19> Numen aquis, uiridi si margine cluderet undas 
<ivv. sat. 3.20> Herba nec ingenuum uiolarent marmora tofum. 
<ivv. sat. 3.21> Hic tunc Vmbricius "quando artibus" inquit "honestis 
<ivv. sat. 3.22> Nullus in urbe locus, nulla emolumenta laborum, 
<ivv. sat. 3.23> Res hodie minor est here quam fuit atque eadem cras 
<ivv. sat. 3.24> Deteret exiguis aliquid, proponimus illuc 
<ivv. sat. 3.25> Ire, fatigatas ubi Daedalus exuit alas, 
<ivv. sat. 3.26> Dum noua canities, dum prima et recta senectus, 
<ivv. sat. 3.27> Dum superest Lachesi quod torqueat et pedibus me 
<ivv. sat. 3.28> Porto meis nullo dextram subeunte bacillo. 
<ivv. sat. 3.29> Cedamus patria. uiuant Artorius istic 
<ivv. sat. 3.30> Et Catulus, maneant qui nigrum in candida uertunt, 
<ivv. sat. 3.31> Quis facile est aedem conducere, flumina, portus, 
<ivv. sat. 3.32> Siccandam eluuiem, portandum ad busta cadauer, 
<ivv. sat. 3.33> Et praebere caput domina uenale sub hasta. 
<ivv. sat. 3.34> Quondam hi cornicines et municipalis harenae 
<ivv. sat. 3.35> Perpetui comites notaeque per oppida buccae 
<ivv. sat. 3.36> Munera nunc edunt et, uerso pollice uulgus 
<ivv. sat. 3.37> Cum iubet, occidunt populariter; inde reuersi 
<ivv. sat. 3.38> Conducunt foricas, et cur non omnia? cum sint 
<ivv. sat. 3.39> Quales ex humili magna ad fastigia rerum 
<ivv. sat. 3.40> Extollit quotiens uoluit(==VOLUIT) Fortuna iocari. 
<ivv. sat. 3.41> Quid Romae faciam? mentiri nescio; librum, 
<ivv. sat. 3.42> Si malus est, nequeo laudare et poscere; motus 
<ivv. sat. 3.43> Astrorum ignoro; funus promittere patris 
<ivv. sat. 3.44> Nec uolo nec possum; ranarum uiscera numquam 
<ivv. sat. 3.45> Inspexi; ferre ad nuptam quae mittit adulter, 
<ivv. sat. 3.46> Quae mandat, norunt alii; me nemo ministro 
<ivv. sat. 3.47> Fur erit, atque ideo nulli comes exeo tamquam 
<ivv. sat. 3.48> Mancus et extinctae corpus non utile dextrae. 
<ivv. sat. 3.49> Quis nunc diligitur nisi conscius et cui(==CU_I) feruens 
<ivv. sat. 3.50> Aestuat occultis animus semperque tacendis? 
<ivv. sat. 3.51> Nil tibi se debere putat, nil conferet umquam, 
<ivv. sat. 3.52> Participem qui te secreti fecit honesti. 
<ivv. sat. 3.53> Carus erit Verri qui Verrem tempore quo uult 
<ivv. sat. 3.54> Accusare potest. tanti tibi non sit opaci 
<ivv. sat. 3.55> Omnis harena Tagi quodque in mare uoluitur aurum, 
<ivv. sat. 3.56> Vt somno careas ponendaque praemia sumas 
<ivv. sat. 3.57> Tristis et a magno semper timearis amico. 
<ivv. sat. 3.58> Quae nunc diuitibus gens acceptissima nostris 
<ivv. sat. 3.59> Et quos praecipue fugiam, properabo fateri, 
<ivv. sat. 3.60> Nec pudor obstabit. non possum ferre, Quirites, 
<ivv. sat. 3.61> Graecam urbem. quamuis quota portio faecis Achaei? 
<ivv. sat. 3.62> Iam pridem Syrus in Tiberim defluxit Orontes 
<ivv. sat. 3.63> Et linguam et mores et cum tibicine chordas 
<ivv. sat. 3.64> Obliquas nec non gentilia tympana secum 
<ivv. sat. 3.65> Vexit et ad circum iussas prostare puellas. 
<ivv. sat. 3.66> Ite, quibus grata est picta lupa barbara mitra. 
<ivv. sat. 3.67> Rusticus ille tuus sumit trechedipna, Quirine, 
<ivv. sat. 3.68> Et ceromatico fert niceteria collo. 
<ivv. sat. 3.69> Hic alta Sicyone, ast hic Amydone relicta, 
<ivv. sat. 3.70> Hic Andro, ille Samo, hic Trallibus aut Alabandis, 
<ivv. sat. 3.71> Esquilias dictumque petunt a uimine collem, 
<ivv. sat. 3.72> Viscera magnarum domuum dominique futuri. 
<ivv. sat. 3.73> Ingenium uelox, audacia perdita, sermo 
<ivv. sat. 3.74> Promptus et Isaco torrentior. ede quid illum 
<ivv. sat. 3.75> Esse putes. quemuis hominem secum attulit ad nos: 
<ivv. sat. 3.76> Grammaticus, rhetor, geometres, pictor, aliptes, 
<ivv. sat. 3.77> Augur, schoenobates, medicus, magus, omnia nouit 
<ivv. sat. 3.78> Graeculus esuriens: in caelum iusseris ibit. 
<ivv. sat. 3.79> In summa non Maurus erat neque Sarmata nec Thrax 
<ivv. sat. 3.80> Qui sumpsit pinnas, mediis sed natus Athenis. 
<ivv. sat. 3.81> Horum ego non fugiam conchylia? me prior ille 
<ivv. sat. 3.82> Signabit fultusque toro meliore recumbet, 
<ivv. sat. 3.83> Aduectus Romam quo pruna et cottana uento? 
<ivv. sat. 3.84> Vsque adeo nihil est quod nostra infantia caelum 
<ivv. sat. 3.85> Hausit Auentini baca nutrita Sabina? 
<ivv. sat. 3.86> Quid quod adulandi gens prudentissima laudat 
<ivv. sat. 3.87> Sermonem indocti, faciem deformis amici, 
<ivv. sat. 3.88> Et longum inualidi collum ceruicibus aequat 
<ivv. sat. 3.89> Herculis Antaeum procul a tellure tenentis, 
<ivv. sat. 3.90> Miratur uocem angustam, qua deterius nec 
<ivv. sat. 3.91> Ille sonat quo mordetur gallina marito? 
<ivv. sat. 3.92> Haec eadem licet et nobis laudare, sed illis 
<ivv. sat. 3.93> Creditur. an melior cum Thaida sustinet aut cum 
<ivv. sat. 3.94> Vxorem comoedus agit uel Dorida nullo 
<ivv. sat. 3.95> Cultam palliolo? mulier nempe ipsa uidetur, 
<ivv. sat. 3.96> Non persona, loqui: uacua et plana omnia dicas 
<ivv. sat. 3.97> Infra uentriculum et tenui distantia rima. 
<ivv. sat. 3.98> Nec tamen Antiochus nec erit mirabilis illic 
<ivv. sat. 3.99> Aut Stratocles aut cum molli Demetrius Haemo: 
<ivv. sat. 3.100> Natio comoeda est. rides, maiore cachinno 
<ivv. sat. 3.101> Concutitur; flet, si lacrimas conspexit amici, 
<ivv. sat. 3.102> Nec dolet; igniculum brumae si tempore poscas, 
<ivv. sat. 3.103> Accipit endromidem; si dixeris "aestuo," sudat. 
<ivv. sat. 3.104> Non sumus ergo pares: melior, qui semper et omni 
<ivv. sat. 3.105> Nocte dieque potest aliena sumere uultum 
<ivv. sat. 3.106> A facie, iactare manus laudare paratus, 
<ivv. sat. 3.107> Si bene ructauit, si rectum minxit amicus, 
<ivv. sat. 3.108> Si trulla inuerso crepitum dedit aurea fundo. 
<ivv. sat. 3.109> Praeterea sanctum nihil *aut*(==A+_U-T) ab inguine tutum, 
<ivv. sat. 3.110> Non matrona laris, non filia uirgo, nec ipse 
<ivv. sat. 3.111> Sponsus leuis adhuc, non filius ante pudicus. 
<ivv. sat. 3.112> Horum si nihil est, auiam resupinat amici. 
<ivv. sat. 3.113>[Scire uolunt secreta domus atque inde timeri.] 
<ivv. sat. 3.114> Et quoniam coepit Graecorum mentio, transi 
<ivv. sat. 3.115> Gymnasia atque audi facinus maioris abollae. 
<ivv. sat. 3.116> Stoicus occidit Baream delator amicum 
<ivv. sat. 3.117> Discipulumque senex ripa nutritus in illa 
<ivv. sat. 3.118> Ad quam Gorgonei delapsa est pinna caballi. 
<ivv. sat. 3.119> Non est Romano cuiquam locus hic, ubi regnat 
<ivv. sat. 3.120> Protogenes aliquis uel Diphilus aut Hermarchus, 
<ivv. sat. 3.121> Qui gentis uitio numquam partitur amicum, 
<ivv. sat. 3.122> Solus habet. nam cum facilem stillauit in aurem 
<ivv. sat. 3.123> Exiguum de naturae patriaeque ueneno, 
<ivv. sat. 3.124> Limine summoueor, perierunt tempora longi 
<ivv. sat. 3.125> Seruitii; nusquam minor est iactura clientis. 
<ivv. sat. 3.126> Quod porro officium, ne nobis blandiar, aut quod 
<ivv. sat. 3.127> Pauperis hic meritum, si curet nocte togatus 
<ivv. sat. 3.128> Currere, cum praetor lictorem impellat et ire 
<ivv. sat. 3.129> Praecipitem iubeat dudum uigilantibus orbis, 
<ivv. sat. 3.130> Ne prior Albinam et Modiam collega salutet? 
<ivv. sat. 3.131> Diuitis hic seruo cludit latus ingenuorum 
<ivv. sat. 3.132> Filius; alter enim quantum in legione tribuni 
<ivv. sat. 3.133> Accipiunt donat Caluinae uel Catienae, 
<ivv. sat. 3.134> Vt semel aut iterum super illam palpitet; at tu, 
<ivv. sat. 3.135> Cum tibi uestiti facies scorti placet, haeres 
<ivv. sat. 3.136> Et dubitas alta Chionen deducere sella 
<ivv. sat. 3.137> Da testem Romae tam sanctum quam fuit hospes 
<ivv. sat. 3.138> Numinis Idaei, procedat uel Numa uel qui 
<ivv. sat. 3.139> Seruauit trepidam flagranti ex aede Mineruam: 
<ivv. sat. 3.140> Protinus ad censum, de moribus ultima fiet 
<ivv. sat. 3.141> Quaestio. "quot pascit seruos? quot possidet agri 
<ivv. sat. 3.142> Iugera? quam multa magnaque paropside cenat?" 
<ivv. sat. 3.143> Quantum quisque sua nummorum seruat in arca, 
<ivv. sat. 3.144> Tantum habet et fidei. iures licet et Samothracum 
<ivv. sat. 3.145> Et nostrorum aras, contemnere fulmina pauper 
<ivv. sat. 3.146> Creditur atque deos dis ignoscentibus ipsis. 
<ivv. sat. 3.147> Quid quod materiam praebet causasque iocorum 
<ivv. sat. 3.148> Omnibus hic idem, si foeda et scissa lacerna, 
<ivv. sat. 3.149> Si toga sordidula est et rupta calceus alter 
<ivv. sat. 3.150> Pelle patet, uel si consuto uulnere crassum 
<ivv. sat. 3.151> Atque recens linum ostendit non una cicatrix? 
<ivv. sat. 3.152> Nil habet infelix paupertas durius in se 
<ivv. sat. 3.153> Quam quod ridiculos homines facit. "exeat", inquit 
<ivv. sat. 3.154>"Si pudor est, et de puluino surgat equestri, 
<ivv. sat. 3.155> Cuius res legi non sufficit, et sedeant hic 
<ivv. sat. 3.156> Lenonum pueri quocumque ex fornice nati, 
<ivv. sat. 3.157> Hic plaudat nitidus praeconis filius inter 
<ivv. sat. 3.158> Pinnirapi cultos iuuenes iuuenesque lanistae." 
<ivv. sat. 3.159> Sic libitum uano, qui nos distinxit, Othoni. 
<ivv. sat. 3.160> Quis gener hic placuit censu minor atque puellae 
<ivv. sat. 3.161> Sarcinulis impar? quis pauper scribitur heres? 
<ivv. sat. 3.162> Quando in consilio est aedilibus? agmine facto 
<ivv. sat. 3.163> Debuerant olim tenues migrasse Quirites. 
<ivv. sat. 3.164> Haut facile emergunt quorum uirtutibus obstat 
<ivv. sat. 3.165> Res angusta domi, sed Romae durior illis 
<ivv. sat. 3.166> Conatus: magno hospitium miserabile, magno 
<ivv. sat. 3.167> Seruorum uentres, et frugi cenula magno. 
<ivv. sat. 3.168> Fictilibus cenare pudet, quod turpe negabis 
<ivv. sat. 3.169> Translatus subito ad Marsos mensamque Sabellam 
<ivv. sat. 3.170> Contentusque illic Veneto duroque cucullo. 
<ivv. sat. 3.171> Pars magna Italiae est, si uerum admittimus, in qua 
<ivv. sat. 3.172> Nemo togam sumit nisi mortuus. ipsa dierum 
<ivv. sat. 3.173> Festorum herboso colitur si quando theatro 
<ivv. sat. 3.174> Maiestas tandemque redit ad pulpita notum 
<ivv. sat. 3.175> Exodium, cum personae pallentis hiatum 
<ivv. sat. 3.176> In gremio matris formidat rusticus infans, 
<ivv. sat. 3.177> Aequales habitus illic similesque uidebis 
<ivv. sat. 3.178> Orchestram et populum; clari uelamen honoris 
<ivv. sat. 3.179> Sufficiunt tunicae summis aedilibus albae. 
<ivv. sat. 3.180> Hic ultra uires habitus nitor, hic aliquid plus 
<ivv. sat. 3.181> Quam satis est interdum aliena sumitur arca. 
<ivv. sat. 3.182> Commune id uitium est: hic uiuimus ambitiosa 
<ivv. sat. 3.183> Paupertate omnes. quid te moror? omnia Romae 
<ivv. sat. 3.184> Cum pretio. quid das, ut Cossum aliquando salutes, 
<ivv. sat. 3.185> Vt te respiciat clauso Veiiento labello? 
<ivv. sat. 3.186> Ille metit barbam, crinem hic deponit amati; 
<ivv. sat. 3.187> Plena domus libis uenalibus: accipe et istud 
<ivv. sat. 3.188> Fermentum tibi habe. praestare tributa clientes 
<ivv. sat. 3.189> Cogimur et cultis augere peculia seruis. 
<ivv. sat. 3.190> Quis timet aut timuit gelida Praeneste ruinam 
<ivv. sat. 3.191> Aut positis nemorosa inter iuga Volsiniis aut 
<ivv. sat. 3.192> Simplicibus Gabiis aut proni Tiburis arce? 
<ivv. sat. 3.193> Nos urbem colimus tenui tibicine fultam 
<ivv. sat. 3.194> Magna parte sui; nam sic labentibus obstat 
<ivv. sat. 3.195> Vilicus et, ueteris rimae cum texit hiatum, 
<ivv. sat. 3.196> Securos pendente iubet dormire ruina. 
<ivv. sat. 3.197> Viuendum est illic, ubi nulla incendia, nulli 
<ivv. sat. 3.198> Nocte metus. iam poscit aquam, iam friuola transfert 
<ivv. sat. 3.199> Vcalegon, tabulata tibi iam tertia fumant: 
<ivv. sat. 3.200> Tu nescis; nam si gradibus trepidatur ab imis, 
<ivv. sat. 3.201> Vltimus ardebit quem tegula sola tuetur 
<ivv. sat. 3.202> A pluuia, molles ubi reddunt oua columbae. 
<ivv. sat. 3.203> Lectus erat Cordo Procula minor, urceoli sex 
<ivv. sat. 3.204> Ornamentum abaci, nec non et paruulus infra 
<ivv. sat. 3.205> Cantharus et recubans sub eodem marmore Chiron, 
<ivv. sat. 3.206> Iamque uetus Graecos seruabat cista libellos 
<ivv. sat. 3.207> Et diuina opici rodebant carmina mures. 
<ivv. sat. 3.208> Nil habuit Cordus, quis enim negat? et tamen illud 
<ivv. sat. 3.209> Perdidit infelix totum nihil. ultimus autem 
<ivv. sat. 3.210> Aerumnae cumulus, quod nudum et frusta rogantem 
<ivv. sat. 3.211> Nemo cibo, nemo hospitio tectoque iuuabit. 
<ivv. sat. 3.212> Si magna Asturici cecidit domus, horrida mater, 
<ivv. sat. 3.213> Pullati proceres, differt uadimonia praetor. 
<ivv. sat. 3.214> Tum gemimus casus urbis, tunc odimus ignem. 
<ivv. sat. 3.215> Ardet adhuc, et iam accurrit qui marmora donet, 
<ivv. sat. 3.216> Conferat impensas; hic nuda et candida signa, 
<ivv. sat. 3.217> Hic aliquid praeclarum Euphranoris et Polycliti, 
<ivv. sat. 3.218> Haec Asianorum uetera ornamenta deorum, 
<ivv. sat. 3.219> Hic libros dabit et forulos mediamque Mineruam, 
<ivv. sat. 3.220> Hic modium argenti. meliora ac plura reponit 
<ivv. sat. 3.221> Persicus orborum lautissimus et merito iam 
<ivv. sat. 3.222> Suspectus tamquam ipse suas incenderit aedes. 
<ivv. sat. 3.223> Si potes auelli circensibus, optima Sorae 
<ivv. sat. 3.224> Aut Fabrateriae domus aut Frusinone paratur 
<ivv. sat. 3.225> Quanti nunc tenebras unum conducis in annum. 
<ivv. sat. 3.226> Hortulus hic puteusque breuis nec reste mouendus 
<ivv. sat. 3.227> In tenuis plantas facili diffunditur haustu. 
<ivv. sat. 3.228> Viue bidentis amans et culti uilicus horti 
<ivv. sat. 3.229> Vnde epulum possis centum dare Pythagoreis. 
<ivv. sat. 3.230> Est aliquid, quocumque loco, quocumque recessu, 
<ivv. sat. 3.231> Vnius sese dominum fecisse lacertae. 
<ivv. sat. 3.232> Plurimus hic aeger moritur uigilando (sed ipsum 
<ivv. sat. 3.233> Languorem peperit cibus imperfectus et haerens 
<ivv. sat. 3.234> Ardenti stomacho); nam quae meritoria somnum 
<ivv. sat. 3.235> Admittunt? magnis opibus dormitur in urbe. 
<ivv. sat. 3.236> Inde caput morbi. raedarum transitus arto 
<ivv. sat. 3.237> Vicorum in flexu et stantis conuicia mandrae 
<ivv. sat. 3.238> Eripient somnum Druso uitulisque marinis. 
<ivv. sat. 3.239> Si uocat officium, turba cedente uehetur 
<ivv. sat. 3.240> Diues et ingenti curret super ora Liburna 
<ivv. sat. 3.241> Atque obiter leget aut scribet uel dormiet intus; 
<ivv. sat. 3.242> Namque facit somnum clausa lectica fenestra. 
<ivv. sat. 3.243> Ante tamen ueniet: nobis properantibus obstat 
<ivv. sat. 3.244> Vnda prior, magno populus premit agmine lumbos 
<ivv. sat. 3.245> Qui sequitur; ferit hic cubito, ferit assere duro 
<ivv. sat. 3.246> Alter, at hic tignum capiti incutit, ille metretam. 
<ivv. sat. 3.247> Pinguia crura luto, planta mox undique magna 
<ivv. sat. 3.248> Calcor, et in digito clauus mihi militis haeret. 
<ivv. sat. 3.249> Nonne uides quanto celebretur sportula fumo? 
<ivv. sat. 3.250> Centum conuiuae, sequitur sua quemque culina. 
<ivv. sat. 3.251> Corbulo uix ferret tot uasa ingentia, tot res 
<ivv. sat. 3.252> Impositas capiti, quas recto uertice portat 
<ivv. sat. 3.253> Seruulus infelix et cursu uentilat ignem. 
<ivv. sat. 3.254> Scinduntur tunicae sartae modo, longa coruscat 
<ivv. sat. 3.255> Serraco ueniente abies, atque altera pinum 
<ivv. sat. 3.256> Plaustra uehunt; nutant alte populoque minantur. 
<ivv. sat. 3.257> Nam si procubuit qui saxa Ligustica portat 
<ivv. sat. 3.258> Axis et euersum fudit super agmina montem, 
<ivv. sat. 3.259> Quid superest de corporibus? quis membra, quis ossa 
<ivv. sat. 3.260> Inuenit? obtritum uulgi perit omne cadauer 
<ivv. sat. 3.261> More animae. domus interea secura patellas 
<ivv. sat. 3.262> Iam lauat et bucca foculum excitat et sonat unctis 
<ivv. sat. 3.263> Striglibus et pleno componit lintea guto. 
<ivv. sat. 3.264> Haec inter pueros uarie properantur, at ille 
<ivv. sat. 3.265> Iam sedet in ripa taetrumque nouicius horret 
<ivv. sat. 3.266> Porthmea nec sperat caenosi gurgitis alnum 
<ivv. sat. 3.267> Infelix nec habet quem porrigat ore trientem. 
<ivv. sat. 3.268> Respice nunc alia ac diuersa pericula noctis: 
<ivv. sat. 3.269> Quod spatium tectis sublimibus unde cerebrum 
<ivv. sat. 3.270> Testa ferit, quotiens rimosa et curta fenestris 
<ivv. sat. 3.271> Vasa cadant, quanto percussum pondere signent 
<ivv. sat. 3.272> Et laedant silicem. possis ignauus haberi 
<ivv. sat. 3.273> Et subiti casus improuidus, ad cenam si 
<ivv. sat. 3.274> Intestatus eas: adeo tot fata, quot illa 
<ivv. sat. 3.275> Nocte patent uigiles te praetereunte fenestrae. 
<ivv. sat. 3.276> Ergo optes uotumque feras miserabile tecum, 
<ivv. sat. 3.277> Vt sint contentae patulas defundere pelues. 
<ivv. sat. 3.278> Ebrius ac petulans, qui nullum forte cecidit, 
<ivv. sat. 3.279> Dat poenas, noctem patitur lugentis amicum 
<ivv. sat. 3.280> Pelidae, cubat in faciem, mox deinde supinus: 
<ivv. sat. 3.281>[Ergo non aliter poterit dormire; quibusdam] 
<ivv. sat. 3.282> Somnum rixa facit. sed quamuis improbus annis 
<ivv. sat. 3.283> Atque mero feruens cauet hunc quem coccina laena 
<ivv. sat. 3.284> Vitari iubet et comitum longissimus ordo, 
<ivv. sat. 3.285> Multum praeterea flammarum et aenea lampas. 
<ivv. sat. 3.286> Me, quem luna solet deducere uel breue lumen 
<ivv. sat. 3.287> Candelae, cuius dispenso et tempero filum, 
<ivv. sat. 3.288> Contemnit. miserae cognosce prohoemia rixae, 
<ivv. sat. 3.289> Si rixa est, ubi tu pulsas, ego uapulo tantum. 
<ivv. sat. 3.290> Stat contra starique iubet. parere necesse est; 
<ivv. sat. 3.291> Nam quid agas, cum te furiosus cogat et idem 
<ivv. sat. 3.292> Fortior? "unde uenis" exclamat, "cuius aceto, 
<ivv. sat. 3.293> Cuius conche tumes? quis tecum sectile porrum 
<ivv. sat. 3.294> Sutor et elixi ueruecis labra comedit? 
<ivv. sat. 3.295> Nil mihi respondes? aut dic aut accipe calcem. 
<ivv. sat. 3.296> Ede ubi consistas: in qua te quaero proseucha?" 
<ivv. sat. 3.297> Dicere si temptes aliquid tacitusue recedas, 
<ivv. sat. 3.298> Tantumdem est: feriunt pariter, uadimonia deinde 
<ivv. sat. 3.299> Irati faciunt. libertas pauperis haec est: 
<ivv. sat. 3.300> Pulsatus rogat et pugnis concisus adorat 
<ivv. sat. 3.301> Vt liceat paucis cum dentibus inde reuerti. 
<ivv. sat. 3.302> Nec tamen haec tantum metuas; nam qui spoliet te 
<ivv. sat. 3.303> Non derit clausis domibus postquam omnis ubique 
<ivv. sat. 3.304> Fixa catenatae siluit compago tabernae. 
<ivv. sat. 3.305> Interdum et ferro subitus grassator agit rem: 
<ivv. sat. 3.306> Armato quotiens tutae custode tenentur 
<ivv. sat. 3.307> Et Pomptina palus et Gallinaria pinus, 
<ivv. sat. 3.308> Sic inde huc omnes tamquam ad uiuaria currunt. 
<ivv. sat. 3.309> Qua fornace graues, qua non incude catenae? 
<ivv. sat. 3.310> Maximus in uinclis ferri modus. ut timeas ne 
<ivv. sat. 3.311> Vomer deficiat, ne marra et sarcula desint. 
<ivv. sat. 3.312> Felices proauorum atauos, felicia dicas 
<ivv. sat. 3.313> Saecula quae quondam sub regibus atque tribunis 
<ivv. sat. 3.314> Viderunt uno contentam carcere Romam. 
<ivv. sat. 3.315> His alias poteram et pluris subnectere causas, 
<ivv. sat. 3.316> Sed iumenta uocant et sol inclinat. eundum est; 
<ivv. sat. 3.317> Nam mihi commota iamdudum mulio uirga 
<ivv. sat. 3.318> Adnuit. ergo uale nostri memor, et quotiens te 
<ivv. sat. 3.319> Roma tuo refici properantem reddet Aquino, 
<ivv. sat. 3.320> Me quoque ad Heluinam Cererem uestramque Dianam 
<ivv. sat. 3.321> Conuerte a Cumis. saturarum ego, ni pudet illas, 
<ivv. sat. 3.322> Auditor gelidos ueniam caligatus in agros." 
<ivv. sat. 4.1> Ecce iterum Crispinus, et est mihi saepe uocandus 
<ivv. sat. 4.2> Ad partes, monstrum nulla uirtute redemptum 
<ivv. sat. 4.3> A uitiis, aegrae solaque libidine fortes 
<ivv. sat. 4.4> Deliciae, uiduas tantum aspernatus adulter. 
<ivv. sat. 4.5> Quid refert igitur, quantis iumenta fatiget 
<ivv. sat. 4.6> Porticibus, quanta nemorum uectetur in umbra, 
<ivv. sat. 4.7> Iugera quot uicina foro, quas emerit aedes 
<ivv. sat. 4.8>[Nemo malus felix, minime corruptor et idem] 
<ivv. sat. 4.9> Incestus, cum quo nuper uittata iacebat 
<ivv. sat. 4.10> Sanguine adhuc uiuo terram subitura sacerdos? 
<ivv. sat. 4.11> Sed nunc de factis leuioribus. et tamen alter 
<ivv. sat. 4.12> Si fecisset idem caderet sub iudice morum; 
<ivv. sat. 4.13> Nam, quod turpe bonis Titio Seiioque, decebat 
<ivv. sat. 4.14> Crispinum. quid agas, cum dira et foedior omni 
<ivv. sat. 4.15> Crimine persona est? mullum sex milibus emit, 
<ivv. sat. 4.16> Aequantem sane paribus sestertia libris, 
<ivv. sat. 4.17> Vt perhibent qui de magnis maiora loquuntur. 
<ivv. sat. 4.18> Consilium laudo artificis, si munere tanto 
<ivv. sat. 4.19> Praecipuam in tabulis ceram senis abstulit orbi; 
<ivv. sat. 4.20> Est ratio ulterior, magnae si misit amicae, 
<ivv. sat. 4.21> Quae uehitur cluso latis specularibus antro. 
<ivv. sat. 4.22> Nil tale expectes: emit sibi. multa uidemus 
<ivv. sat. 4.23> Quae miser et frugi non fecit Apicius. hoc tu 
<ivv. sat. 4.24> Succinctus patria quondam, Crispine, papyro? 
<ivv. sat. 4.25> Hoc pretio squamae? potuit fortasse minoris 
<ivv. sat. 4.26> Piscator quam piscis emi; prouincia tanti 
<ivv. sat. 4.27> Vendit agros, sed maiores Apulia uendit. 
<ivv. sat. 4.28> Qualis tunc epulas ipsum gluttisse putamus 
<ivv. sat. 4.29> Induperatorem, cum tot sestertia, partem 
<ivv. sat. 4.30> Exiguam et modicae sumptam de margine cenae, 
<ivv. sat. 4.31> Purpureus magni ructarit scurra Palati, 
<ivv. sat. 4.32> Iam princeps equitum, magna qui uoce solebat 
<ivv. sat. 4.33> Vendere municipes fracta de merce siluros? 
<ivv. sat. 4.34> Incipe, Calliope. licet et considere: non est 
<ivv. sat. 4.35> Cantandum, res uera agitur. narrate, puellae 
<ivv. sat. 4.36> Pierides, prosit mihi uos dixisse puellas. 
<ivv. sat. 4.37> Cum iam semianimum laceraret Flauius orbem 
<ivv. sat. 4.38> Vltimus et caluo seruiret Roma Neroni, 
<ivv. sat. 4.39> Incidit Hadriaci spatium admirabile rhombi 
<ivv. sat. 4.40> Ante domum Veneris, quam Dorica sustinet Ancon, 
<ivv. sat. 4.41> Impleuitque sinus; neque enim minor haeserat illis 
<ivv. sat. 4.42> Quos operit glacies Maeotica ruptaque tandem 
<ivv. sat. 4.43> Solibus effundit torrentis ad ostia Ponti 
<ivv. sat. 4.44> Desidia tardos et longo frigore pingues. 
<ivv. sat. 4.45> Destinat hoc monstrum cumbae linique magister 
<ivv. sat. 4.46> Pontifici summo. quis enim proponere talem 
<ivv. sat. 4.47> Aut emere auderet, cum plena et litora multo 
<ivv. sat. 4.48> Delatore forent? dispersi protinus algae 
<ivv. sat. 4.49> Inquisitores agerent cum remige nudo, 
<ivv. sat. 4.50> Non dubitaturi fugitiuum dicere piscem 
<ivv. sat. 4.51> Depastumque diu uiuaria Caesaris, inde 
<ivv. sat. 4.52> Elapsum ueterem ad dominum debere reuerti. 
<ivv. sat. 4.53> Si quid Palfurio, si credimus Armillato, 
<ivv. sat. 4.54> Quidquid conspicuum pulchrumque est aequore toto 
<ivv. sat. 4.55> Res fisci est, ubicumque natat. donabitur ergo, 
<ivv. sat. 4.56> Ne pereat. iam letifero cedente pruinis 
<ivv. sat. 4.57> Autumno, iam quartanam sperantibus aegris, 
<ivv. sat. 4.58> Stridebat deformis hiems praedamque recentem 
<ivv. sat. 4.59> Seruabat; tamen hic properat, uelut urgueat auster. 
<ivv. sat. 4.60> Vtque lacus suberant, ubi quamquam diruta seruat 
<ivv. sat. 4.61> Ignem Troianum et Vestam colit Alba minorem, 
<ivv. sat. 4.62> Obstitit intranti miratrix turba parumper. 
<ivv. sat. 4.63> Vt cessit, facili patuerunt cardine ualuae; 
<ivv. sat. 4.64> Exclusi spectant admissa obsonia patres. 
<ivv. sat. 4.65> Itur ad Atriden. tum Picens "accipe" dixit 
<ivv. sat. 4.66>"Priuatis maiora focis. genialis agatur 
<ivv. sat. 4.67> Iste dies. propera stomachum laxare sagina 
<ivv. sat. 4.68> Et tua seruatum consume in saecula rhombum. 
<ivv. sat. 4.69> Ipse capi uoluit(==VOLUIT)." quid apertius? et tamen illi 
<ivv. sat. 4.70> Surgebant cristae. nihil est quod credere de se 
<ivv. sat. 4.71> Non possit cum laudatur dis aequa potestas. 
<ivv. sat. 4.72> Sed derat pisci patinae mensura. uocantur 
<ivv. sat. 4.73> Ergo in consilium proceres, quos oderat ille, 
<ivv. sat. 4.74> In quorum facie miserae magnaeque sedebat 
<ivv. sat. 4.75> Pallor amicitiae. primus clamante Liburno 
<ivv. sat. 4.76>"Currite, iam sedit" rapta properabat abolla 
<ivv. sat. 4.77> Pegasus, attonitae positus modo uilicus urbi. 
<ivv. sat. 4.78> Anne aliud tum praefecti? quorum optimus atque 
<ivv. sat. 4.79> Interpres legum sanctissimus omnia, quamquam 
<ivv. sat. 4.80> Temporibus diris, tractanda putabat inermi 
<ivv. sat. 4.81> Iustitia. uenit et Crispi iucunda senectus, 
<ivv. sat. 4.82> Cuius erant mores qualis facundia, mite 
<ivv. sat. 4.83> Ingenium. maria ac terras populosque regenti 
<ivv. sat. 4.84> Quis comes utilior, si clade et peste sub illa 
<ivv. sat. 4.85> Saeuitiam damnare et honestum adferre liceret 
<ivv. sat. 4.86> Consilium? sed quid uiolentius aure tyranni, 
<ivv. sat. 4.87> Cum quo de pluuiis aut aestibus aut nimboso 
<ivv. sat. 4.88> Vere locuturi fatum pendebat amici? 
<ivv. sat. 4.89> Ille igitur numquam derexit bracchia contra 
<ivv. sat. 4.90> Torrentem, nec ciuis erat qui libera posset 
<ivv. sat. 4.91> Verba animi proferre et uitam impendere uero. 
<ivv. sat. 4.92> Sic multas hiemes atque octogensima uidit 
<ivv. sat. 4.93> Solstitia, his armis illa quoque tutus in aula. 
<ivv. sat. 4.94> Proximus eiusdem properabat Acilius aeui 
<ivv. sat. 4.95> Cum iuuene indigno quem mors tam saeua maneret 
<ivv. sat. 4.96> Et domini gladiis tam festinata; sed olim 
<ivv. sat. 4.97> Prodigio par est in nobilitate senectus, 
<ivv. sat. 4.98> Vnde fit ut malim fraterculus esse gigantis. 
<ivv. sat. 4.99> Profuit ergo nihil misero quod comminus ursos 
<ivv. sat. 4.100> Figebat Numidas Albana nudus harena 
<ivv. sat. 4.101> Venator. quis enim iam non intellegat artes 
<ivv. sat. 4.102> Patricias? quis priscum illud miratur acumen, 
<ivv. sat. 4.103> Brute, tuum? facile est barbato imponere regi. 
<ivv. sat. 4.104> Nec melior uultu quamuis ignobilis ibat 
<ivv. sat. 4.105> Rubrius, offensae ueteris reus atque tacendae, 
<ivv. sat. 4.106> Et tamen improbior saturam scribente cinaedo. 
<ivv. sat. 4.107> Montani quoque uenter adest abdomine tardus, 
<ivv. sat. 4.108> Et matutino sudans Crispinus amomo 
<ivv. sat. 4.109> Quantum uix redolent duo funera, saeuior illo 
<ivv. sat. 4.110> Pompeius tenui iugulos aperire susurro, 
<ivv. sat. 4.111> Et qui uulturibus seruabat uiscera Dacis 
<ivv. sat. 4.112> Fuscus marmorea meditatus proelia uilla, 
<ivv. sat. 4.113> Et cum mortifero prudens Veiiento Catullo, 
<ivv. sat. 4.114> Qui numquam uisae flagrabat amore puellae, 
<ivv. sat. 4.115> Grande et conspicuum nostro quoque tempore monstrum, 
<ivv. sat. 4.116> Caecus adulator dirusque *a ponte* satelles, 
<ivv. sat. 4.117> Dignus Aricinos qui mendicaret ad axes 
<ivv. sat. 4.118> Blandaque deuexae iactaret basia raedae. 
<ivv. sat. 4.119> Nemo magis rhombum stupuit; nam plurima dixit 
<ivv. sat. 4.120> In laeuum conuersus, at illi dextra iacebat 
<ivv. sat. 4.121> Belua. sic pugnas Cilicis laudabat et ictus 
<ivv. sat. 4.122> Et pegma et pueros inde ad uelaria raptos. 
<ivv. sat. 4.123> Non cedit Veiiento, sed ut fanaticus oestro 
<ivv. sat. 4.124> Percussus, Bellona, tuo diuinat et "ingens 
<ivv. sat. 4.125> Omen habes" inquit "magni clarique triumphi. 
<ivv. sat. 4.126> Regem aliquem capies, aut de temone Britanno 
<ivv. sat. 4.127> Excidet Aruiragus. peregrina est belua: cernis 
<ivv. sat. 4.128> Erectas in terga sudes?" hoc defuit unum 
<ivv. sat. 4.129> Fabricio, patriam ut rhombi memoraret et annos. 
<ivv. sat. 4.130>"Quidnam igitur censes? conciditur?" "absit ab illo 
<ivv. sat. 4.131> Dedecus hoc" Montanus ait, "testa alta paretur 
<ivv. sat. 4.132> Quae tenui muro spatiosum colligat orbem. 
<ivv. sat. 4.133> Debetur magnus patinae subitusque Prometheus. 
<ivv. sat. 4.134> Argillam atque rotam citius properate, sed ex hoc 
<ivv. sat. 4.135> Tempore iam, Caesar, figuli tua castra sequantur." 
<ivv. sat. 4.136> Vicit digna uiro sententia. nouerat ille 
<ivv. sat. 4.137> Luxuriam imperii ueterem noctesque Neronis 
<ivv. sat. 4.138> Iam medias aliamque famem, cum pulmo Falerno 
<ivv. sat. 4.139> Arderet. nulli maior fuit usus edendi 
<ivv. sat. 4.140> Tempestate mea: Circeis nata forent an 
<ivv. sat. 4.141> Lucrinum ad saxum Rutupinoue edita fundo 
<ivv. sat. 4.142> Ostrea callebat primo deprendere morsu, 
<ivv. sat. 4.143> Et semel aspecti litus dicebat echini. 
<ivv. sat. 4.144> Surgitur et misso proceres exire iubentur 
<ivv. sat. 4.145> Consilio, quos Albanam dux magnus in arcem 
<ivv. sat. 4.146> Traxerat attonitos et festinare coactos, 
<ivv. sat. 4.147> Tamquam de Chattis aliquid toruisque Sygambris 
<ivv. sat. 4.148> Dicturus, tamquam ex diuersis partibus orbis 
<ivv. sat. 4.149> Anxia praecipiti uenisset epistula pinna. 
<ivv. sat. 4.150> Atque utinam his potius nugis tota illa dedisset 
<ivv. sat. 4.151> Tempora saeuitiae, claras quibus abstulit urbi 
<ivv. sat. 4.152> Illustresque animas impune et uindice nullo. 
<ivv. sat. 4.153> Sed periit postquam cerdonibus esse timendus 
<ivv. sat. 4.154> Coeperat: hoc nocuit Lamiarum caede madenti. 
<ivv. sat. 5.1> Si te propositi nondum pudet atque eadem est mens,
<ivv. sat. 5.2> Vt bona summa putes aliena uiuere quadra,
<ivv. sat. 5.3> Si potes illa pati quae nec Sarmentus iniquas
<ivv. sat. 5.4> Caesaris ad mensas nec uilis Gabba tulisset,
<ivv. sat. 5.5> Quamuis iurato metuam tibi credere testi.
<ivv. sat. 5.6> Ventre nihil noui frugalius; hoc tamen ipsum
<ivv. sat. 5.7> Defecisse puta, quod inani sufficit aluo:
<ivv. sat. 5.8> Nulla crepido uacat? nusquam pons et tegetis pars
<ivv. sat. 5.9> Dimidia breuior? tantine iniuria cenae,
<ivv. sat. 5.10> Tam ieiuna fames, cum possit honestius illic
<ivv. sat. 5.11> Et tremere et sordes farris mordere canini?
<ivv. sat. 5.12> Primo fige loco, quod tu discumbere iussus
<ivv. sat. 5.13> Mercedem solidam ueterum capis officiorum.
<ivv. sat. 5.14> Fructus amicitiae magnae cibus: imputat hunc rex,
<ivv. sat. 5.15> Et quamuis rarum tamen imputat. ergo duos post
<ivv. sat. 5.16> Si libuit menses neglectum adhibere clientem,
<ivv. sat. 5.17> Tertia ne uacuo cessaret culcita lecto,
<ivv. sat. 5.18>"Vna simus" ait. uotorum summa. quid ultra
<ivv. sat. 5.19> Quaeris? habet Trebius propter quod rumpere somnum
<ivv. sat. 5.20> Debeat et ligulas dimittere, sollicitus ne
<ivv. sat. 5.21> Tota salutatrix iam turba peregerit orbem,
<ivv. sat. 5.22> Sideribus dubiis aut illo tempore quo se
<ivv. sat. 5.23> Frigida circumagunt pigri serraca Bootae.
<ivv. sat. 5.24> Qualis cena tamen! uinum quod sucida nolit
<ivv. sat. 5.25> Lana pati: de conuiua Corybanta uidebis.
<ivv. sat. 5.26> Iurgia proludunt, sed mox et pocula torques
<ivv. sat. 5.27> Saucius et rubra deterges uulnera mappa,
<ivv. sat. 5.28> Inter uos quotiens libertorumque cohortem
<ivv. sat. 5.29> Pugna Saguntina feruet commissa lagona.
<ivv. sat. 5.30> Ipse capillato diffusum consule potat
<ivv. sat. 5.31> Calcatamque tenet bellis socialibus uuam.
<ivv. sat. 5.32> Cardiaco numquam cyathum missurus amico
<ivv. sat. 5.33> Cras bibet Albanis aliquid de montibus aut de
<ivv. sat. 5.34> Setinis, cuius patriam titulumque senectus
<ivv. sat. 5.35> Deleuit multa ueteris fuligine testae,
<ivv. sat. 5.36> Quale coronati Thrasea Heluidiusque bibebant
<ivv. sat. 5.37> Brutorum et Cassi natalibus. ipse capaces
<ivv. sat. 5.38> Heliadum crustas et inaequales berullo
<ivv. sat. 5.39> Virro tenet phialas: tibi non committitur aurum,
<ivv. sat. 5.40> Vel, si quando datur, custos adfixus ibidem,
<ivv. sat. 5.41> Qui numeret gemmas, ungues obseruet acutos.
<ivv. sat. 5.42> Da ueniam: praeclara illi laudatur iaspis.
<ivv. sat. 5.43> Nam Virro, ut multi, gemmas ad pocula transfert
<ivv. sat. 5.44> A digitis, quas in uaginae fronte solebat
<ivv. sat. 5.45> Ponere zelotypo iuuenis praelatus Iarbae.
<ivv. sat. 5.46> Tu Beneuentani sutoris nomen habentem
<ivv. sat. 5.47> Siccabis calicem nasorum quattuor ac iam
<ivv. sat. 5.48> Quassatum et rupto poscentem sulpura uitro.
<ivv. sat. 5.49> Si stomachus domini feruet uinoque ciboque,
<ivv. sat. 5.50> Frigidior Geticis petitur decocta pruinis.
<ivv. sat. 5.51> Non eadem uobis poni modo uina querebar?
<ivv. sat. 5.52> Vos aliam potatis aquam. tibi pocula cursor
<ivv. sat. 5.53> Gaetulus dabit aut nigri manus ossea Mauri
<ivv. sat. 5.54> Et cui per mediam nolis occurrere noctem,
<ivv. sat. 5.55> Cliuosae ueheris dum per monumenta Latinae.
<ivv. sat. 5.56> Flos Asiae ante ipsum, pretio maiore paratus
<ivv. sat. 5.57> Quam fuit et Tulli census pugnacis et Anci
<ivv. sat. 5.58> Et, ne te teneam, Romanorum omnia regum
<ivv. sat. 5.59> Friuola. quod cum ita sit, tu Gaetulum Ganymedem
<ivv. sat. 5.60> Respice, cum sities. nescit tot milibus emptus
<ivv. sat. 5.61> Pauperibus miscere puer, sed forma, sed aetas
<ivv. sat. 5.62> Digna supercilio. quando ad te peruenit ille?
<ivv. sat. 5.63> Quando rogatus adest calidae gelidaeque minister?
<ivv. sat. 5.64> Quippe indignatur ueteri parere clienti
<ivv. sat. 5.65> Quodque aliquid poscas et quod se stante recumbas
<ivv. sat. 5.66>[Maxima quaeque domus seruis est plena superbis.]
<ivv. sat. 5.67> Ecce alius quanto porrexit murmure panem
<ivv. sat. 5.68> Vix fractum, solidae iam mucida frusta farinae,
<ivv. sat. 5.69> Quae genuinum agitent, non admittentia morsum.
<ivv. sat. 5.70> Sed tener et niueus mollique siligine fictus
<ivv. sat. 5.71> Seruatur domino. dextram cohibere memento;
<ivv. sat. 5.72> Salua sit artoptae reuerentia. finge tamen te
<ivv. sat. 5.73> Improbulum, superest illic qui ponere cogat:
<ivv. sat. 5.74>"Vis tu consuetis, audax conuiua, canistris
<ivv. sat. 5.75> Impleri panisque tui nouisse colorem?"
<ivv. sat. 5.76>"Scilicet hoc fuerat, propter quod saepe relicta
<ivv. sat. 5.77> Coniuge per montem aduersum gelidasque cucurri
<ivv. sat. 5.78> Esquilias, fremeret saeua cum grandine uernus
<ivv. sat. 5.79> Iuppiter et multo stillaret paenula nimbo."
<ivv. sat. 5.80> Aspice quam longo distinguat pectore lancem
<ivv. sat. 5.81> Quae fertur domino squilla, et quibus undique saepta
<ivv. sat. 5.82> Asparagis qua despiciat conuiuia cauda,
<ivv. sat. 5.83> Dum uenit excelsi manibus sublata ministri.
<ivv. sat. 5.84> Sed tibi dimidio constrictus cammarus ouo
<ivv. sat. 5.85> Ponitur exigua feralis cena patella.
<ivv. sat. 5.86> Ipse Venafrano piscem perfundit, at hic qui
<ivv. sat. 5.87> Pallidus adfertur misero tibi caulis olebit
<ivv. sat. 5.88> Lanternam; illud enim uestris datur alueolis quod
<ivv. sat. 5.89> Canna Micipsarum prora subuexit acuta,
<ivv. sat. 5.90> Propter quod Romae cum Boccare nemo lauatur,
<ivv. sat. 5.91> Quod tutos etiam facit a serpentibus atris.
<ivv. sat. 5.92> Mullus erit domini, quem misit Corsica uel quem
<ivv. sat. 5.93> Tauromenitanae rupes, quando omne peractum est
<ivv. sat. 5.94> Et iam defecit nostrum mare, dum gula saeuit,
<ivv. sat. 5.95> Retibus adsiduis penitus scrutante macello
<ivv. sat. 5.96> Proxima, nec patimur Tyrrhenum crescere piscem.
<ivv. sat. 5.97> Instruit ergo focum prouincia, sumitur illinc
<ivv. sat. 5.98> Quod captator emat Laenas, Aurelia uendat.
<ivv. sat. 5.99> Virroni muraena datur, quae maxima uenit
<ivv. sat. 5.100> Gurgite de Siculo; nam dum se continet Auster,
<ivv. sat. 5.101> Dum sedet et siccat madidas in carcere pinnas,
<ivv. sat. 5.102> Contemnunt mediam temeraria lina Charybdim:
<ivv. sat. 5.103> Vos anguilla manet longae cognata colubrae
<ivv. sat. 5.104> Aut *glacie aspersus* maculis Tiberinus et ipse
<ivv. sat. 5.105> Vernula riparum, pinguis torrente cloaca
<ivv. sat. 5.106> Et solitus mediae cryptam penetrare Suburae.
<ivv. sat. 5.107> Ipsi pauca uelim, facilem si praebeat aurem.
<ivv. sat. 5.108> Nemo petit, modicis quae mittebantur amicis
<ivv. sat. 5.109> A Seneca, quae Piso bonus, quae Cotta solebat
<ivv. sat. 5.110> Largiri; namque et titulis et fascibus olim
<ivv. sat. 5.111> Maior habebatur donandi gloria. solum
<ivv. sat. 5.112> Poscimus ut cenes ciuiliter. hoc face et esto,
<ivv. sat. 5.113> Esto, ut nunc multi, diues tibi, pauper amicis.
<ivv. sat. 5.114> Anseris ante ipsum magni iecur, anseribus par
<ivv. sat. 5.115> Altilis, et flaui dignus ferro Meleagri
<ivv. sat. 5.116> Spumat aper. post hunc tradentur tubera, si uer
<ivv. sat. 5.117> Tunc erit et facient optata tonitrua cenas
<ivv. sat. 5.118> Maiores. "tibi habe frumentum" Alledius inquit,
<ivv. sat. 5.119>"O Libye, disiunge boues, dum tubera mittas."
<ivv. sat. 5.120> Structorem interea, ne qua indignatio desit,
<ivv. sat. 5.121> Saltantem spectes et chironomunta uolanti
<ivv. sat. 5.122> Cultello, donec peragat dictata magistri
<ivv. sat. 5.123> Omnia; nec minimo sane discrimine refert
<ivv. sat. 5.124> Quo gestu lepores et quo gallina secetur.
<ivv. sat. 5.125> Duceris planta uelut ictus ab Hercule Cacus
<ivv. sat. 5.126> Et ponere foris, si quid temptaueris umquam
<ivv. sat. 5.127> Hiscere tamquam habeas tria nomina. quando propinat
<ivv. sat. 5.128> Virro tibi sumitue tuis contacta labellis
<ivv. sat. 5.129> Pocula? quis uestrum temerarius usque adeo, quis
<ivv. sat. 5.130> Perditus, ut dicat regi "bibe"? plurima sunt quae
<ivv. sat. 5.131> Non audent homines pertusa dicere laena.
<ivv. sat. 5.132> Quadringenta tibi si quis deus aut similis dis
<ivv. sat. 5.133> Et melior fatis donaret homuncio, quantus
<ivv. sat. 5.134> Ex nihilo, quantus fieres Virronis amicus!
<ivv. sat. 5.135>"Da Trebio, pone ad Trebium. uis, frater, ab ipsis
<ivv. sat. 5.136> Ilibus?" o nummi, uobis hunc praestat honorem,
<ivv. sat. 5.137> Vos estis frater. dominus tamen et domini rex
<ivv. sat. 5.138> Si uis tunc fieri, nullus tibi paruulus aula
<ivv. sat. 5.139> Luserit Aeneas nec filia dulcior illo.
<ivv. sat. 5.140>[Iucundum et carum sterilis facit uxor amicum.]
<ivv. sat. 5.141> Sed tua nunc Mycale pariat licet et pueros tres
<ivv. sat. 5.142> In gremium patris fundat semel, ipse loquaci
<ivv. sat. 5.143> Gaudebit nido, uiridem thoraca iubebit
<ivv. sat. 5.144> Adferri minimasque nuces assemque rogatum,
<ivv. sat. 5.145> Ad mensam quotiens parasitus uenerit infans.
<ivv. sat. 5.146> Vilibus ancipites fungi ponentur amicis,
<ivv. sat. 5.147> Boletus domino, sed quales Claudius edit
<ivv. sat. 5.148> Ante illum uxoris, post quem nihil amplius edit.
<ivv. sat. 5.149> Virro sibi et reliquis Virronibus illa iubebit
<ivv. sat. 5.150> Poma dari, quorum solo pascaris odore,
<ivv. sat. 5.151> Quali a perpetuus Phaeacum autumnus habebat,
<ivv. sat. 5.152> Credere quae possis subrepta sororibus Afris:
<ivv. sat. 5.153> Tu scabie frueris mali, quod in aggere rodit
<ivv. sat. 5.154> Qui tegitur parma et galea metuensque flagelli
<ivv. sat. 5.155> Discit ab hirsuta iaculum torquere capella.
<ivv. sat. 5.156> Forsitan impensae Virronem parcere credas.
<ivv. sat. 5.157> Hoc agit, ut doleas; nam quae comoedia, mimus
<ivv. sat. 5.158> Quis melior plorante gula(==GULA_)? ergo omnia fiunt,
<ivv. sat. 5.159> Si nescis, ut per lacrimas effundere bilem
<ivv. sat. 5.160> Cogaris pressoque diu stridere molari.
<ivv. sat. 5.161> Tu tibi liber homo et regis conuiua uideris:
<ivv. sat. 5.162> Captum te nidore suae putat ille culinae,
<ivv. sat. 5.163> Nec male coniectat; quis enim tam nudus, ut illum
<ivv. sat. 5.164> Bis ferat, Etruscum puero si contigit aurum
<ivv. sat. 5.165> Vel nodus tantum et signum de paupere loro?
<ivv. sat. 5.166> Spes bene cenandi uos decipit. "ecce dabit iam
<ivv. sat. 5.167> Semesum leporem atque aliquid de clunibus apri,
<ivv. sat. 5.168> Ad nos iam ueniet minor altilis." inde parato
<ivv. sat. 5.169> Intactoque omnes et stricto pane tacetis.
<ivv. sat. 5.170> Ille sapit, qui te sic utitur. omnia ferre
<ivv. sat. 5.171> Si potes, et debes. pulsandum uertice raso
<ivv. sat. 5.172> Praebebis quandoque caput nec dura timebis
<ivv. sat. 5.173> Flagra pati, his epulis et tali dignus amico.
<ivv. sat. 6.1> Credo Pudicitiam Saturno rege moratam 
<ivv. sat. 6.2> In terris uisamque diu, cum frigida paruas 
<ivv. sat. 6.3> Praeberet spelunca domos ignemque laremque 
<ivv. sat. 6.4> Et pecus et dominos communi clauderet umbra, 
<ivv. sat. 6.5> Siluestrem montana torum cum sterneret uxor 
<ivv. sat. 6.6> Frondibus et culmo uicinarumque ferarum 
<ivv. sat. 6.7> Pellibus, haut similis tibi, Cynthia, nec tibi, cuius 
<ivv. sat. 6.8> Turbauit nitidos extinctus passer ocellos, 
<ivv. sat. 6.9> Sed potanda ferens infantibus ubera magnis 
<ivv. sat. 6.10> Et saepe horridior glandem ructante marito. 
<ivv. sat. 6.11> Quippe aliter tunc orbe nouo caeloque recenti 
<ivv. sat. 6.12> Viuebant homines, qui rupto robore nati 
<ivv. sat. 6.13> Compositiue luto nullos habuere parentes. 
<ivv. sat. 6.14> Multa Pudicitiae ueteris uestigia forsan 
<ivv. sat. 6.15> Aut aliqua exstiterint et sub Ioue, sed Ioue nondum 
<ivv. sat. 6.16> Barbato, nondum Graecis iurare paratis 
<ivv. sat. 6.17> Per caput alterius, cum furem nemo timeret 
<ivv. sat. 6.18> Caulibus ac pomis et aperto uiueret horto. 
<ivv. sat. 6.19> Paulatim deinde ad superos Astraea recessit 
<ivv. sat. 6.20> Hac comite, atque duae pariter fugere sorores. 
<ivv. sat. 6.21> Anticum et uetus est alienum, Postume, lectum 
<ivv. sat. 6.22> Concutere atque sacri genium contemnere fulcri. 
<ivv. sat. 6.23> Omne aliud crimen mox ferrea protulit aetas: 
<ivv. sat. 6.24> Viderunt primos argentea saecula moechos. 
<ivv. sat. 6.25> Conuentum tamen et pactum et sponsalia nostra 
<ivv. sat. 6.26> Tempestate paras iamque a tonsore magistro 
<ivv. sat. 6.27> Pecteris et digito pignus fortasse dedisti? 
<ivv. sat. 6.28> Certe sanus eras. uxorem, Postume, ducis? 
<ivv. sat. 6.29> Dic qua Tisiphone, quibus exagitere colubris. 
<ivv. sat. 6.30> Ferre potes dominam saluis tot restibus ullam, 
<ivv. sat. 6.31> Cum pateant altae caligantesque fenestrae, 
<ivv. sat. 6.32> Cum tibi uicinum se praebeat Aemilius pons? 
<ivv. sat. 6.33> Aut si de multis nullus placet exitus, illud 
<ivv. sat. 6.34> Nonne putas melius, quod tecum pusio dormit? 
<ivv. sat. 6.35> Pusio, qui noctu non litigat, exigit a te 
<ivv. sat. 6.36> Nulla iacens illic munuscula, nec queritur quod 
<ivv. sat. 6.37> Et lateri parcas nec quantum iussit anheles. 
<ivv. sat. 6.38> Sed placet Vrsidio lex Iulia: tollere dulcem 
<ivv. sat. 6.39> Cogitat heredem, cariturus turture magno 
<ivv. sat. 6.40> Mullorumque iubis et captatore macello. 
<ivv. sat. 6.41> Quid fieri non posse putes, si iungitur ulla 
<ivv. sat. 6.42> Vrsidio? si moechorum notissimus olim 
<ivv. sat. 6.43> Stulta maritali iam porrigit ora capistro, 
<ivv. sat. 6.44> Quem totiens texit perituri cista Latini? 
<ivv. sat. 6.45> Quid quod et antiquis uxor de moribus illi 
<ivv. sat. 6.46> Quaeritur? o medici, nimiam pertundite uenam. 
<ivv. sat. 6.47> Delicias hominis! Tarpeium limen adora 
<ivv. sat. 6.48> Pronus et auratam Iunoni caede iuuencam, 
<ivv. sat. 6.49> Si tibi contigerit capitis matrona pudici. 
<ivv. sat. 6.50> Paucae adeo Cereris uittas contingere dignae, 
<ivv. sat. 6.51> Quarum non timeat pater oscula. necte coronam 
<ivv. sat. 6.52> Postibus et densos per limina tende corymbos. 
<ivv. sat. 6.53> Vnus Hiberinae uir sufficit? ocius illud 
<ivv. sat. 6.54> Extorquebis, ut haec oculo contenta sit uno. 
<ivv. sat. 6.55> Magna tamen fama est cuiusdam rure paterno 
<ivv. sat. 6.56> Viuentis. uiuat Gabiis ut uixit in agro, 
<ivv. sat. 6.57> Viuat Fidenis, et agello cedo paterno. 
<ivv. sat. 6.58> Quis tamen adfirmat nil actum in montibus aut in 
<ivv. sat. 6.59> Speluncis? adeo senuerunt Iuppiter et Mars? 
<ivv. sat. 6.60> Porticibusne tibi monstratur femina uoto 
<ivv. sat. 6.61> Digna tuo? cuneis an habent spectacula totis 
<ivv. sat. 6.62> Quod securus ames quodque inde excerpere possis? 
<ivv. sat. 6.63> Chironomon Ledam molli saltante Bathyllo 
<ivv. sat. 6.64> Tuccia uesicae non imperat, Apula gannit, 
<ivv. sat. 6.65>[Sicut in amplexu, subito et miserabile longum.] 
<ivv. sat. 6.66> Attendit Thymele: Thymele tunc rustica discit. 
<ivv. sat. 6.67> Ast aliae, quotiens aulaea recondita cessant, 
<ivv. sat. 6.68> Et uacuo clusoque sonant fora sola theatro, 
<ivv. sat. 6.69> Atque a plebeis longe Megalesia, tristes 
<ivv. sat. 6.70> Personam thyrsumque tenent et subligar Acci. 
<ivv. sat. 6.71> Vrbicus exodio risum mouet Atellanae 
<ivv. sat. 6.72> Gestibus Autonoes, hunc diligit Aelia pauper. 
<ivv. sat. 6.73> Soluitur his magno comoedi fibula, sunt quae 
<ivv. sat. 6.74> Chrysogonum cantare uetent, Hispulla tragoedo 
<ivv. sat. 6.75> Gaudet: an expectas ut Quintilianus ametur? 
<ivv. sat. 6.76> Accipis uxorem de qua citharoedus Echion 
<ivv. sat. 6.77> Aut Glaphyrus fiat pater Ambrosiusque choraules. 
<ivv. sat. 6.78> Longa per angustos figamus pulpita uicos, 
<ivv. sat. 6.79> Ornentur postes et grandi ianua lauro, 
<ivv. sat. 6.80> Vt testudineo tibi, Lentule, conopeo 
<ivv. sat. 6.81> Nobilis Euryalum murmillonem exprimat infans. 
<ivv. sat. 6.82> Nupta senatori comitata est Eppia ludum 
<ivv. sat. 6.83> Ad Pharon et Nilum famosaque moenia Lagi 
<ivv. sat. 6.84> Prodigia et mores urbis damnante Canopo. 
<ivv. sat. 6.85> Immemor illa domus et coniugis atque sororis 
<ivv. sat. 6.86> Nil patriae indulsit, plorantisque improba natos 
<ivv. sat. 6.87> Vtque magis stupeas ludos Paridemque reliquit. 
<ivv. sat. 6.88> Sed quamquam in magnis opibus plumaque paterna 
<ivv. sat. 6.89> Et segmentatis dormisset paruula cunis, 
<ivv. sat. 6.90> Contempsit pelagus; famam contempserat olim, 
<ivv. sat. 6.91> Cuius apud molles minima est iactura cathedras. 
<ivv. sat. 6.92> Tyrrhenos igitur fluctus lateque sonantem 
<ivv. sat. 6.93> Pertulit Ionium constanti pectore, quamuis 
<ivv. sat. 6.94> Mutandum totiens esset mare. iusta pericli 
<ivv. sat. 6.95> Si ratio est et honesta, timent pauidoque gelantur 
<ivv. sat. 6.96> Pectore nec tremulis possunt insistere plantis: 
<ivv. sat. 6.97> Fortem animum praestant rebus quas turpiter audent. 
<ivv. sat. 6.98> Si iubeat coniunx, durum est conscendere nauem, 
<ivv. sat. 6.99> Tunc sentina grauis, tunc summus uertitur aer: 
<ivv. sat. 6.100> Quae moechum sequitur, stomacho ualet. illa maritum 
<ivv. sat. 6.101> Conuomit, haec inter nautas et prandet et errat 
<ivv. sat. 6.102> Per puppem et duros gaudet tractare rudentis. 
<ivv. sat. 6.103> Qua tamen exarsit forma, qua capta iuuenta 
<ivv. sat. 6.104> Eppia? quid uidit propter quod ludia dici 
<ivv. sat. 6.105> Sustinuit? nam Sergiolus iam radere guttur 
<ivv. sat. 6.106> Coeperat et secto requiem sperare lacerto; 
<ivv. sat. 6.107> Praeterea multa in facie deformia, sicut 
<ivv. sat. 6.108> Attritus galea mediisque in naribus ingens 
<ivv. sat. 6.109> Gibbus et acre malum semper stillantis ocelli. 
<ivv. sat. 6.110> Sed gladiator erat. facit hoc illos Hyacinthos; 
<ivv. sat. 6.111> Hoc pueris patriaeque, hoc praetulit illa sorori 
<ivv. sat. 6.112> Atque uiro. ferrum est quod amant. hic Sergius idem 
<ivv. sat. 6.113> Accepta rude coepisset Veiiento uideri. 
<ivv. sat. 6.114> Quid priuata domus, quid fecerit Eppia, curas? 
<ivv. sat. 6.115> Respice riuales diuorum, Claudius audi 
<ivv. sat. 6.116> Quae tulerit. dormire uirum cum senserat uxor, 
<ivv. sat. 6.117> Ausa Palatino et tegetem praeferre cubili 
<ivv. sat. 6.118> Sumere nocturnos meretrix Augusta cucullos 
<ivv. sat. 6.119> Linquebat comite ancilla non amplius una. 
<ivv. sat. 6.120> Sed nigrum flauo crinem abscondente galero 
<ivv. sat. 6.121> Intrauit calidum ueteri centone lupanar 
<ivv. sat. 6.122> Et cellam uacuam atque suam; tunc nuda papillis 
<ivv. sat. 6.123> Prostitit auratis titulum mentita Lyciscae 
<ivv. sat. 6.124> Ostenditque tuum, generose Britannice, uentrem. 
<ivv. sat. 6.125> Excepit blanda intrantis atque aera poposcit. 
<ivv. sat. 6.126>[Continueque iacens cunctorum absorbuit ictus.] 
<ivv. sat. 6.127> Mox lenone suas iam dimittente puellas 
<ivv. sat. 6.128> Tristis abit(==A-BI+T), et quod potuit tamen ultima cellam 
<ivv. sat. 6.129> Clausit, adhuc ardens rigidae tentigine uuluae, 
<ivv. sat. 6.130> Et lassata uiris necdum satiata recessit, 
<ivv. sat. 6.131> Obscurisque genis turpis fumoque lucernae 
<ivv. sat. 6.132> Foeda lupanaris tulit ad puluinar odorem. 
<ivv. sat. 6.133> Hippomanes carmenque loquar coetumque uenenum 
<ivv. sat. 6.134> Priuignoque datum? faciunt grauiora coactae 
<ivv. sat. 6.135> Imperio sexus minimumque libidine peccant. 
<ivv. sat. 6.136>"Optima sed quare Caesennia teste marito?" 
<ivv. sat. 6.137> Bis quingena dedit. tanti uocat ille pudicam, 
<ivv. sat. 6.138> Nec pharetris Veneris macer est aut lampade feruet: 
<ivv. sat. 6.139> Inde faces ardent, ueniunt a dote sagittae. 
<ivv. sat. 6.140> Libertas emitur. coram licet innuat atque 
<ivv. sat. 6.141> Rescribat: uidua est, locuples quae nupsit auaro. 
<ivv. sat. 6.142>"Cur desiderio Bibulae Sertorius ardet?" 
<ivv. sat. 6.143> Si uerum excutias, facies non uxor amatur. 
<ivv. sat. 6.144> Tres rugae subeant et se cutis arida laxet, 
<ivv. sat. 6.145> Fiant obscuri dentes oculique minores, 
<ivv. sat. 6.146>"Collige sarcinulas" dicet libertus "et exi. 
<ivv. sat. 6.147> Iam grauis es nobis et saepe emungeris. exi 
<ivv. sat. 6.148> Ocius et propera. sicco uenit altera naso." 
<ivv. sat. 6.149> Interea calet et regnat poscitque maritum 
<ivv. sat. 6.150> Pastores et ouem Canusinam ulmosque Falernas 
<ivv. sat. 6.151>-Quantulum in hoc!- pueros omnes, ergastula tota, 
<ivv. sat. 6.152> Quodque domi non est, sed habet uicinus, ematur. 
<ivv. sat. 6.153> Mense quidem brumae, cum iam mercator Iason 
<ivv. sat. 6.154> Clausus et armatis obstat casa candida nautis, 
<ivv. sat. 6.155> Grandia tolluntur crystallina, maxima rursus 
<ivv. sat. 6.156> Murrina, deinde adamas notissimus et Beronices 
<ivv. sat. 6.157> In digito factus pretiosior. hunc dedit olim 
<ivv. sat. 6.158> Barbarus incestae, dedit hunc Agrippa sorori, 
<ivv. sat. 6.159> Obseruant ubi festa mero pede sabbata reges 
<ivv. sat. 6.160> Et uetus indulget senibus clementia porcis. 
<ivv. sat. 6.161>"Nullane de tantis gregibus tibi digna uidetur?" 
<ivv. sat. 6.162> Sit formonsa, decens, diues, fecunda, uetustos 
<ivv. sat. 6.163> Porticibus disponat auos, intactior omni 
<ivv. sat. 6.164> Crinibus effusis bellum dirimente Sabina, 
<ivv. sat. 6.165> Rara auis in terris nigroque simillima cycno, 
<ivv. sat. 6.166> Quis feret uxorem cui constant omnia? malo, 
<ivv. sat. 6.167> Malo Venustinam quam te, Cornelia, mater 
<ivv. sat. 6.168> Gracchorum, si cum magnis uirtutibus adfers 
<ivv. sat. 6.169> Grande supercilium et numeras in dote triumphos. 
<ivv. sat. 6.170> Tolle tuum, precor, Hannibalem uictumque Syphacem 
<ivv. sat. 6.171> In castris et cum tota Carthagine migra. 
<ivv. sat. 6.172>"Parce, precor, Paean, et tu, dea, pone sagittas; 
<ivv. sat. 6.173> Nil pueri faciunt, ipsam configite matrem" 
<ivv. sat. 6.174> Amphion clamat, sed Paean contrahit arcum. 
<ivv. sat. 6.175> Extulit ergo greges natorum ipsumque parentem, 
<ivv. sat. 6.176> Dum sibi nobilior Latonae gente uidetur 
<ivv. sat. 6.177> Atque eadem scrofa Niobe fecundior alba. 
<ivv. sat. 6.178> Quae tanti grauitas, quae forma, ut se tibi semper 
<ivv. sat. 6.179> Imputet? huius enim rari summique uoluptas 
<ivv. sat. 6.180> Nulla boni, quotiens animo corrupta superbo 
<ivv. sat. 6.181> Plus aloes quam mellis habet. quis deditus autem 
<ivv. sat. 6.182> Vsque adeo est, ut non illam quam laudibus effert 
<ivv. sat. 6.183> Horreat inque diem septenis oderit horis? 
<ivv. sat. 6.184> Quaedam parua quidem, sed non toleranda maritis. 
<ivv. sat. 6.185> Nam quid rancidius quam quod se non putat ulla 
<ivv. sat. 6.186> Formosam nisi quae de Tusca Graecula facta est, 
<ivv. sat. 6.187> De Sulmonensi mera Cecropis? omnia Graece: 
<ivv. sat. 6.188>[Cum sit turpe magis nostris nescire Latine.] 
<ivv. sat. 6.189> Hoc sermone pauent, hoc iram, gaudia, curas, 
<ivv. sat. 6.190> Hoc cuncta effundunt animi secreta. quid ultra? 
<ivv. sat. 6.191> Concumbunt Graece. dones tamen ista puellis, 
<ivv. sat. 6.192> Tune etiam, quam sextus et octogensimus annus 
<ivv. sat. 6.193> Pulsat, adhuc Graece? non est hic sermo pudicus 
<ivv. sat. 6.194> In uetula. quotiens lasciuum interuenit illud 
<ivv. sat. 6.195> ZWH\ KAI\ YUXH/, modo sub lodice relictis
<ivv. sat. 6.196> Vteris in turba. quod enim non excitet inguen 
<ivv. sat. 6.197> Vox blanda et nequam? digitos habet. ut tamen omnes 
<ivv. sat. 6.198> Subsidant pinnae, dicas haec mollius Haemo 
<ivv. sat. 6.199> Quamquam et Carpophoro, facies tua computat annos. 
<ivv. sat. 6.200> Si tibi legitimis pactam iunctamque tabellis 
<ivv. sat. 6.201> Non es amaturus, ducendi nulla uidetur 
<ivv. sat. 6.202> Causa, nec est quare cenam et mustacea perdas 
<ivv. sat. 6.203> Labente officio crudis donanda, nec illud 
<ivv. sat. 6.204> Quod prima pro nocte datur, cum lance beata 
<ivv. sat. 6.205> Dacicus et scripto radiat Germanicus auro. 
<ivv. sat. 6.206> Si tibi simplicitas uxoria, deditus uni 
<ivv. sat. 6.207> Est animus, summitte caput ceruice parata 
<ivv. sat. 6.208> Ferre iugum. nullam inuenies quae parcat amanti. 
<ivv. sat. 6.209> Ardeat ipsa licet, tormentis gaudet amantis 
<ivv. sat. 6.210> Et spoliis; igitur longe minus utilis illi 
<ivv. sat. 6.211> Vxor, quisquis erit bonus optandusque maritus. 
<ivv. sat. 6.212> Nil umquam inuita donabis coniuge, uendes 
<ivv. sat. 6.213> Hac obstante nihil, nihil haec si nolet emetur. 
<ivv. sat. 6.214> Haec dabit affectus: ille excludatur amicus 
<ivv. sat. 6.215> Iam senior, cuius barbam tua ianua uidit. 
<ivv. sat. 6.216> Testandi cum sit lenonibus atque lanistis 
<ivv. sat. 6.217> Libertas et iuris idem contingat harenae, 
<ivv. sat. 6.218> Non unus tibi riualis dictabitur heres. 
<ivv. sat. 6.219>"Pone crucem seruo." "meruit quo crimine seruus 
<ivv. sat. 6.220> Supplicium? quis testis adest? quis detulit? audi; 
<ivv. sat. 6.221> Nulla umquam de morte hominis cunctatio longa est." 
<ivv. sat. 6.222>"O demens, ita seruus homo est? nil fecerit, esto: 
<ivv. sat. 6.223> Hoc uolo, sic iubeo, sit pro ratione uoluntas." 
<ivv. sat. 6.224> Imperat ergo uiro. sed mox haec regna relinquit 
<ivv. sat. 6.225> Permutatque domos et flammea conterit; inde 
<ivv. sat. 6.226> Auolat et spreti repetit uestigia lecti. 
<ivv. sat. 6.227> Ornatas paulo ante fores, pendentia linquit 
<ivv. sat. 6.228> Vela domus et adhuc uirides in limine ramos. 
<ivv. sat. 6.229> Sic crescit numerus, sic fiunt octo mariti 
<ivv. sat. 6.230> Quinque per autumnos, titulo res digna sepulcri. 
<ivv. sat. 6.231> Desperanda tibi salua concordia socru. 
<ivv. sat. 6.232> Illa docet spoliis nudi gaudere mariti, 
<ivv. sat. 6.233> Illa docet missis a corruptore tabellis 
<ivv. sat. 6.234> Nil rude nec simplex rescribere, decipit illa 
<ivv. sat. 6.235> Custodes aut aere domat. tum corpore sano 
<ivv. sat. 6.236> Aduocat Archigenen onerosaque pallia iactat. 
<ivv. sat. 6.237> Abditus interea latet et secretus adulter 
<ivv. sat. 6.238> Impatiensque morae silet et praeputia ducit. 
<ivv. sat. 6.239> Scilicet expectas ut tradat mater honestos 
<ivv. sat. 6.240> Atque alios mores quam quos habet? utile porro 
<ivv. sat. 6.241> Filiolam turpi uetulae producere turpem. 
<ivv. sat. 6.242> Nulla fere causa est in qua non femina litem 
<ivv. sat. 6.243> Mouerit. accusat Manilia, si rea non est. 
<ivv. sat. 6.244> Componunt ipsae per se formantque libellos, 
<ivv. sat. 6.245> Principium atque locos Celso dictare paratae. 
<ivv. sat. 6.246> Endromidas Tyrias et femineum ceroma 
<ivv. sat. 6.247> Quis nescit, uel quis non uidit uulnera pali, 
<ivv. sat. 6.248> Quem cauat adsiduis rudibus scutoque lacessit 
<ivv. sat. 6.249> Atque omnis implet numeros dignissima prorsus 
<ivv. sat. 6.250> Florali matrona tuba, nisi si quid in illo 
<ivv. sat. 6.251> Pectore plus agitat ueraeque paratur harenae? 
<ivv. sat. 6.252> Quem praestare potest mulier galeata pudorem, 
<ivv. sat. 6.253> Quae fugit a sexu? uires amat. haec tamen ipsa 
<ivv. sat. 6.254> Vir nollet fieri; nam quantula nostra uoluptas! 
<ivv. sat. 6.255> Quale decus, rerum si coniugis auctio fiat, 
<ivv. sat. 6.256> Balteus et manicae et cristae crurisque sinistri 
<ivv. sat. 6.257> Dimidium tegimen! uel si diuersa mouebit 
<ivv. sat. 6.258> Proelia, tu felix ocreas uendente puella. 
<ivv. sat. 6.259> Hae sunt quae tenui sudant in cyclade, quarum 
<ivv. sat. 6.260> Delicias et panniculus bombycinus urit. 
<ivv. sat. 6.261> Aspice quo fremitu monstratos perferat ictus 
<ivv. sat. 6.262> Et quanto galeae curuetur pondere, quanta 
<ivv. sat. 6.263> Poplitibus sedeat quam denso fascia libro, 
<ivv. sat. 6.264> Et ride positis scaphium cum sumitur armis. 
<ivv. sat. 6.265> Dicite uos, neptes Lepidi caeciue Metelli 
<ivv. sat. 6.266> Gurgitis aut Fabii, quae ludia sumpserit umquam 
<ivv. sat. 6.267> Hos habitus? quando ad palum gemat uxor Asyli? 
<ivv. sat. 6.268> Semper habet lites alternaque iurgia lectus 
<ivv. sat. 6.269> In quo nupta iacet; minimum dormitur in illo. 
<ivv. sat. 6.270> Tum grauis illa uiro, tunc orba tigride peior, 
<ivv. sat. 6.271> Cum simulat gemitus occulti conscia facti, 
<ivv. sat. 6.272> Aut odit pueros aut ficta paelice plorat 
<ivv. sat. 6.273> Vberibus semper lacrimis semperque paratis 
<ivv. sat. 6.274> In statione sua(==SUA_) atque expectantibus illam, 
<ivv. sat. 6.275> Quo iubeat manare modo. tu credis amorem, 
<ivv. sat. 6.276> Tu tibi tunc, uruca, places fletumque labellis 
<ivv. sat. 6.277> Exorbes, quae scripta et quot lecture tabellas 
<ivv. sat. 6.278> Si tibi zelotypae retegantur scrinia moechae! 
<ivv. sat. 6.279> Sed iacet in serui(==SERVI) complexibus aut equitis. dic, 
<ivv. sat. 6.280> Dic aliquem sodes hic, Quintiliane, colorem. 
<ivv. sat. 6.281> Haeremus. dic ipsa. "olim conuenerat" inquit 
<ivv. sat. 6.282>"Vt faceres tu quod uelles, nec non ego possem 
<ivv. sat. 6.283> Indulgere mihi. clames licet et mare caelo 
<ivv. sat. 6.284> Confundas, homo sum." nihil est audacius illis 
<ivv. sat. 6.285> Deprensis: iram atque animos a crimine sumunt. 
<ivv. sat. 6.286> Vnde haec monstra tamen uel quo de fonte requiris? 
<ivv. sat. 6.287> Praestabat castas humilis fortuna Latinas 
<ivv. sat. 6.288> Quondam, nec uitiis contingi parua sinebant 
<ivv. sat. 6.289> Tecta labor somnique breues et uellere Tusco 
<ivv. sat. 6.290> Vexatae duraeque manus ac proximus urbi 
<ivv. sat. 6.291> Hannibal et stantes Collina turre mariti. 
<ivv. sat. 6.292> Nunc patimur longae pacis mala, saeuior armis 
<ivv. sat. 6.293> Luxuria incubuit uictumque ulciscitur orbem. 
<ivv. sat. 6.294> Nullum crimen abest facinusque libidinis ex quo 
<ivv. sat. 6.295> Paupertas Romana perit(==PE-RI+T). hinc fluxit ad istos 
<ivv. sat. 6.296> Et Sybaris colles, hinc et Rhodos et Miletos 
<ivv. sat. 6.297> Atque coronatum et petulans madidumque Tarentum. 
<ivv. sat. 6.298> Prima peregrinos obscena pecunia mores 
<ivv. sat. 6.299> Intulit, et turpi fregerunt saecula luxu 
<ivv. sat. 6.300> Diuitiae molles. quid enim uenus ebria curat? 
<ivv. sat. 6.301> Inguinis et capitis quae sint discrimina nescit 
<ivv. sat. 6.302> Grandia quae mediis iam noctibus ostrea mordet, 
<ivv. sat. 6.303> Cum perfusa mero spumant unguenta Falerno, 
<ivv. sat. 6.304> Cum bibitur concha, cum iam uertigine tectum 
<ivv. sat. 6.305> Ambulat et geminis exsurgit mensa lucernis. 
<ivv. sat. 6.306> I nunc et dubita qua sorbeat aera sanna 
<ivv. sat. 6.307> Tullia quid dicat, notae collactea Maurae. 
<ivv. sat. 6.308> Maura, Pudicitiae ueterem cum praeterit aram, 
<ivv. sat. 6.309> Noctibus hic ponunt lecticas, micturiunt hic 
<ivv. sat. 6.310> Effigiemque deae longis siphonibus implent 
<ivv. sat. 6.311> Inque uices equitant ac Luna teste mouentur, 
<ivv. sat. 6.312> Inde domos abeunt: tu calcas luce reuersa 
<ivv. sat. 6.313> Coniugis urinam magnos uisurus amicos. 
<ivv. sat. 6.314> Nota bonae secreta deae, cum tibia lumbos 
<ivv. sat. 6.315> Incitat et cornu pariter uinoque feruntur 
<ivv. sat. 6.316> Attonitae crinemque rotant ululantque Priapi 
<ivv. sat. 6.317> Maenades. o quantus tunc illis mentibus ardor 
<ivv. sat. 6.318> Concubitus, quae uox saltante libidine, quantus 
<ivv. sat. 6.319> Ille meri ueteris per crura madentia torrens! 
<ivv. sat. 6.320> Lenonum ancillas posita Saufeia corona 
<ivv. sat. 6.321> Prouocat et tollit pendentis praemia coxae, 
<ivv. sat. 6.322> Ipsa Medullinae fluctum crisantis adorat: 
<ivv. sat. 6.323> Palma inter dominas, uirtus natalibus aequa. 
<ivv. sat. 6.324> Nil ibi per ludum simulabitur, omnia fient 
<ivv. sat. 6.325> Ad uerum, quibus incendi iam frigidus aeuo 
<ivv. sat. 6.326> Laomedontiades et Nestoris hirnea possit. 
<ivv. sat. 6.327> Tunc prurigo morae impatiens, tum femina simplex, 
<ivv. sat. 6.328> Ac pariter toto repetitus clamor ab antro 
<ivv. sat. 6.329>"Iam fas est, admitte uiros." dormitat adulter, 
<ivv. sat. 6.330> Illa iubet sumpto iuuenem properare cucullo; 
<ivv. sat. 6.331> Si nihil est, seruis incurritur; abstuleris spem 
<ivv. sat. 6.332> Seruorum, uenit et conductus aquarius; hic si 
<ivv. sat. 6.333> Quaeritur et desunt homines, mora nulla per ipsam 
<ivv. sat. 6.334> Quo minus imposito clunem summittat asello. 
<ivv. sat. 6.335> Atque utinam ritus ueteres et publica saltem 
<ivv. sat. 6.336> His intacta malis agerentur sacra; sed omnes 
<ivv. sat. 6.337> Nouerunt Mauri atque Indi quae psaltria penem 
<ivv. sat. 6.338> Maiorem quam sunt duo Caesaris Anticatones 
<ivv. sat. 6.339> Illuc, testiculi sibi conscius unde fugit mus, 
<ivv. sat. 6.340> Intulerit, ubi uelari pictura iubetur 
<ivv. sat. 6.341> Quaecumque alterius sexus imitata figuras. 
<ivv. sat. 6.342> Et quis tunc hominum contemptor numinis, aut quis 
<ivv. sat. 6.343> Simpuuium ridere Numae nigrumque catinum 
<ivv. sat. 6.344> Et Vaticano fragiles de monte patellas 
<ivv. sat. 6.345> Ausus erat? sed nunc ad quas non Clodius aras? 
<ivv. sat. 6.346>[Audio quid ueteres olim moneatis amici, 
<ivv. sat. 6.347>"Pone seram, cohibe." sed quis custodiet ipsos 
<ivv. sat. 6.348> Custodes? cauta est et ab illis incipit uxor.] 
<ivv. sat. 6.349> Iamque eadem summis pariter minimisque libido, 
<ivv. sat. 6.350> Nec melior silicem pedibus quae conterit atrum 
<ivv. sat. 6.351> Quam quae longorum uehitur ceruice Syrorum. 
<ivv. sat. 6.352> Vt spectet ludos, conducit Ogulnia uestem, 
<ivv. sat. 6.353> Conducit comites, sellam, ceruical, amicas, 
<ivv. sat. 6.354> Nutricem et flauam cui det mandata puellam. 
<ivv. sat. 6.355> Haec tamen argenti superest quodcumque paterni 
<ivv. sat. 6.356> Leuibus athletis et uasa nouissima donat. 
<ivv. sat. 6.357> Multis res angusta domi, sed nulla pudorem 
<ivv. sat. 6.358> Paupertatis habet nec se metitur ad illum 
<ivv. sat. 6.359> Quem dedit haec posuitque modum. tamen utile quid sit 
<ivv. sat. 6.360> Prospiciunt aliquando uiri, frigusque famemque 
<ivv. sat. 6.361> Formica tandem quidam expauere magistra: 
<ivv. sat. 6.362> Prodiga non sentit pereuntem femina censum. 
<ivv. sat. 6.363> Ac uelut exhausta recidiuus pullulet arca 
<ivv. sat. 6.364> Nummus et e pleno tollatur semper aceruo, 
<ivv. sat. 6.365> Non umquam reputant quanti sibi gaudia constent. 
<ivv. sat. 6.W 1_W 1> In quacumque domo uiuit luditque professus
<ivv. sat. 6.W 2_W 2> Obscenum, tremula promittit et omnia dextra,
<ivv. sat. 6.W 3_W 3> Inuenies omnis turpes similesque cinaedis.
<ivv. sat. 6.W 4_W 4> His uiolare cibos sacraeque adsistere mensae
<ivv. sat. 6.W 5_W 5> Permittunt, et uasa iubent frangenda lauari
<ivv. sat. 6.W 6_W 6> Cum colocyntha bibit uel cum barbata chelidon.
<ivv. sat. 6.W 7_W 7> Purior ergo tuis laribus meliorque lanista,
<ivv. sat. 6.W 8_W 8> In cuius numero longe migrare iubetur
<ivv. sat. 6.W 9_W 9> Psyllus ab *eupholio.* quid quod nec retia turpi
<ivv. sat. 6.W 10_W 10> Iunguntur tunicae, nec cella ponit eadem
<ivv. sat. 6.W 11_W 11> Munimenta umeri *pulsatamque arma* tridentem
<ivv. sat. 6.W 12_W 12> Qui nudus pugnare solet? pars ultima ludi
<ivv. sat. 6.W 13_W 13> Accipit has animas aliusque in carcere neruos.
<ivv. sat. 6.W 14_W 14> Sed tibi communem calicem facit uxor et illis
<ivv. sat. 6.W 15_W 15> Cum quibus Albanum Surrentinumque recuset
<ivv. sat. 6.W 16_W 16> Flaua ruinosi lupa degustare sepulchri.
<ivv. sat. 6.W 17_W 17> Horum consiliis nubunt subitaeque recedunt,
<ivv. sat. 6.W 18_W 18> His languentem animum *Seruant* et seria uitae,
<ivv. sat. 6.W 19_W 19> His clunem atque latus discunt uibrare magistris,
<ivv. sat. 6.W 20_W 20> Quicquid praeterea scit qui docet. haud tamen illi
<ivv. sat. 6.W 21_W 21> Semper habenda fides: oculos fuligine pascit
<ivv. sat. 6.W 22_W 22> Distinctus croceis et reticulatus adulter.
<ivv. sat. 6.W 23_W 23> Suspectus tibi sit, quanto uox mollior et quo
<ivv. sat. 6.W 24_W 24> Saepius in teneris haerebit dextera lumbis.
<ivv. sat. 6.W 25_W 25> Hic erit in lecto fortissimus; exuit illic
<ivv. sat. 6.W 26_W 26> Personam docili Thais saltata Triphallo.
<ivv. sat. 6.W 27_W 27> Quem rides? aliis hunc mimum! sponsio fiat:
<ivv. sat. 6.W 28_W 28> Purum te contendo uirum. contendo: fateris?
<ivv. sat. 6.W 29_W 29> An uocat ancillas tortoris pergula? noui
<ivv. sat. 6.W 30_W 30> Consilia et ueteres quaecumque monetis amici,
<ivv. sat. 6.W 31_W 31>"Pone seram, cohibe". sed quis custodiet ipsos
<ivv. sat. 6.W 32_W 32> Custodes, qui nunc lasciuae furta puellae
<ivv. sat. 6.W 33_W 33> Hac mercede silent? crimen commune tacetur.
<ivv. sat. 6.W 34_W 34> Prospicit hoc prudens et ab illis incipit uxor.
<ivv. sat. 6.366_366> Sunt quas eunuchi imbelles ac mollia semper
<ivv. sat. 6.367> Oscula delectent et desperatio barbae 
<ivv. sat. 6.368> Et quod abortiuo non est opus. illa uoluptas 
<ivv. sat. 6.369> Summa tamen, quom iam calida matura iuuenta 
<ivv. sat. 6.370> Inguina traduntur medicis, iam pectine nigro. 
<ivv. sat. 6.371> Ergo expectatos ac iussos crescere primum 
<ivv. sat. 6.372> Testiculos, postquam coeperunt esse bilibres, 
<ivv. sat. 6.373> Tonsoris tantum damno rapit Heliodorus. 
<ivv. sat. 6.374> Conspicuus longe cunctisque notabilis intrat 
<ivv. sat. 6.375> Balnea nec dubie custodem uitis et horti 
<ivv. sat. 6.376> Prouocat a domina factus spado. dormiat ille 
<ivv. sat. 6.377> Cum domina, sed tu iam durum, Postume, iamque 
<ivv. sat. 6.378> Tondendum eunucho Bromium committere noli. 
<ivv. sat. 6.379> Si gaudet cantu, nullius fibula durat 
<ivv. sat. 6.380> Vocem uendentis praetoribus. organa semper 
<ivv. sat. 6.381> In manibus, densi radiant testudine tota 
<ivv. sat. 6.382> Sardonyches, crispo numerantur pectine chordae 
<ivv. sat. 6.383> Quo tener Hedymeles operas dedit: hunc tenet, hoc se 
<ivv. sat. 6.384> Solatur gratoque indulget basia plectro. 
<ivv. sat. 6.385> Quaedam de numero Lamiarum ac nominis Appi 
<ivv. sat. 6.386> Et farre et uino Ianum Vestamque rogabat, 
<ivv. sat. 6.387> An Capitolinam deberet Pollio quercum 
<ivv. sat. 6.388> Sperare et fidibus promittere. quid faceret plus 
<ivv. sat. 6.389> Aegrotante uiro, medicis quid tristibus erga 
<ivv. sat. 6.390> Filiolum? stetit ante aram nec turpe putauit 
<ivv. sat. 6.391> Pro cithara uelare caput dictataque uerba 
<ivv. sat. 6.392> Pertulit, ut mos est, et aperta palluit agna. 
<ivv. sat. 6.393> Dic mihi nunc, quaeso, dic, antiquissime diuom, 
<ivv. sat. 6.394> Respondes his, Iane pater? magna otia caeli; 
<ivv. sat. 6.395> Non est, quod uideo, non est quod agatur apud uos. 
<ivv. sat. 6.396> Haec de comoedis te consulit, illa tragoedum 
<ivv. sat. 6.397> Commendare uolet: uaricosus fiet haruspex. 
<ivv. sat. 6.398> Sed cantet potius quam totam peruolet urbem 
<ivv. sat. 6.399> Audax et coetus possit quae ferre uirorum 
<ivv. sat. 6.400> Cumque paludatis ducibus praesente marito 
<ivv. sat. 6.401> Ipsa loqui recta facie siccisque mamillis. 
<ivv. sat. 6.402> Haec eadem nouit quid toto fiat in orbe, 
<ivv. sat. 6.403> Quid Seres, quid Thraces agant, secreta nouercae 
<ivv. sat. 6.404> Et pueri, quis amet, quis diripiatur adulter; 
<ivv. sat. 6.405> Dicet quis uiduam praegnatem fecerit et quo 
<ivv. sat. 6.406> Mense, quibus uerbis concumbat quaeque, modis quot. 
<ivv. sat. 6.407> Instantem regi Armenio Parthoque cometen 
<ivv. sat. 6.408> Prima uidet, famam rumoresque illa recentis 
<ivv. sat. 6.409> Excipit ad portas, quosdam facit; isse Niphaten 
<ivv. sat. 6.410> In populos magnoque illic cuncta arua teneri 
<ivv. sat. 6.411> Diluuio, nutare urbes, subsidere terras, 
<ivv. sat. 6.412> Quocumque in triuio, cuicumque est obuia, narrat. 
<ivv. sat. 6.413> Nec tamen id uitium magis intolerabile quam quod 
<ivv. sat. 6.414> Vicinos humiles rapere et concidere loris 
<ivv. sat. 6.415>*exortata* solet. nam si latratibus alti 
<ivv. sat. 6.416> Rumpuntur somni, "fustes huc ocius" inquit 
<ivv. sat. 6.417>"Adferte" atque illis dominum iubet ante feriri, 
<ivv. sat. 6.418> Deinde canem. grauis occursu, taeterrima uultu 
<ivv. sat. 6.419> Balnea nocte subit, conchas et castra moueri 
<ivv. sat. 6.420> Nocte iubet, magno gaudet sudare tumultu, 
<ivv. sat. 6.421> Cum lassata graui ceciderunt bracchia massa, 
<ivv. sat. 6.422> Callidus et cristae digitos impressit aliptes 
<ivv. sat. 6.423> Ac summum dominae femur exclamare coegit. 
<ivv. sat. 6.424> Conuiuae miseri interea somnoque fameque 
<ivv. sat. 6.425> Vrguentur. tandem illa uenit rubicundula, totum 
<ivv. sat. 6.426> Oenophorum sitiens, plena quod tenditur urna 
<ivv. sat. 6.427> Admotum pedibus, de quo sextarius alter 
<ivv. sat. 6.428> Ducitur ante cibum rabidam facturus orexim, 
<ivv. sat. 6.429> Dum redit et loto terram ferit intestino. 
<ivv. sat. 6.430> Marmoribus riui properant, aurata Falernum 
<ivv. sat. 6.431> Peluis olet; nam sic, tamquam alta in dolia longus 
<ivv. sat. 6.432> Deciderit serpens, bibit et uomit. ergo maritus 
<ivv. sat. 6.433> Nauseat atque oculis bilem substringit opertis. 
<ivv. sat. 6.434> Illa tamen grauior, quae cum discumbere coepit 
<ivv. sat. 6.435> Laudat Vergilium, periturae ignoscit Elissae, 
<ivv. sat. 6.436> Committit uates et comparat, inde Maronem 
<ivv. sat. 6.437> Atque alia parte in trutina suspendit Homerum. 
<ivv. sat. 6.438> Cedunt grammatici, uincuntur rhetores, omnis 
<ivv. sat. 6.439> Turba tacet, nec causidicus nec praeco loquetur, 
<ivv. sat. 6.440> Altera nec mulier. uerborum tanta cadit uis, 
<ivv. sat. 6.441> Tot pariter pelues ac tintinnabula dicas 
<ivv. sat. 6.442> Pulsari. iam nemo tubas, nemo aera fatiget: 
<ivv. sat. 6.443> Vna laboranti poterit succurrere Lunae. 
<ivv. sat. 6.444> Imponit finem sapiens et rebus honestis; 
<ivv. sat. 6.445> Nam quae docta nimis cupit et facunda uideri 
<ivv. sat. 6.446> Crure tenus medio tunicas succingere debet, 
<ivv. sat. 6.447> Caedere Siluano porcum, quadrante lauari. 
<ivv. sat. 6.448> Non habeat matrona, tibi quae iuncta recumbit, 
<ivv. sat. 6.449> Dicendi genus, aut curuum sermone rotato 
<ivv. sat. 6.450> Torqueat enthymema, nec historias sciat omnes, 
<ivv. sat. 6.451> Sed quaedam ex libris et non intellegat. odi 
<ivv. sat. 6.452> Hanc ego quae repetit uoluitque(==VOLVITQVE) Palaemonis artem 
<ivv. sat. 6.453> Seruata semper lege et ratione loquendi 
<ivv. sat. 6.454> Ignotosque mihi tenet antiquaria uersus 
<ivv. sat. 6.455> Nec curanda uiris. opicae castiget amicae 
<ivv. sat. 6.456> Verba: soloecismum liceat fecisse marito. 
<ivv. sat. 6.457> Nil non permittit mulier sibi, turpe putat nil, 
<ivv. sat. 6.458> Cum uiridis gemmas collo circumdedit et cum 
<ivv. sat. 6.459> Auribus extentis magnos commisit elenchos. 
<ivv. sat. 6.460>[Intolerabilius nihil est quam femina diues.] 
<ivv. sat. 6.461> Interea foeda aspectu ridendaque multo 
<ivv. sat. 6.462> Pane tumet facies aut pinguia Poppaeana 
<ivv. sat. 6.463> Spirat et hinc miseri uiscantur labra mariti. 
<ivv. sat. 6.464> Ad moechum lota ueniunt cute. quando uideri 
<ivv. sat. 6.465> Vult formonsa domi? moechis foliata parantur, 
<ivv. sat. 6.466> His emitur quidquid graciles huc mittitis Indi. 
<ivv. sat. 6.467> Tandem aperit uultum et tectoria prima reponit, 
<ivv. sat. 6.468> Incipit agnosci(==AGNOSCI_), atque illo lacte fouetur 
<ivv. sat. 6.469> Propter quod secum comites educit asellas 
<ivv. sat. 6.470> Exul Hyperboreum si dimittatur ad axem. 
<ivv. sat. 6.471> Sed quae mutatis inducitur atque fouetur 
<ivv. sat. 6.472> Tot medicaminibus coctaeque siliginis offas 
<ivv. sat. 6.473> Accipit et madidae, facies dicetur an ulcus? 
<ivv. sat. 6.474> Est pretium curae penitus cognoscere toto 
<ivv. sat. 6.475> Quid faciant agitentque die. si nocte maritus 
<ivv. sat. 6.476> Auersus iacuit, periit libraria, ponunt 
<ivv. sat. 6.477> Cosmetae tunicas, tarde uenisse Liburnus 
<ivv. sat. 6.478> Dicitur et poenas alieni pendere somni 
<ivv. sat. 6.479> Cogitur, hic frangit ferulas, rubet ille flagello, 
<ivv. sat. 6.480> Hic scutica; sunt quae tortoribus annua praestent. 
<ivv. sat. 6.481> Verberat atque obiter faciem linit, audit amicas 
<ivv. sat. 6.482> Aut latum pictae uestis considerat aurum 
<ivv. sat. 6.483> Et caedit, longi relegit transuersa diurni 
<ivv. sat. 6.484> Et caedit, donec lassis caedentibus "exi" 
<ivv. sat. 6.485> Intonet horrendum iam cognitione peracta. 
<ivv. sat. 6.486> Praefectura domus Sicula non mitior aula. 
<ivv. sat. 6.487> Nam si constituit solitoque decentius optat 
<ivv. sat. 6.488> Ornari et properat iamque expectatur in hortis 
<ivv. sat. 6.489> Aut apud Isiacae potius sacraria lenae, 
<ivv. sat. 6.490> Disponit crinem laceratis ipsa capillis 
<ivv. sat. 6.491> Nuda umeros Psecas infelix nudisque mamillis. 
<ivv. sat. 6.492>"Altior hic quare cincinnus?" taurea punit 
<ivv. sat. 6.493> Continuo flexi crimen facinusque capilli. 
<ivv. sat. 6.494> Quid Psecas admisit? quaenam est hic culpa puellae, 
<ivv. sat. 6.495> Si tibi displicuit nasus tuus? altera laeuum 
<ivv. sat. 6.496> Extendit pectitque comas et uoluit(==VOLVIT) in orbem. 
<ivv. sat. 6.497> Est in consilio materna admotaque lanis 
<ivv. sat. 6.498> Emerita quae cessat acu; sententia prima 
<ivv. sat. 6.499> Huius erit, post hanc aetate atque arte minores 
<ivv. sat. 6.500> Censebunt, tamquam famae discrimen agatur 
<ivv. sat. 6.501> Aut animae: tanta est quaerendi cura decoris. 
<ivv. sat. 6.502> Tot premit ordinibus, tot adhuc compagibus altum 
<ivv. sat. 6.503> Aedificat caput: Andromachen a fronte uidebis, 
<ivv. sat. 6.504> Post minor est, credas aliam. cedo si breue parui 
<ivv. sat. 6.505> Sortita est lateris spatium breuiorque uidetur 
<ivv. sat. 6.506> Virgine Pygmaea nullis adiuta coturnis 
<ivv. sat. 6.507> Et leuis erecta consurgit ad oscula planta. 
<ivv. sat. 6.508> Nulla uiri cura interea nec mentio fiet 
<ivv. sat. 6.509> Damnorum. uiuit tamquam uicina mariti, 
<ivv. sat. 6.510> Hoc solo propior, quod amicos coniugis odit 
<ivv. sat. 6.511> Et seruos, grauis est rationibus. ecce furentis 
<ivv. sat. 6.512> Bellonae matrisque deum chorus intrat et ingens 
<ivv. sat. 6.513> Semiuir, obsceno facies reuerenda minori, 
<ivv. sat. 6.514> Mollia qui rapta secuit genitalia testa 
<ivv. sat. 6.515> Iam pridem, cui rauca cohors, cui tympana cedunt 
<ivv. sat. 6.516> Plebeia et Phrygia uestitur bucca tiara. 
<ivv. sat. 6.517> Grande sonat metuique iubet Septembris et austri 
<ivv. sat. 6.518> Aduentum, nisi se centum lustrauerit ouis 
<ivv. sat. 6.519> Et xerampelinas ueteres donauerit ipsi, 
<ivv. sat. 6.520> Vt quidquid subiti et magni discriminis instat 
<ivv. sat. 6.521> In tunicas eat et totum semel expiet annum. 
<ivv. sat. 6.522> Hibernum fracta glacie descendet in amnem, 
<ivv. sat. 6.523> Ter matutino Tiberi mergetur et ipsis 
<ivv. sat. 6.524> Verticibus timidum caput abluet, inde superbi 
<ivv. sat. 6.525> Totum regis agrum nuda ac tremibunda cruentis 
<ivv. sat. 6.526> Erepet genibus; si candida iusserit Io, 
<ivv. sat. 6.527> Ibit ad Aegypti finem calidaque petitas 
<ivv. sat. 6.528> A Meroe portabit aquas, ut spargat in aede 
<ivv. sat. 6.529> Isidis, antiquo quae proxima surgit ouili. 
<ivv. sat. 6.530> Credit enim ipsius dominae se uoce moneri. 
<ivv. sat. 6.531> En animam et mentem cum qua di nocte loquantur! 
<ivv. sat. 6.532> Ergo hic praecipuum summumque meretur honorem 
<ivv. sat. 6.533> Qui grege linigero circumdatus et grege caluo 
<ivv. sat. 6.534> Plangentis populi currit derisor Anubis. 
<ivv. sat. 6.535> Ille petit ueniam, quotiens non abstinet uxor 
<ivv. sat. 6.536> Concubitu sacris obseruandisque diebus 
<ivv. sat. 6.537> Magnaque debetur uiolato poena cadurco 
<ivv. sat. 6.538> Et mouisse caput uisa est argentea serpens; 
<ivv. sat. 6.539> Illius lacrimae meditataque murmura praestant 
<ivv. sat. 6.540> Vt ueniam culpae non abnuat ansere magno 
<ivv. sat. 6.541> Scilicet et tenui popano corruptus Osiris. 
<ivv. sat. 6.542> Cum dedit ille locum, cophino fenoque relicto 
<ivv. sat. 6.543> Arcanam Iudaea tremens mendicat in aurem, 
<ivv. sat. 6.544> Interpres legum Solymarum et magna sacerdos 
<ivv. sat. 6.545> Arboris ac summi fida internuntia caeli. 
<ivv. sat. 6.546> Implet et illa manum, sed parcius; aere minuto 
<ivv. sat. 6.547> Qualiacumque uoles Iudaei somnia uendunt. 
<ivv. sat. 6.548> Spondet amatorem tenerum uel diuitis orbi 
<ivv. sat. 6.549> Testamentum ingens calidae pulmone columbae 
<ivv. sat. 6.550> Tractato Armenius uel Commagenus haruspex; 
<ivv. sat. 6.551> Pectora pullorum rimabitur, exta catelli 
<ivv. sat. 6.552> Interdum et pueri; faciet quod deferat ipse. 
<ivv. sat. 6.553> Chaldaeis sed maior erit fiducia: quidquid 
<ivv. sat. 6.554> Dixerit astrologus, credent a fonte relatum 
<ivv. sat. 6.555> Hammonis, quoniam Delphis oracula cessant 
<ivv. sat. 6.556> Et genus humanum damnat caligo futuri. 
<ivv. sat. 6.557> Praecipuus tamen est horum, qui saepius exul, 
<ivv. sat. 6.558> Cuius amicitia conducendaque tabella 
<ivv. sat. 6.559> Magnus ciuis obit et formidatus Othoni. 
<ivv. sat. 6.560> Inde fides artis, sonuit si dextera ferro 
<ivv. sat. 6.561> Laeuaque, si longe castrorum in carcere mansit. 
<ivv. sat. 6.562> Nemo mathematicus genium indemnatus habebit, 
<ivv. sat. 6.563> Sed qui paene perit, cui uix in Cyclada mitti 
<ivv. sat. 6.564> Contigit et parua tandem caruisse Seripho. 
<ivv. sat. 6.565> Consulit ictericae lento de funere matris, 
<ivv. sat. 6.566> Ante tamen de te Tanaquil tua, quando sororem 
<ivv. sat. 6.567> Efferat et patruos, an sit uicturus adulter 
<ivv. sat. 6.568> Post ipsam; quid enim maius dare numina possunt? 
<ivv. sat. 6.569> Haec tamen ignorat quid sidus triste minetur 
<ivv. sat. 6.570> Saturni, quo laeta Venus se proferat astro, 
<ivv. sat. 6.571> Quis mensis damnis, quae dentur tempora lucro: 
<ivv. sat. 6.572> Illius occursus etiam uitare memento, 
<ivv. sat. 6.573> In cuius manibus ceu pinguia sucina tritas 
<ivv. sat. 6.574> Cernis ephemeridas, quae nullum consulit et iam 
<ivv. sat. 6.575> Consulitur, quae castra uiro patriamque petente 
<ivv. sat. 6.576> Non ibit pariter numeris reuocata Thrasylli. 
<ivv. sat. 6.577> Ad primum lapidem uectari cum placet, hora 
<ivv. sat. 6.578> Sumitur ex libro; si prurit frictus ocelli 
<ivv. sat. 6.579> Angulus, inspecta genesi collyria poscit; 
<ivv. sat. 6.580> Aegra licet iaceat, capiendo nulla uidetur 
<ivv. sat. 6.581> Aptior hora cibo nisi quam dederit Petosiris. 
<ivv. sat. 6.582> Si mediocris erit, spatium lustrabit utrimque 
<ivv. sat. 6.583> Metarum et sortes ducet frontemque manumque 
<ivv. sat. 6.584> Praebebit uati crebrum poppysma roganti. 
<ivv. sat. 6.585> Diuitibus responsa dabit Phryx augur et inde 
<ivv. sat. 6.586> Conductus, dabit astrorum mundique peritus 
<ivv. sat. 6.587> Atque aliquis senior qui publica fulgura condit. 
<ivv. sat. 6.588> Plebeium in circo positum est et in aggere fatum. 
<ivv. sat. 6.589> Quae nudis longum ostendit ceruicibus aurum 
<ivv. sat. 6.590> Consulit ante falas delphinorumque columnas 
<ivv. sat. 6.591> An saga uendenti nubat caupone relicto. 
<ivv. sat. 6.592> Hae tamen et partus subeunt discrimen et omnis 
<ivv. sat. 6.593> Nutricis tolerant fortuna urguente labores, 
<ivv. sat. 6.594> Sed iacet aurato uix ulla puerpera lecto. 
<ivv. sat. 6.595> Tantum artes huius, tantum medicamina possunt, 
<ivv. sat. 6.596> Quae steriles facit atque homines in uentre necandos 
<ivv. sat. 6.597> Conducit. gaude, infelix, atque ipse bibendum 
<ivv. sat. 6.598> Porrige quidquid erit; nam si distendere uellet 
<ivv. sat. 6.599> Et uexare uterum pueris salientibus, esses 
<ivv. sat. 6.600> Aethiopis fortasse pater, mox decolor heres 
<ivv. sat. 6.601> Impleret tabulas numquam tibi mane uidendus. 
<ivv. sat. 6.602> Transeo suppositos et gaudia uotaque saepe 
<ivv. sat. 6.603> Ad spurcos decepta lacus, saepe inde petitos 
<ivv. sat. 6.604> Pontifices, salios Scaurorum nomina falso 
<ivv. sat. 6.605> Corpore laturos. stat Fortuna improba noctu 
<ivv. sat. 6.606> Adridens nudis infantibus: hos fouet omni 
<ivv. sat. 6.607> Inuoluitque sinu, domibus tunc porrigit altis 
<ivv. sat. 6.608> Secretumque sibi mimum parat; hos amat, his se 
<ivv. sat. 6.609> Ingerit utque suos semper producit alumnos. 
<ivv. sat. 6.610> Hic magicos adfert cantus, hic Thessala uendit 
<ivv. sat. 6.611> Philtra, quibus ualeat mentem uexare mariti 
<ivv. sat. 6.612> Et solea pulsare natis. quod desipis, inde est, 
<ivv. sat. 6.613> Inde animi caligo et magna obliuio rerum 
<ivv. sat. 6.614> Quas modo gessisti. tamen hoc tolerabile, si non 
<ivv. sat. 6.615> Et furere incipias ut auunculus ille Neronis, 
<ivv. sat. 6.616> Cui totam tremuli frontem Caesonia pulli 
<ivv. sat. 6.617> Infudit. quae non faciet quod principis uxor? 
<ivv. sat. 6.618> Ardebant cuncta et fracta compage ruebant 
<ivv. sat. 6.619> Non aliter quam si fecisset Iuno maritum 
<ivv. sat. 6.620> Insanum. minus ergo nocens erit Agrippinae 
<ivv. sat. 6.621> Boletus, siquidem unius praecordia pressit 
<ivv. sat. 6.622> Ille senis tremulumque caput descendere iussit 
<ivv. sat. 6.623> In caelum et longa manantia labra saliua: 
<ivv. sat. 6.624> Haec poscit ferrum atque ignes, haec potio torquet, 
<ivv. sat. 6.625> Haec lacerat mixtos equitum cum sanguine patres. 
<ivv. sat. 6.626> Tanti partus equae, tanti una uenefica constat. 
<ivv. sat. 6.627> Oderunt natos de paelice; nemo repugnet, 
<ivv. sat. 6.628> Nemo uetet, iam iam priuignum occidere fas est. 
<ivv. sat. 6.629> Vos ego, pupilli, moneo, quibus amplior est res, 
<ivv. sat. 6.630> Custodite animas et nulli credite mensae: 
<ivv. sat. 6.631> Liuida materno feruent adipata ueneno. 
<ivv. sat. 6.632> Mordeat ante aliquis quidquid porrexerit illa 
<ivv. sat. 6.633> Quae peperit, timidus praegustet pocula papas. 
<ivv. sat. 6.634> Fingimus haec altum satura sumente coturnum 
<ivv. sat. 6.635> Scilicet, et finem egressi legemque priorum 
<ivv. sat. 6.636> Grande Sophocleo carmen bacchamur hiatu, 
<ivv. sat. 6.637> Montibus ignotum Rutulis caeloque Latino? 
<ivv. sat. 6.638> Nos utinam uani. sed clamat Pontia "feci, 
<ivv. sat. 6.639> Confiteor, puerisque meis aconita paraui, 
<ivv. sat. 6.640> Quae deprensa patent; facinus tamen ipsa peregi." 
<ivv. sat. 6.641> Tune duos una, saeuissima uipera, cena? 
<ivv. sat. 6.642> Tune duos? "septem, si septem forte fuissent." 
<ivv. sat. 6.643> Credamus tragicis quidquid de Colchide torua 
<ivv. sat. 6.644> Dicitur et Procne; nil contra conor. et illae 
<ivv. sat. 6.645> Grandia monstra suis audebant temporibus, sed 
<ivv. sat. 6.646> Non propter nummos. minor admiratio summis 
<ivv. sat. 6.647> Debetur monstris, quotiens facit ira nocentes 
<ivv. sat. 6.648> Hunc sexum et rabie iecur incendente feruntur 
<ivv. sat. 6.649> Praecipites, ut saxa iugis abrupta, quibus mons 
<ivv. sat. 6.650> Subtrahitur cliuoque latus pendente recedit. 
<ivv. sat. 6.651> Illam ego non tulerim quae computat et scelus ingens 
<ivv. sat. 6.652> Sana facit. spectant subeuntem fata mariti 
<ivv. sat. 6.653> Alcestim et, similis si permutatio detur, 
<ivv. sat. 6.654> Morte uiri cupiant animam seruare catellae. 
<ivv. sat. 6.655> Occurrent multae tibi Belides atque Eriphylae 
<ivv. sat. 6.656> Mane, Clytemestram nullus non uicus habebit. 
<ivv. sat. 6.657> Hoc tantum refert, quod Tyndaris illa bipennem 
<ivv. sat. 6.658> Insulsam et fatuam dextra laeuaque tenebat; 
<ivv. sat. 6.659> At nunc res agitur tenui pulmone rubetae, 
<ivv. sat. 6.660> Sed tamen et ferro, si praegustarit Atrides 
<ivv. sat. 6.661> Pontica ter uicti cautus medicamina regis. 
<ivv. sat. 7.1> Et spes et ratio studiorum in Caesare tantum; 
<ivv. sat. 7.2> Solus enim tristes hac tempestate Camenas 
<ivv. sat. 7.3> Respexit, cum iam celebres notique poetae 
<ivv. sat. 7.4> Balneolum Gabiis, Romae conducere furnos 
<ivv. sat. 7.5> Temptarent, nec foedum alii nec turpe putarent 
<ivv. sat. 7.6> Praecones fieri, cum desertis Aganippes 
<ivv. sat. 7.7> Vallibus esuriens migraret in atria Clio. 
<ivv. sat. 7.8> Nam si Pieria quadrans tibi nullus in umbra 
<ivv. sat. 7.9> Ostendatur, ames nomen uictumque Machaerae 
<ivv. sat. 7.10> Et uendas potius commissa quod auctio uendit 
<ivv. sat. 7.11> Stantibus, oenophorum, tripedes, armaria, cistas, 
<ivv. sat. 7.12> Alcithoen Pacci, Thebas et Terea Fausti. 
<ivv. sat. 7.13> Hoc satius quam si dicas sub iudice "uidi" 
<ivv. sat. 7.14> Quod non uidisti; faciant equites Asiani, 
<ivv. sat. 7.15>[Quamquam et Cappadoces faciant equitesque Bithyni] 
<ivv. sat. 7.16> Altera quos nudo traducit gallica talo. 
<ivv. sat. 7.17> Nemo tamen studiis indignum ferre laborem 
<ivv. sat. 7.18> Cogetur posthac, nectit quicumque canoris 
<ivv. sat. 7.19> Eloquium uocale modis laurumque momordit. 
<ivv. sat. 7.20> Hoc agite, o iuuenes. circumspicit et stimulat uos 
<ivv. sat. 7.21> Materiamque sibi ducis indulgentia quaerit. 
<ivv. sat. 7.22> Si qua aliunde putas rerum expectanda tuarum 
<ivv. sat. 7.23> Praesidia atque ideo croceae membrana tabellae 
<ivv. sat. 7.24> Impletur, lignorum aliquid posce ocius et quae 
<ivv. sat. 7.25> Componis dona Veneris, Telesine, marito, 
<ivv. sat. 7.26> Aut clude et positos tinea pertunde libellos. 
<ivv. sat. 7.27> Frange miser calamum uigilataque proelia dele, 
<ivv. sat. 7.28> Qui facis in parua sublimia carmina cella, 
<ivv. sat. 7.29> Vt dignus uenias hederis et imagine macra. 
<ivv. sat. 7.30> Spes nulla ulterior; didicit iam diues auarus 
<ivv. sat. 7.31> Tantum admirari, tantum laudare disertos, 
<ivv. sat. 7.32> Vt pueri Iunonis auem. sed defluit aetas 
<ivv. sat. 7.33> Et pelagi patiens et cassidis atque ligonis. 
<ivv. sat. 7.34> Taedia tunc subeunt animos, tunc seque suamque 
<ivv. sat. 7.35> Terpsichoren odit facunda et nuda senectus. 
<ivv. sat. 7.36> Accipe nunc artes. ne quid tibi conferat iste, 
<ivv. sat. 7.37> Quem colis et Musarum et Apollinis aede relicta, 
<ivv. sat. 7.38> Ipse facit uersus atque uni cedit Homero 
<ivv. sat. 7.39> Propter mille annos, et si dulcedine famae 
<ivv. sat. 7.40> Succensus recites, maculosas commodat aedes. 
<ivv. sat. 7.41> Haec longe ferrata domus seruire iubetur 
<ivv. sat. 7.42> In qua sollicitas imitatur ianua portas. 
<ivv. sat. 7.43> Scit dare libertos extrema in parte sedentis 
<ivv. sat. 7.44> Ordinis et magnas comitum disponere uoces; 
<ivv. sat. 7.45> Nemo dabit regum quanti subsellia constant 
<ivv. sat. 7.46> Et quae conducto pendent anabathra tigillo 
<ivv. sat. 7.47> Quaeque reportandis posita est orchestra cathedris. 
<ivv. sat. 7.48> Nos tamen hoc agimus tenuique in puluere sulcos 
<ivv. sat. 7.49> Ducimus et litus sterili uersamus aratro. 
<ivv. sat. 7.50> Nam si discedas, [laqueo tenet ambitiosi 
<ivv. sat. 7.51> Consuetudo mali,] tenet insanabile multos 
<ivv. sat. 7.52> Scribendi cacoethes et aegro in corde senescit. 
<ivv. sat. 7.53> Sed uatem egregium, cui non sit publica uena, 
<ivv. sat. 7.54> Qui nihil expositum soleat deducere, nec qui 
<ivv. sat. 7.55> Communi feriat carmen triuiale moneta, 
<ivv. sat. 7.56> Hunc, qualem nequeo monstrare et sentio tantum, 
<ivv. sat. 7.57> Anxietate carens animus facit, omnis acerbi 
<ivv. sat. 7.58> Impatiens, cupidus siluarum aptusque bibendis 
<ivv. sat. 7.59> Fontibus Aonidum. neque enim cantare sub antro 
<ivv. sat. 7.60> Pierio thyrsumque potest contingere maesta 
<ivv. sat. 7.61> Paupertas atque aeris inops, quo nocte dieque 
<ivv. sat. 7.62> Corpus eget: satur est cum dicit Horatius "euhoe." 
<ivv. sat. 7.63> Quis locus ingenio, nisi cum se carmine solo 
<ivv. sat. 7.64> Vexant et dominis Cirrhae Nysaeque feruntur 
<ivv. sat. 7.65> Pectora uestra duas non admittentia curas? 
<ivv. sat. 7.66> Magnae mentis opus nec de lodice paranda 
<ivv. sat. 7.67> Attonitae currus et equos faciesque deorum 
<ivv. sat. 7.68> Aspicere et qualis Rutulum confundat Erinys. 
<ivv. sat. 7.69> Nam si Vergilio puer et tolerabile desset 
<ivv. sat. 7.70> Hospitium, caderent omnes a crinibus hydri, 
<ivv. sat. 7.71> Surda nihil gemeret graue bucina. poscimus ut sit 
<ivv. sat. 7.72> Non minor antiquo Rubrenus Lappa coturno, 
<ivv. sat. 7.73> Cuius et alueolos et laenam pignerat Atreus? 
<ivv. sat. 7.74> Non habet infelix Numitor quod mittat amico, 
<ivv. sat. 7.75> Quintillae quod donet habet, nec defuit illi 
<ivv. sat. 7.76> Vnde emeret multa pascendum carne leonem 
<ivv. sat. 7.77> Iam domitum; constat leuiori belua sumptu 
<ivv. sat. 7.78> Nimirum et capiunt plus intestina poetae. 
<ivv. sat. 7.79> Contentus fama iaceat Lucanus in hortis 
<ivv. sat. 7.80> Marmoreis, at Serrano tenuique Saleio 
<ivv. sat. 7.81> Gloria quantalibet quid erit, si gloria tantum est? 
<ivv. sat. 7.82> Curritur ad uocem iucundam et carmen amicae 
<ivv. sat. 7.83> Thebaidos, laetam cum fecit Statius urbem 
<ivv. sat. 7.84> Promisitque diem: tanta dulcedine captos 
<ivv. sat. 7.85> Adficit ille animos tantaque libidine uulgi 
<ivv. sat. 7.86> Auditur. sed cum fregit subsellia uersu 
<ivv. sat. 7.87> Esurit, intactam Paridi nisi uendit Agauen. 
<ivv. sat. 7.88> Ille et militiae multis largitus honorem 
<ivv. sat. 7.89> Semenstri uatum digitos circumligat auro. 
<ivv. sat. 7.90> Quod non dant proceres, dabit histrio. tu Camerinos 
<ivv. sat. 7.91> Et Baream, tu nobilium magna atria curas? 
<ivv. sat. 7.92> Praefectos Pelopea facit, Philomela tribunos. 
<ivv. sat. 7.93> Haut tamen inuideas uati quem pulpita pascunt. 
<ivv. sat. 7.94> Quis tibi Maecenas, quis nunc erit aut Proculeius 
<ivv. sat. 7.95> Aut Fabius, quis Cotta iterum, quis Lentulus alter? 
<ivv. sat. 7.96> Tum par ingenio pretium, tunc utile multis 
<ivv. sat. 7.97> Pallere et uinum toto nescire Decembri. 
<ivv. sat. 7.98> Vester porro labor fecundior, historiarum 
<ivv. sat. 7.99> Scriptores? perit hic plus temporis atque olei plus. 
<ivv. sat. 7.100> Nullo quippe modo millensima pagina surgit 
<ivv. sat. 7.101> Omnibus et crescit multa damnosa papyro; 
<ivv. sat. 7.102> Sic ingens rerum numerus lubet atque operum lex. 
<ivv. sat. 7.103> Quae tamen inde seges? terrae quis fructus apertae? 
<ivv. sat. 7.104> Quis dabit historico quantum daret acta legenti? 
<ivv. sat. 7.105>"Sed genus ignauum, quod lecto gaudet et umbra." 
<ivv. sat. 7.106> Dic igitur quid causidicis ciuilia praestent 
<ivv. sat. 7.107> Officia et magno comites in fasce libelli. 
<ivv. sat. 7.108> Ipsi magna sonant, sed tum cum creditor audit 
<ivv. sat. 7.109> Praecipue, uel si tetigit latus acrior illo 
<ivv. sat. 7.110> Qui uenit ad dubium grandi cum codice nomen. 
<ivv. sat. 7.111> Tunc inmensa caui spirant mendacia folles 
<ivv. sat. 7.112> Conspuiturque sinus; ueram deprendere messem 
<ivv. sat. 7.113> Si libet, hinc centum patrimonia causidicorum, 
<ivv. sat. 7.114> Parte alia solum russati pone Lacertae. 
<ivv. sat. 7.115> Consedere duces, surgis tu pallidus Aiax 
<ivv. sat. 7.116> Dicturus dubia pro libertate bubulco 
<ivv. sat. 7.117> Iudice. rumpe miser tensum iecur, ut tibi lasso 
<ivv. sat. 7.118> Figantur uirides, scalarum gloria, palmae. 
<ivv. sat. 7.119> Quod uocis pretium? siccus petasunculus et uas 
<ivv. sat. 7.120> Pelamydum aut ueteres, Maurorum epimenia, bulbi 
<ivv. sat. 7.121> Aut uinum Tiberi deuectum, quinque lagonae. 
<ivv. sat. 7.122> Si quater egisti, si contigit aureus unus, 
<ivv. sat. 7.123> Inde cadunt partes ex foedere pragmaticorum. 
<ivv. sat. 7.124>"Aemilio dabitur quantum licet, et melius nos 
<ivv. sat. 7.125> Egimus." huius enim stat currus aeneus, alti 
<ivv. sat. 7.126> Quadriiuges in uestibulis, atque ipse feroci 
<ivv. sat. 7.127> Bellatore sedens curuatum hastile minatur 
<ivv. sat. 7.128> Eminus et statua meditatur proelia lusca. 
<ivv. sat. 7.129> Sic Pedo conturbat, Matho deficit, exitus hic est 
<ivv. sat. 7.130> Tongilii, magno cum rhinocerote lauari 
<ivv. sat. 7.131> Qui solet et uexat lutulenta balnea turba 
<ivv. sat. 7.132> Perque forum iuuenes longo premit assere Maedos 
<ivv. sat. 7.133> Empturus pueros, argentum, murrina, uillas; 
<ivv. sat. 7.134> Spondet enim Tyrio stlattaria purpura filo. 
<ivv. sat. 7.135>[Et tamen est illis hoc utile. purpura uendit] 
<ivv. sat. 7.136> Causidicum uendunt amethystina; conuenit illi 
<ivv. sat. 7.137> Et strepitu et facie maioris uiuere census, 
<ivv. sat. 7.138> Sed finem impensae non seruat prodiga Roma. 
<ivv. sat. 7.139> Fidimus eloquio? Ciceroni nemo ducentos 
<ivv. sat. 7.140> Nunc dederit nummos, nisi fulserit anulus ingens. 
<ivv. sat. 7.141> Respicit haec primum qui litigat, an tibi serui(==SERVI) 
<ivv. sat. 7.142> Octo, decem comites, an post te sella, togati 
<ivv. sat. 7.143> Ante pedes. ideo conducta Paulus agebat 
<ivv. sat. 7.144> Sardonyche, atque ideo pluris quam Gallus agebat, 
<ivv. sat. 7.145> Quam Basilus. rara in tenui facundia panno. 
<ivv. sat. 7.146> Quando licet Basilo flentem producere matrem? 
<ivv. sat. 7.147> Quis bene dicentem Basilum ferat? accipiat te 
<ivv. sat. 7.148> Gallia uel potius nutricula causidicorum 
<ivv. sat. 7.149> Africa, si placuit mercedem ponere linguae. 
<ivv. sat. 7.150> Declamare doces? o ferrea pectora Vetti, 
<ivv. sat. 7.151> Cum perimit saeuos classis numerosa tyrannos. 
<ivv. sat. 7.152> Nam quaecumque sedens modo legerat, haec eadem stans 
<ivv. sat. 7.153> Perferet atque eadem cantabit uersibus isdem. 
<ivv. sat. 7.154> Occidit miseros crambe repetita magistros. 
<ivv. sat. 7.155> Quis color et quod sit causae genus atque ubi summa 
<ivv. sat. 7.156> Quaestio, quae ueniant diuersa parte sagittae, 
<ivv. sat. 7.157> Nosse uolunt omnes, mercedem soluere nemo. 
<ivv. sat. 7.158>"Mercedem appellas? quid enim scio?" "culpa docentis 
<ivv. sat. 7.159> Scilicet arguitur, quod laeuae parte mamillae 
<ivv. sat. 7.160> Nil salit Arcadico iuueni, cuius mihi sexta 
<ivv. sat. 7.161> Quaque die miserum dirus caput Hannibal implet, 
<ivv. sat. 7.162> Quidquid id est de quo deliberat, an petat urbem 
<ivv. sat. 7.163> A Cannis, an post nimbos et fulmina cautus 
<ivv. sat. 7.164> Circumagat madidas a tempestate cohortes. 
<ivv. sat. 7.165> Quantum uis stipulare et protinus accipe: quid do 
<ivv. sat. 7.166> Vt totiens illum pater audiat?" haec alii sex 
<ivv. sat. 7.167> Vel plures uno conclamant ore sophistae 
<ivv. sat. 7.168> Et ueras agitant lites raptore relicto; 
<ivv. sat. 7.169> Fusa uenena silent, malus ingratusque maritus 
<ivv. sat. 7.170> Et quae iam ueteres sanant mortaria caecos. 
<ivv. sat. 7.171> Ergo sibi dabit ipse rudem, si nostra mouebunt 
<ivv. sat. 7.172> Consilia, et uitae diuersum iter ingredietur 
<ivv. sat. 7.173> Ad pugnam qui rhetorica descendit ab umbra, 
<ivv. sat. 7.174> Summula ne pereat qua uilis tessera uenit 
<ivv. sat. 7.175> Frumenti; quippe haec merces lautissima. tempta 
<ivv. sat. 7.176> Chrysogonus quanti doceat uel Pollio quanti 
<ivv. sat. 7.177> Lautorum pueros, artem scindes Theodori. 
<ivv. sat. 7.178> Balnea sescentis et pluris porticus in qua 
<ivv. sat. 7.179> Gestetur dominus quotiens pluit. anne serenum 
<ivv. sat. 7.180> Expectet spargatque luto iumenta recenti? 
<ivv. sat. 7.181> Hic potius, namque hic mundae nitet ungula mulae. 
<ivv. sat. 7.182> Parte alia longis Numidarum fulta columnis 
<ivv. sat. 7.183> Surgat et algentem rapiat cenatio solem. 
<ivv. sat. 7.184> Quanticumque domus, ueniet qui fercula docte 
<ivv. sat. 7.185> Componit, ueniet qui pulmentaria condit. 
<ivv. sat. 7.186> Hos inter sumptus sestertia Quintiliano, 
<ivv. sat. 7.187> Vt multum, duo sufficient: res nulla minoris 
<ivv. sat. 7.188> Constabit patri quam filius. "unde igitur tot 
<ivv. sat. 7.189> Quintilianus habet saltus?" exempla nouorum 
<ivv. sat. 7.190> Fatorum transi. felix et pulcher et acer, 
<ivv. sat. 7.191> Felix et sapiens et nobilis et generosus 
<ivv. sat. 7.192> Adpositam nigrae lunam subtexit alutae, 
<ivv. sat. 7.193> Felix orator quoque maximus et iaculator 
<ivv. sat. 7.194> Et, si perfrixit, cantat bene. distat enim quae 
<ivv. sat. 7.195> Sidera te excipiant modo primos incipientem 
<ivv. sat. 7.196> Edere uagitus et adhuc a matre rubentem. 
<ivv. sat. 7.197> Si Fortuna uolet, fies de rhetore consul; 
<ivv. sat. 7.198> Si uolet haec eadem, fiet de consule rhetor. 
<ivv. sat. 7.199> Ventidius quid enim? quid Tullius? anne aliud quam 
<ivv. sat. 7.200> Sidus et occulti miranda potentia fati? 
<ivv. sat. 7.201> Seruis regna dabunt, captiuis fata triumphum. 
<ivv. sat. 7.202> Felix ille tamen coruo quoque rarior albo. 
<ivv. sat. 7.203> Paenituit multos uanae sterilisque cathedrae, 
<ivv. sat. 7.204> Sicut Tharsimachi probat exitus atque Secundi 
<ivv. sat. 7.205> Carrinatis; et hunc inopem uidistis, Athenae, 
<ivv. sat. 7.206> Nil praeter gelidas ausae conferre cicutas. 
<ivv. sat. 7.207> Di maiorum umbris tenuem et sine pondere terram 
<ivv. sat. 7.208> Spirantisque crocos et in urna perpetuum uer, 
<ivv. sat. 7.209> Qui praeceptorem sancti uoluere(==VOLUERE) parentis 
<ivv. sat. 7.210> Esse loco. metuens uirgae iam grandis Achilles 
<ivv. sat. 7.211> Cantabat patriis in montibus et cui(==CU_I) non tunc 
<ivv. sat. 7.212> Eliceret risum citharoedi cauda magistri; 
<ivv. sat. 7.213> Sed Rufum atque alios caedit sua quemque iuuentus, 
<ivv. sat. 7.214> Rufum, quem totiens Ciceronem Allobroga dixit. 
<ivv. sat. 7.215> Quis gremio Celadi doctique Palaemonis adfert 
<ivv. sat. 7.216> Quantum grammaticus meruit labor? et tamen ex hoc, 
<ivv. sat. 7.217> Quodcumque est (minus est autem quam rhetoris aera), 
<ivv. sat. 7.218> Discipuli custos praemordet acoenonoetus 
<ivv. sat. 7.219> Et qui dispensat frangit sibi. cede, Palaemon, 
<ivv. sat. 7.220> Et patere inde aliquid decrescere, non aliter quam 
<ivv. sat. 7.221> Institor hibernae tegetis niueique cadurci, 
<ivv. sat. 7.222> Dummodo non pereat mediae quod noctis ab hora 
<ivv. sat. 7.223> Sedisti, qua nemo faber, qua nemo sederet 
<ivv. sat. 7.224> Qui docet obliquo lanam deducere ferro, 
<ivv. sat. 7.225> Dummodo non pereat totidem olfecisse lucernas 
<ivv. sat. 7.226> Quot stabant pueri, cum totus decolor esset 
<ivv. sat. 7.227> Flaccus et haereret nigro fuligo Maroni. 
<ivv. sat. 7.228> Rara tamen merces quae cognitione tribuni 
<ivv. sat. 7.229> Non egeat. sed uos saeuas imponite leges, 
<ivv. sat. 7.230> Vt praeceptori uerborum regula constet, 
<ivv. sat. 7.231> Vt legat historias, auctores nouerit omnes 
<ivv. sat. 7.232> Tamquam ungues digitosque suos, ut forte rogatus, 
<ivv. sat. 7.233> Dum petit aut thermas aut Phoebi balnea, dicat 
<ivv. sat. 7.234> Nutricem Anchisae, nomen patriamque nouercae 
<ivv. sat. 7.235> Anchemoli, dicat quot Acestes uixerit annis, 
<ivv. sat. 7.236> Quot Siculi Phrygibus uini donauerit urnas. 
<ivv. sat. 7.237> Exigite ut mores teneros ceu pollice ducat, 
<ivv. sat. 7.238> Vt si quis cera uoltum facit; exigite ut sit 
<ivv. sat. 7.239> Et pater ipsius coetus, ne turpia ludant, 
<ivv. sat. 7.240> Ne faciant uicibus. non est leue tot puerorum 
<ivv. sat. 7.241> Obseruare manus oculosque in fine trementis. 
<ivv. sat. 7.242>"Haec" inquit "cura; sed cum se uerterit annus, 
<ivv. sat. 7.243> Accipe, uictori populus quod postulat, aurum." 
<ivv. sat. 8.1> Stemmata quid faciunt? quid prodest, Pontice, longo
<ivv. sat. 8.2> Sanguine censeri, pictos ostendere uultus
<ivv. sat. 8.3> Maiorum et stantis in curribus Aemilianos
<ivv. sat. 8.4> Et Curios iam dimidios umeroque minorem
<ivv. sat. 8.5> Coruinum et Galbam auriculis nasoque carentem,
<ivv. sat. 8.6>[Quis fructus generis tabula iactare capaci
<ivv. sat. 8.7> Coruinum, posthac multa contingere uirga
<ivv. sat. 8.8> Fumosos equitum cum dictatore magistros,]
<ivv. sat. 8.9> Si coram Lepidis male uiuitur? effigies quo
<ivv. sat. 8.10> Tot bellatorum, si luditur alea pernox
<ivv. sat. 8.11> Ante Numantinos, si dormire incipis ortu
<ivv. sat. 8.12> Luciferi, quo signa duces et castra mouebant?
<ivv. sat. 8.13> Cur Allobrogicis et magna gaudeat ara
<ivv. sat. 8.14> Natus in Herculeo Fabius lare, si cupidus, si
<ivv. sat. 8.15> Vanus et Euganea quantumuis mollior agna,
<ivv. sat. 8.16> Si tenerum attritus Catinensi pumice lumbum
<ivv. sat. 8.17> Squalentis traducit auos emptorque ueneni
<ivv. sat. 8.18> Frangenda miseram funestat imagine gentem?
<ivv. sat. 8.19> Tota licet ueteres exornent undique cerae
<ivv. sat. 8.20> Atria, nobilitas sola est atque unica uirtus.
<ivv. sat. 8.21> Paulus uel Cossus uel Drusus moribus esto,
<ivv. sat. 8.22> Hos ante effigies maiorum pone tuorum,
<ivv. sat. 8.23> Praecedant ipsas illi te consule uirgas.
<ivv. sat. 8.24> Prima mihi debes animi bona. sanctus haberi
<ivv. sat. 8.25> Iustitiaeque tenax factis dictisque mereris?
<ivv. sat. 8.26> Agnosco procerem; salue Gaetulice, seu tu
<ivv. sat. 8.27> Silanus: quocumque alto de sanguine rarus
<ivv. sat. 8.28> Ciuis et egregius patriae contingis ouanti,
<ivv. sat. 8.29> Exclamare libet populus quod clamat Osiri
<ivv. sat. 8.30> Inuento. quis enim generosum dixerit hunc qui
<ivv. sat. 8.31> Indignus genere et praeclaro nomine tantum
<ivv. sat. 8.32> Insignis? nanum cuiusdam Atlanta uocamus,
<ivv. sat. 8.33> Aethiopem Cycnum, prauam extortamque puellam
<ivv. sat. 8.34> Europen; canibus pigris scabieque uetusta
<ivv. sat. 8.35> Leuibus et siccae lambentibus ora lucernae
<ivv. sat. 8.36> Nomen erit pardus, tigris, leo, si quid adhuc est
<ivv. sat. 8.37> Quod fremat in terris uiolentius. ergo cauebis
<ivv. sat. 8.38> Et metues ne tu sic Creticus aut Camerinus.
<ivv. sat. 8.39> His ego quem monui? tecum mihi sermo, Rubelli
<ivv. sat. 8.40> Blande. tumes alto Drusorum stemmate, tamquam
<ivv. sat. 8.41> Feceris ipse aliquid propter quod nobilis esses,
<ivv. sat. 8.42> Vt te conciperet quae sanguine fulget Iuli,
<ivv. sat. 8.43> Non quae uentoso conducta sub aggere texit.
<ivv. sat. 8.44>"Vos humiles" inquis "uulgi pars ultima nostri,
<ivv. sat. 8.45> Quorum nemo queat patriam monstrare parentis
<ivv. sat. 8.46> Ast ego Cecropides." uiuas et originis huius
<ivv. sat. 8.47> Gaudia longa feras. tamen ima plebe Quiritem
<ivv. sat. 8.48> Facundum inuenies, solet hic defendere causas
<ivv. sat. 8.49> Nobilis indocti; ueniet de plebe togata
<ivv. sat. 8.50> Qui iuris nodos et legum aenigmata soluat;
<ivv. sat. 8.51> Hinc petit Euphraten iuuenis domitique Bataui
<ivv. sat. 8.52> Custodes aquilas armis industrius; at tu
<ivv. sat. 8.53> Nil nisi Cecropides truncoque simillimus Hermae.
<ivv. sat. 8.54> Nullo quippe alio uincis discrimine quam quod
<ivv. sat. 8.55> Illi marmoreum caput est, tua uiuit imago.
<ivv. sat. 8.56> Dic mihi, Teucrorum proles, animalia muta
<ivv. sat. 8.57> Quis generosa putet nisi fortia. nempe uolucrem
<ivv. sat. 8.58> Sic laudamus equum, facili cui plurima palma
<ivv. sat. 8.59> Feruet et exultat rauco uictoria circo;
<ivv. sat. 8.60> Nobilis hic, quocumque uenit de gramine, cuius
<ivv. sat. 8.61> Clara fuga ante alios et primus in aequore puluis.
<ivv. sat. 8.62> Sed uenale pecus Coryphaei posteritas et
<ivv. sat. 8.63> Hirpini, si rara iugo uictoria sedit.
<ivv. sat. 8.64> Nil ibi maiorum respectus, gratia nulla
<ivv. sat. 8.65> Vmbrarum; dominos pretiis mutare iubentur
<ivv. sat. 8.66> Exiguis, trito ducunt epiraedia collo
<ivv. sat. 8.67> Segnipedes dignique molam uersare nepotes.
<ivv. sat. 8.68> Ergo ut miremur te, non tua, priuum aliquid da
<ivv. sat. 8.69> Quod possim titulis incidere praeter honores
<ivv. sat. 8.70> Quos illis damus ac dedimus, quibus omnia debes.
<ivv. sat. 8.71> Haec satis ad iuuenem quem nobis fama superbum
<ivv. sat. 8.72> Tradit et inflatum plenumque Nerone propinquo;
<ivv. sat. 8.73> Rarus enim ferme sensus communis in illa
<ivv. sat. 8.74> Fortuna. sed te censeri laude tuorum,
<ivv. sat. 8.75> Pontice, noluerim sic ut nihil ipse futurae
<ivv. sat. 8.76> Laudis agas. miserum est aliorum incumbere famae,
<ivv. sat. 8.77> Ne collapsa ruant subductis tecta columnis.
<ivv. sat. 8.78> Stratus humi palmes uiduas desiderat ulmos.
<ivv. sat. 8.79> Esto bonus miles, tutor bonus, arbiter idem
<ivv. sat. 8.80> Integer; ambiguae si quando citabere testis
<ivv. sat. 8.81> Incertaeque rei, Phalaris licet imperet ut sis
<ivv. sat. 8.82> Falsus et admoto dictet periuria tauro,
<ivv. sat. 8.83> Summum crede nefas animam praeferre pudori
<ivv. sat. 8.84> Et propter uitam uiuendi perdere causas.
<ivv. sat. 8.85> Dignus morte perit, cenet licet ostrea centum
<ivv. sat. 8.86> Gaurana et Cosmi toto mergatur aeno.
<ivv. sat. 8.87> Expectata diu tandem prouincia cum te
<ivv. sat. 8.88> Rectorem accipiet, pone irae frena modumque,
<ivv. sat. 8.89> Pone et auaritiae, miserere inopum sociorum:
<ivv. sat. 8.90> Ossa uides rerum uacuis exucta medullis.
<ivv. sat. 8.91> Respice quid moneant leges, quid curia mandet,
<ivv. sat. 8.92> Praemia quanta bonos maneant, quam fulmine iusto
<ivv. sat. 8.93> Et Capito et Tutor ruerint damnante senatu,
<ivv. sat. 8.94> Piratae Cilicum. sed quid damnatio confert?
<ivv. sat. 8.95> Praeconem, Chaerippe, tuis circumspice pannis,
<ivv. sat. 8.96> Cum Pansa eripiat quidquid tibi Natta reliquit,
<ivv. sat. 8.97> Iamque tace; furor est post omnia perdere naulum.
<ivv. sat. 8.98> Non idem gemitus olim neque uulnus erat par
<ivv. sat. 8.99> Damnorum sociis florentibus et modo uictis.
<ivv. sat. 8.100> Plena domus tunc omnis, et ingens stabat aceruos
<ivv. sat. 8.101> Nummorum, Spartana chlamys, conchylia Coa,
<ivv. sat. 8.102> Et cum Parrhasii tabulis signisque Myronis
<ivv. sat. 8.103> Phidiacum uiuebat ebur, nec non Polycliti
<ivv. sat. 8.104> Multus ubique labor, rarae sine Mentore mensae.
<ivv. sat. 8.105> Inde *Dolabella atque hinc* Antonius, inde
<ivv. sat. 8.106> Sacrilegus Verres referebant nauibus altis
<ivv. sat. 8.107> Occulta spolia et plures de pace triumphos.
<ivv. sat. 8.108> Nunc sociis iuga pauca boum, grex paruus equarum,
<ivv. sat. 8.109> Et pater armenti capto eripietur agello,
<ivv. sat. 8.110> Ipsi deinde Lares, si quod spectabile signum.
<ivv. sat. 8.111>[Si quis in aedicula deus unicus; haec etenim sunt
<ivv. sat. 8.112> Pro summis, nam sunt haec maxima. despicias tu]
<ivv. sat. 8.113> Forsitan imbellis Rhodios unctamque Corinthon
<ivv. sat. 8.114> Despicias merito: quid resinata iuuentus
<ivv. sat. 8.115> Cruraque totius facient tibi leuia gentis?
<ivv. sat. 8.116> Horrida uitanda est Hispania, Gallicus axis
<ivv. sat. 8.117> Illyricumque latus; parce et messoribus illis
<ivv. sat. 8.118> Qui saturant urbem circo scenaeque uacantem;
<ivv. sat. 8.119> Quanta autem inde feres tam dirae praemia culpae,
<ivv. sat. 8.120> Cum tenuis nuper Marius discinxerit Afros?
<ivv. sat. 8.121> Curandum in primis ne magna iniuria fiat
<ivv. sat. 8.122> Fortibus et miseris. tollas licet omne quod usquam est
<ivv. sat. 8.123> Auri atque argenti, scutum gladiumque relinques.
<ivv. sat. 8.124> Et iaculum et galeam; spoliatis arma supersunt.]
<ivv. sat. 8.125> Quod modo proposui, non est sententia, uerum est;
<ivv. sat. 8.126> Credite me uobis folium recitare Sibyllae.
<ivv. sat. 8.127> Si tibi sancta cohors comitum, si nemo tribunal
<ivv. sat. 8.128> Vendit acersecomes, si nullum in coniuge crimen
<ivv. sat. 8.129> Nec per conuentus et cuncta per oppida curuis
<ivv. sat. 8.130> Vnguibus ire parat nummos raptura Celaeno,
<ivv. sat. 8.131> Tum licet a Pico numeres genus, altaque si te
<ivv. sat. 8.132> Nomina delectant omnem Titanida pugnam
<ivv. sat. 8.133> Inter maiores ipsumque Promethea ponas.
<ivv. sat. 8.134>[De quocumque uoles proauom tibi sumito libro.]
<ivv. sat. 8.135> Quod si praecipitem rapit ambitio atque libido,
<ivv. sat. 8.136> Si frangis uirgas sociorum in sanguine, si te
<ivv. sat. 8.137> Delectant hebetes lasso lictore secures,
<ivv. sat. 8.138> Incipit ipsorum contra te stare parentum
<ivv. sat. 8.139> Nobilitas claramque facem praeferre pudendis.
<ivv. sat. 8.140> Omne animi uitium tanto conspectius in se
<ivv. sat. 8.141> Crimen habet, quanto maior qui peccat habetur.
<ivv. sat. 8.142> Quo mihi te, solitum falsas signare tabellas,
<ivv. sat. 8.143> In templis quae fecit auus statuamque parentis
<ivv. sat. 8.144> Ante triumphalem? quo, si nocturnus adulter
<ivv. sat. 8.145> Tempora Santonico uelas adoperta cucullo?
<ivv. sat. 8.146> Praeter maiorum cineres atque ossa uolucri
<ivv. sat. 8.147> Carpento rapitur pinguis Lateranus, et ipse,
<ivv. sat. 8.148> Ipse rotam adstringit sufflamine mulio consul,
<ivv. sat. 8.149> Nocte quidem, sed Luna uidet, sed sidera testes
<ivv. sat. 8.150> Intendunt oculos. finitum tempus honoris
<ivv. sat. 8.151> Cum fuerit, clara Lateranus luce flagellum
<ivv. sat. 8.152> Sumet et occursum numquam trepidabit amici
<ivv. sat. 8.153> Iam senis ac uirga prior adnuet atque maniplos
<ivv. sat. 8.154> Soluet et infundet iumentis hordea lassis.
<ivv. sat. 8.155> Interea, dum lanatas robumque iuuencum
<ivv. sat. 8.156> More Numae caedit, Iouis ante altaria iurat
<ivv. sat. 8.157> Solam Eponam et facies olida ad praesepia pictas.
<ivv. sat. 8.158> Sed cum peruigiles placet instaurare popinas,
<ivv. sat. 8.159> Obuius adsiduo Syrophoenix udus amomo
<ivv. sat. 8.160> Currit, Idymaeae Syrophoenix incola portae
<ivv. sat. 8.161> Hospitis adfectu dominum regemque salutat,
<ivv. sat. 8.162> Et cum uenali Cyane succincta lagona.
<ivv. sat. 8.163> Defensor culpae dicet mihi "fecimus et nos
<ivv. sat. 8.164> Haec iuuenes." esto, desisti nempe nec ultra
<ivv. sat. 8.165> Fouisti errorem. breue sit quod turpiter audes,
<ivv. sat. 8.166> Quaedam cum prima resecentur crimina barba.
<ivv. sat. 8.167> Indulge ueniam pueris: Lateranus ad illos
<ivv. sat. 8.168> Thermarum calices inscriptaque lintea uadit
<ivv. sat. 8.169> Maturus bello Armeniae Syriaeque tuendis
<ivv. sat. 8.170> Amnibus et Rheno atque Histro. praestare Neronem
<ivv. sat. 8.171> Securum ualet haec aetas. mitte Ostia, Caesar,
<ivv. sat. 8.172> Mitte, sed in magna legatum quaere popina:
<ivv. sat. 8.173> Inuenies aliquo cum percussore iacentem,
<ivv. sat. 8.174> Permixtum nautis et furibus ac fugitiuis,
<ivv. sat. 8.175> Inter carnifices et fabros sandapilarum
<ivv. sat. 8.176> Et resupinati cessantia tympana galli.
<ivv. sat. 8.177> Aequa ibi libertas, communia pocula, lectus
<ivv. sat. 8.178> Non alius cuiquam, nec mensa remotior ulli.
<ivv. sat. 8.179> Quid facias talem sortitus, Pontice, seruum?
<ivv. sat. 8.180> Nempe in Lucanos aut Tusca ergastula mittas.
<ivv. sat. 8.181> At uos, Troiugenae, uobis ignoscitis et quae
<ivv. sat. 8.182> Turpia cerdoni Volesos Brutumque decebunt.
<ivv. sat. 8.183> Quid si numquam adeo foedis adeoque pudendis
<ivv. sat. 8.184> Vtimur exemplis, ut non peiora supersint?
<ivv. sat. 8.185> Consumptis opibus uocem, Damasippe, locasti
<ivv. sat. 8.186> Sipario, clamosum ageres ut Phasma Catulli.
<ivv. sat. 8.187> Laureolum uelox etiam bene Lentulus egit,
<ivv. sat. 8.188> Iudice me dignus uera cruce. nec tamen ipsi
<ivv. sat. 8.189> Ignoscas populo; populi frons durior huius,
<ivv. sat. 8.190> Qui sedet et spectat triscurria patriciorum,
<ivv. sat. 8.191> Planipedes audit Fabios, ridere potest qui
<ivv. sat. 8.192> Mamercorum alapas. quanti sua funera uendant
<ivv. sat. 8.193> Quid refert? uendunt nullo cogente Nerone,
<ivv. sat. 8.194> Nec dubitant celsi praetoris uendere ludis.
<ivv. sat. 8.195> Finge tamen gladios inde atque hinc pulpita poni,
<ivv. sat. 8.196> Quid satius? mortem sic quisquam exhorruit, ut sit
<ivv. sat. 8.197> Zelotypus Thymeles, stupidi collega Corinthi?
<ivv. sat. 8.198> Res haut mira tamen citharoedo principe mimus
<ivv. sat. 8.199> Nobilis. haec ultra quid erit nisi ludus? et illic
<ivv. sat. 8.200> Dedecus urbis habes, nec murmillonis in armis
<ivv. sat. 8.201> Nec clipeo Gracchum pugnantem aut falce supina;
<ivv. sat. 8.202> Damnat enim talis habitus [sed damnat et odit,
<ivv. sat. 8.203> Nec galea faciem abscondit]: mouet ecce tridentem.
<ivv. sat. 8.204> Postquam uibrata pendentia retia dextra
<ivv. sat. 8.205> Nequiquam effudit, nudum ad spectacula uultum
<ivv. sat. 8.206> Erigit et tota fugit agnoscendus harena.
<ivv. sat. 8.207> Credamus tunicae, de faucibus aurea cum se
<ivv. sat. 8.208> Porrigat et longo iactetur spira galero.
<ivv. sat. 8.209> Ergo ignominiam grauiorem pertulit omni
<ivv. sat. 8.210> Vulnere cum Graccho iussus pugnare secutor.
<ivv. sat. 8.211> Libera si dentur populo suffragia, quis tam
<ivv. sat. 8.212> Perditus ut dubitet Senecam praeferre Neroni?
<ivv. sat. 8.213> Cuius supplicio non debuit una parari
<ivv. sat. 8.214> Simia nec serpens unus nec culleus unus.
<ivv. sat. 8.215> Par Agamemnonidae crimen, sed causa facit rem
<ivv. sat. 8.216> Dissimilem. quippe ille deis auctoribus ultor
<ivv. sat. 8.217> Patris erat caesi media inter pocula, sed nec
<ivv. sat. 8.218> Electrae iugulo se polluit aut Spartani
<ivv. sat. 8.219> Sanguine coniugii, nullis aconita propinquis
<ivv. sat. 8.220> Miscuit, in scena numquam cantauit Orestes,
<ivv. sat. 8.221> Troica non scripsit. quid enim Verginius armis
<ivv. sat. 8.222> Debuit ulcisci magis aut cum Vindice Galba,
<ivv. sat. 8.223> Quod Nero tam saeua crudaque tyrannide fecit?
<ivv. sat. 8.224> Haec opera atque hae sunt generosi principis artes,
<ivv. sat. 8.225> Gaudentis foedo peregrina ad pulpita cantu
<ivv. sat. 8.226> Prostitui Graiaeque apium meruisse coronae.
<ivv. sat. 8.227> Maiorum effigies habeant insignia uocis,
<ivv. sat. 8.228> Ante pedes Domiti longum tu pone Thyestae
<ivv. sat. 8.229> Syrma uel Antigones seu personam Melanippes,
<ivv. sat. 8.230> Et de marmoreo citharam suspende colosso.
<ivv. sat. 8.231> Quid, Catilina, tuis natalibus atque Cethegi
<ivv. sat. 8.232> Inueniet quisquam sublimius? arma tamen uos
<ivv. sat. 8.233> Nocturna et flammas domibus templisque paratis
<ivv. sat. 8.234> Vt bracatorum pueri Senonumque minores,
<ivv. sat. 8.235> Ausi quod liceat tunica punire molesta.
<ivv. sat. 8.236> Sed uigilat consul uexillaque uestra coercet.
<ivv. sat. 8.237> Hic nouus Arpinas, ignobilis et modo Romae
<ivv. sat. 8.238> Municipalis eques, galeatum ponit ubique
<ivv. sat. 8.239> Praesidium attonitis et in omni monte laborat.
<ivv. sat. 8.240> Tantum igitur muros intra toga contulit illi
<ivv. sat. 8.241> Nominis ac tituli, quantum +in+ Leucade, quantum
<ivv. sat. 8.242> Thessaliae campis Octauius abstulit udo
<ivv. sat. 8.243> Caedibus adsiduis gladio; sed Roma parentem,
<ivv. sat. 8.244> Roma patrem patriae Ciceronem libera dixit.
<ivv. sat. 8.245> Arpinas alius Volscorum in monte solebat
<ivv. sat. 8.246> Poscere mercedes alieno lassus aratro;
<ivv. sat. 8.247> Nodosam post haec frangebat uertice uitem,
<ivv. sat. 8.248> Si lentus pigra muniret castra dolabra.
<ivv. sat. 8.249> Hic tamen et Cimbros et summa pericula rerum
<ivv. sat. 8.250> Excipit et solus trepidantem protegit urbem,
<ivv. sat. 8.251> Atque ideo, postquam ad Cimbros stragemque uolabant
<ivv. sat. 8.252> Qui numquam attigerant maiora cadauera corui,
<ivv. sat. 8.253> Nobilis ornatur lauro collega secunda.
<ivv. sat. 8.254> Plebeiae Deciorum animae, plebeia fuerunt
<ivv. sat. 8.255> Nomina; pro totis legionibus hi tamen et pro
<ivv. sat. 8.256> Omnibus auxiliis atque omni pube Latina
<ivv. sat. 8.257> Sufficiunt dis infernis Terraeque parenti.
<ivv. sat. 8.258>[Pluris enim Decii quam quae seruantur ab illis.]
<ivv. sat. 8.259> Ancilla natus trabeam et diadema Quirini
<ivv. sat. 8.260> Et fascis meruit, regum ultimus ille bonorum.
<ivv. sat. 8.261> Prodita laxabant portarum claustra tyrannis
<ivv. sat. 8.262> Exulibus iuuenes ipsius consulis et quos
<ivv. sat. 8.263> Magnum aliquid dubia pro libertate deceret,
<ivv. sat. 8.264> Quod miraretur cum Coclite Mucius et quae
<ivv. sat. 8.265> Imperii finis Tiberinum uirgo natauit.
<ivv. sat. 8.266> Occulta ad patres produxit crimina seruus
<ivv. sat. 8.267> Matronis lugendus; at illos uerbera iustis
<ivv. sat. 8.268> Adficiunt poenis et legum prima securis.
<ivv. sat. 8.269> Malo pater tibi sit Thersites, dummodo tu sis
<ivv. sat. 8.270> Aeacidae similis Vulcaniaque arma capessas,
<ivv. sat. 8.271> Quam te Thersitae similem producat Achilles.
<ivv. sat. 8.272> Et tamen, ut longe repetas longeque reuoluas
<ivv. sat. 8.273> Nomen, ab infami gentem deducis asylo;
<ivv. sat. 8.274> Maiorum primus, quisquis fuit ille, tuorum
<ivv. sat. 8.275> Aut pastor fuit aut illud quod dicere nolo.
<ivv. sat. 9.1> Scire uelim quare totiens mihi, Naeuole, tristis 
<ivv. sat. 9.2> Occurras fronte obducta ceu Marsya uictus. 
<ivv. sat. 9.3> Quid tibi cum uultu, qualem deprensus habebat 
<ivv. sat. 9.4> Rauola dum Rhodopes uda terit inguina barba? 
<ivv. sat. 9.5>[Nos colaphum incutimus lambenti crustula seruo.] 
<ivv. sat. 9.6> Non erit hac facie miserabilior Crepereius 
<ivv. sat. 9.7> Pollio, qui triplicem usuram praestare paratus 
<ivv. sat. 9.8> Circumit et fatuos non inuenit. unde repente 
<ivv. sat. 9.9> Tot rugae? certe modico contentus agebas 
<ivv. sat. 9.10> Vernam equitem, conuiua ioco mordente facetus 
<ivv. sat. 9.11> Et salibus uehemens intra pomeria natis. 
<ivv. sat. 9.12> Omnia nunc contra, uultus grauis, horrida siccae 
<ivv. sat. 9.13> Silua comae, nullus tota nitor in cute, qualem 
<ivv. sat. 9.14> Bruttia praestabat calidi tibi fascia uisci, 
<ivv. sat. 9.15> Sed fruticante pilo neglecta et squalida crura. 
<ivv. sat. 9.16> Quid macies aegri ueteris, quem tempore longo 
<ivv. sat. 9.17> Torret quarta dies olimque domestica febris? 
<ivv. sat. 9.18> Deprendas animi tormenta latentis in aegro 
<ivv. sat. 9.19> Corpore, deprendas et gaudia; sumit utrumque 
<ivv. sat. 9.20> Inde habitum facies. igitur flexisse uideris 
<ivv. sat. 9.21> Propositum et uitae contrarius ire priori. 
<ivv. sat. 9.22> Nuper enim, ut repeto, fanum Isidis et Ganymedem 
<ivv. sat. 9.23> Pacis et aduectae secreta Palatia matris 
<ivv. sat. 9.24> Et Cererem (nam quo non prostat femina templo?) 
<ivv. sat. 9.25> Notior Aufidio moechus celebrare solebas, 
<ivv. sat. 9.26> Quodque taces, ipsos etiam inclinare maritos. 
<ivv. sat. 9.27>"Vtile et hoc multis uitae genus, at mihi nullum 
<ivv. sat. 9.28> Inde operae pretium. pingues aliquando lacernas, 
<ivv. sat. 9.29> Munimenta togae, duri crassique coloris 
<ivv. sat. 9.30> Et male percussas textoris pectine Galli 
<ivv. sat. 9.31> Accipimus, tenue argentum uenaeque secundae. 
<ivv. sat. 9.32> Fata regunt homines, fatum est et partibus illis 
<ivv. sat. 9.33> Quas sinus abscondit. nam si tibi sidera cessant, 
<ivv. sat. 9.34> Nil faciet longi mensura incognita nerui, 
<ivv. sat. 9.35> Quamuis te nudum spumanti Virro labello 
<ivv. sat. 9.36> Viderit et blandae adsidue densaeque tabellae 
<ivv. sat. 9.37> Sollicitent, AU)TO\V GA\R E)FE/LKETAI A)/NDRA KI/NAIDOV.
<ivv. sat. 9.38> Quod tamen ulterius monstrum quam mollis auarus? 
<ivv. sat. 9.39>"Haec tribui, deinde illa dedi, mox plura tulisti." 
<ivv. sat. 9.40> Computat et ceuet. ponatur calculus, adsint 
<ivv. sat. 9.41> Cum tabula pueri; numera sestertia quinque 
<ivv. sat. 9.42> Omnibus in rebus, numerentur deinde labores. 
<ivv. sat. 9.43> An facile et pronum est agere intra uiscera penem 
<ivv. sat. 9.44> Legitimum atque illic hesternae occurrere cenae? 
<ivv. sat. 9.45> Seruus erit minus ille miser qui foderit agrum 
<ivv. sat. 9.46> Quam dominum. sed tu sane tenerum et puerum te 
<ivv. sat. 9.47> Et pulchrum et dignum cyatho caeloque putabas. 
<ivv. sat. 9.48> Vos humili adseculae, uos indulgebitis umquam 
<ivv. sat. 9.49> Cultori, iam nec morbo donare parati? 
<ivv. sat. 9.50> En cui tu uiridem umbellam, cui sucina mittas 
<ivv. sat. 9.51> Grandia, natalis quotiens redit aut madidum uer 
<ivv. sat. 9.52> Incipit et strata positus longaque cathedra 
<ivv. sat. 9.53> Munera femineis tractat secreta kalendis. 
<ivv. sat. 9.54> Dic, passer, cui tot montis, tot praedia seruas 
<ivv. sat. 9.55> Apula, tot miluos intra tua pascua lassas? 
<ivv. sat. 9.56> Te Trifolinus ager fecundis uitibus implet 
<ivv. sat. 9.57> Suspectumque iugum Cumis et Gaurus inanis 
<ivv. sat. 9.58>(Nam quis plura linit uicturo dolia musto?) 
<ivv. sat. 9.59> Quantum erat exhausti lumbos donare clientis 
<ivv. sat. 9.60> Iugeribus paucis! meliusne hic rusticus infans 
<ivv. sat. 9.61> Cum matre et casulis et collusore catello 
<ivv. sat. 9.62> Cymbala pulsantis legatum fiet amici? 
<ivv. sat. 9.63>"Improbus es cum poscis" ait. sed pensio clamat 
<ivv. sat. 9.64>"Posce," sed appellat puer unicus ut Polyphemi 
<ivv. sat. 9.65> Lata acies per quam sollers euasit Vlixes. 
<ivv. sat. 9.66> Alter emendus erit, namque hic non sufficit, ambo 
<ivv. sat. 9.67> Pascendi. quid agam bruma spirante? quid, oro, 
<ivv. sat. 9.68> Quid dicam scapulis puerorum aquilone Decembri 
<ivv. sat. 9.69> Et pedibus? "durate atque expectate cicadas"? 
<ivv. sat. 9.70> Verum, ut dissimules, ut mittas cetera, quanto 
<ivv. sat. 9.71> Metiris pretio quod, ni tibi deditus essem 
<ivv. sat. 9.72> Deuotusque cliens, uxor tua uirgo maneret? 
<ivv. sat. 9.73> Scis certe quibus ista modis, quam saepe rogaris 
<ivv. sat. 9.74> Et quae pollicitus. fugientem saepe puellam 
<ivv. sat. 9.75> Amplexu rapui; tabulas quoque ruperat et iam 
<ivv. sat. 9.76> Signabat; tota uix hoc ego nocte redemi 
<ivv. sat. 9.77> Te plorante foris. testis mihi lectulus et tu, 
<ivv. sat. 9.78> Ad quem peruenit lecti sonus et dominae uox. 
<ivv. sat. 9.79> Instabile ac dirimi coeptum et iam paene solutum 
<ivv. sat. 9.80> Coniugium in multis domibus seruauit adulter. 
<ivv. sat. 9.81> Quo te circumagas? quae prima aut ultima ponas? 
<ivv. sat. 9.82> Nullum ergo meritum est, ingrate ac perfide, nullum 
<ivv. sat. 9.83> Quod tibi filiolus uel filia nascitur ex me? 
<ivv. sat. 9.84> Tollis enim et libris actorum spargere gaudes 
<ivv. sat. 9.85> Argumenta uiri. foribus suspende coronas: 
<ivv. sat. 9.86> Iam pater es, dedimus quod famae opponere possis. 
<ivv. sat. 9.87> Iura parentis habes, propter me scriberis heres, 
<ivv. sat. 9.88> Legatum omne capis nec non et dulce caducum. 
<ivv. sat. 9.89> Commoda praeterea iungentur multa caducis, 
<ivv. sat. 9.90> Si numerum, si tres impleuero." iusta doloris, 
<ivv. sat. 9.91> Naeuole, causa tui; contra tamen ille quid adfert? 
<ivv. sat. 9.92>"Neglegit atque alium bipedem sibi quaerit asellum. 
<ivv. sat. 9.93> Haec soli commissa tibi celare memento 
<ivv. sat. 9.94> Et tacitus nostras intra te fige querellas; 
<ivv. sat. 9.95> Nam res mortifera est inimicus pumice leuis. 
<ivv. sat. 9.96> Qui modo secretum commiserat, ardet et odit, 
<ivv. sat. 9.97> Tamquam prodiderim quidquid scio. sumere ferrum, 
<ivv. sat. 9.98> Fuste aperire caput, candelam adponere ualuis(==VALVIS)
<ivv. sat. 9.99> Non dubitat. nec contemnas aut despicias quod 
<ivv. sat. 9.100> His opibus numquam cara est annona ueneni. 
<ivv. sat. 9.101> Ergo occulta teges ut curia Martis Athenis." 
<ivv. sat. 9.102> O Corydon, Corydon, secretum diuitis ullum 
<ivv. sat. 9.103> Esse putas? serui(==SERVI) ut taceant, iumenta loquentur 
<ivv. sat. 9.104> Et canis et postes et marmora. claude fenestras, 
<ivv. sat. 9.105> Vela tegant rimas, iunge ostia, tollite lumen, 
<ivv. sat. 9.106> E medio fac eant omnes, prope nemo recumbat; 
<ivv. sat. 9.107> Quod tamen ad cantum galli facit ille secundi 
<ivv. sat. 9.108> Proximus ante diem caupo sciet, audiet et quae 
<ivv. sat. 9.109> Finxerunt pariter libarius, archimagiri, 
<ivv. sat. 9.110> Carptores. quod enim dubitant componere crimen 
<ivv. sat. 9.111> In dominos, quotiens rumoribus ulciscuntur 
<ivv. sat. 9.112> Baltea? nec derit qui te per compita quaerat 
<ivv. sat. 9.113> Nolentem et miseram uinosus inebriet aurem. 
<ivv. sat. 9.114> Illos ergo roges quidquid paulo ante petebas 
<ivv. sat. 9.115> A nobis, taceant illi. sed prodere malunt 
<ivv. sat. 9.116> Arcanum quam subrepti potare Falerni 
<ivv. sat. 9.117> Pro populo faciens quantum Saufeia bibebat. 
<ivv. sat. 9.118> Viuendum recte, cum propter plurima, *tunc est* 
<ivv. sat. 9.119> Idcirco ut possis linguam contemnere serui(==SERVI). 
<ivv. sat. 9.120>[Praecipue causis, ut linguas mancipiorum 
<ivv. sat. 9.121> Contemnas; nam lingua mali pars pessima serui(==SERVI). 
<ivv. sat. 9.122> Deterior tamen hic qui liber non erit illis 
<ivv. sat. 9.123> Quorum animas et farre suo custodit et aere.] 
<ivv. sat. 9.124>"Vtile consilium modo, sed commune, dedisti. 
<ivv. sat. 9.125> Nunc mihi quid suades post damnum temporis et spes 
<ivv. sat. 9.126> Deceptas? festinat enim decurrere uelox 
<ivv. sat. 9.127> Flosculus angustae miseraeque breuissima uitae 
<ivv. sat. 9.128> Portio; dum bibimus, dum serta, unguenta, puellas 
<ivv. sat. 9.129> Poscimus, obrepit non intellecta senectus." 
<ivv. sat. 9.130> Ne trepida, numquam pathicus tibi derit amicus 
<ivv. sat. 9.131> Stantibus et saluis his collibus; undique ad illos 
<ivv. sat. 9.132> Conuenient et carpentis et nauibus omnes 
<ivv. sat. 9.133> Qui digito scalpunt uno caput. altera maior 
<ivv. sat. 9.134> Spes superest, tu tantum erucis imprime dentem. 
<ivv. sat. 9.135>"Haec exempla para felicibus; at mea Clotho 
<ivv. sat. 9.136> Et Lachesis gaudent, si pascitur inguine uenter. 
<ivv. sat. 9.137> O parui nostrique Lares, quos ture minuto 
<ivv. sat. 9.138> Aut farre et tenui soleo exorare corona, 
<ivv. sat. 9.139> Quando ego figam aliquid quo sit mihi tuta senectus 
<ivv. sat. 9.140> A tegete et baculo? uiginti milia fenus 
<ivv. sat. 9.141> Pigneribus positis, argenti uascula puri, 
<ivv. sat. 9.142> Sed quae Fabricius censor notet, et duo fortes 
<ivv. sat. 9.143> De grege Moesorum, qui me ceruice locata 
<ivv. sat. 9.144> Securum iubeant clamoso insistere circo; 
<ivv. sat. 9.145> Sit mihi praeterea curuus caelator, et alter 
<ivv. sat. 9.146> Qui multas facies pingit cito; sufficiunt haec. 
<ivv. sat. 9.147> Quando ego pauper ero? uotum miserabile, nec spes 
<ivv. sat. 9.148> His saltem; nam cum pro me Fortuna uocatur, 
<ivv. sat. 9.149> Adfixit ceras illa de naue petitas 
<ivv. sat. 9.150> Quae Siculos cantus effugit remige surdo." 
<ivv. sat. 10.1> Omnibus in terris, quae sunt a Gadibus usque 
<ivv. sat. 10.2> Auroram et Gangen, pauci dinoscere possunt 
<ivv. sat. 10.3> Vera bona atque illis multum diuersa, remota 
<ivv. sat. 10.4> Erroris nebula. quid enim ratione timemus 
<ivv. sat. 10.5> Aut cupimus? quid tam dextro pede concipis ut te 
<ivv. sat. 10.6> Conatus non paeniteat uotique peracti? 
<ivv. sat. 10.7> Euertere domos totas optantibus ipsis 
<ivv. sat. 10.8> Di faciles. nocitura toga, nocitura petuntur 
<ivv. sat. 10.9> Militia; torrens dicendi copia multis 
<ivv. sat. 10.10> Et sua mortifera est facundia; uiribus ille 
<ivv. sat. 10.11> Confisus periit admirandisque lacertis; 
<ivv. sat. 10.12> Sed pluris nimia congesta pecunia cura 
<ivv. sat. 10.13> Strangulat et cuncta exuperans patrimonia census 
<ivv. sat. 10.14> Quanto delphinis ballaena Britannica maior. 
<ivv. sat. 10.15> Temporibus diris igitur iussuque Neronis 
<ivv. sat. 10.16> Longinum et magnos Senecae praediuitis hortos 
<ivv. sat. 10.17> Clausit et egregias Lateranorum obsidet aedes 
<ivv. sat. 10.18> Tota cohors: rarus uenit in cenacula miles. 
<ivv. sat. 10.19> Pauca licet portes argenti uascula puri 
<ivv. sat. 10.20> Nocte iter ingressus, gladium contumque timebis 
<ivv. sat. 10.21> Et mota ad lunam trepidabis harundinis umbra: 
<ivv. sat. 10.22> Cantabit uacuus coram latrone uiator. 
<ivv. sat. 10.23> Prima fere uota et cunctis notissima templis 
<ivv. sat. 10.24> Diuitiae, crescant ut opes, ut maxima toto 
<ivv. sat. 10.25> Nostra sit arca foro. sed nulla aconita bibuntur 
<ivv. sat. 10.26> Fictilibus; tunc illa time cum pocula sumes 
<ivv. sat. 10.27> Gemmata et lato Setinum ardebit in auro. 
<ivv. sat. 10.28> Iamne igitur laudas quod de sapientibus alter 
<ivv. sat. 10.29> Ridebat, quotiens a limine mouerat unum 
<ivv. sat. 10.30> Protuleratque pedem, flebat contrarius auctor? 
<ivv. sat. 10.31> Sed facilis cuiuis rigidi censura cachinni: 
<ivv. sat. 10.32> Mirandum est unde ille oculis suffecerit umor. 
<ivv. sat. 10.33> Perpetuo risu pulmonem agitare solebat 
<ivv. sat. 10.34> Democritus, quamquam non essent urbibus illis 
<ivv. sat. 10.35> Praetextae, trabeae, fasces, lectica, tribunal. 
<ivv. sat. 10.36> Quid si uidisset praetorem curribus altis 
<ivv. sat. 10.37> Extantem et medii sublimem puluere circi 
<ivv. sat. 10.38> In tunica Iouis et pictae Sarrana ferentem 
<ivv. sat. 10.39> Ex umeris aulaea togae magnaeque coronae 
<ivv. sat. 10.40> Tantum orbem, quanto ceruix non sufficit ulla? 
<ivv. sat. 10.41> Quippe tenet sudans hanc publicus et, sibi consul 
<ivv. sat. 10.42> Ne placeat, curru seruus portatur eodem. 
<ivv. sat. 10.43> Da nunc et uolucrem, sceptro quae surgit eburno, 
<ivv. sat. 10.44> Illinc cornicines, hinc praecedentia longi 
<ivv. sat. 10.45> Agminis officia et niueos ad frena Quirites, 
<ivv. sat. 10.46> Defossa in loculos quos sportula fecit amicos. 
<ivv. sat. 10.47> Tum quoque materiam risus inuenit ad omnis 
<ivv. sat. 10.48> Occursus hominum, cuius prudentia monstrat 
<ivv. sat. 10.49> Summos posse uiros et magna exempla daturos 
<ivv. sat. 10.50> Veruecum in patria crassoque sub aere nasci. 
<ivv. sat. 10.51> Ridebat curas nec non et gaudia uulgi, 
<ivv. sat. 10.52> Interdum et lacrimas, cum Fortunae ipse minaci 
<ivv. sat. 10.53> Mandaret laqueum mediumque ostenderet unguem. 
<ivv. sat. 10.54> Ergo superuacua aut quae perniciosa petuntur? 
<ivv. sat. 10.55> Propter quae fas est genua incerare deorum? 
<ivv. sat. 10.56> Quosdam praecipitat subiecta potentia magnae 
<ivv. sat. 10.57> Inuidiae, mergit longa atque insignis honorum 
<ivv. sat. 10.58> Pagina. descendunt statuae restemque sequuntur, 
<ivv. sat. 10.59> Ipsas deinde rotas bigarum impacta securis 
<ivv. sat. 10.60> Caedit et immeritis franguntur crura caballis. 
<ivv. sat. 10.61> Iam strident ignes, iam follibus atque caminis 
<ivv. sat. 10.62> Ardet adoratum populo caput et crepat ingens 
<ivv. sat. 10.63> Seianus, deinde ex facie toto orbe secunda 
<ivv. sat. 10.64> Fiunt urceoli, pelues, sartago, matellae. 
<ivv. sat. 10.65> Pone domi laurus, duc in Capitolia magnum 
<ivv. sat. 10.66> Cretatumque bouem: Seianus ducitur unco 
<ivv. sat. 10.67> Spectandus, gaudent omnes. "quae labra, quis illi 
<ivv. sat. 10.68> Vultus erat! numquam, si quid mihi credis, amaui 
<ivv. sat. 10.69> Hunc hominem. sed quo cecidit sub crimine? quisnam 
<ivv. sat. 10.70> Delator quibus indicibus, quo teste probauit?" 
<ivv. sat. 10.71>"Nil horum; uerbosa et grandis epistula uenit 
<ivv. sat. 10.72> A Capreis." "bene habet, nil plus interrogo." sed quid 
<ivv. sat. 10.73> Turba Remi? sequitur fortunam, ut semper, et odit 
<ivv. sat. 10.74> Damnatos. idem populus, si Nortia Tusco 
<ivv. sat. 10.75> Fauisset, si oppressa foret secura senectus 
<ivv. sat. 10.76> Principis, hac ipsa Seianum diceret hora 
<ivv. sat. 10.77> Augustum. iam pridem, ex quo suffragia nulli 
<ivv. sat. 10.78> Vendimus, effudit curas; nam qui dabat olim 
<ivv. sat. 10.79> Imperium, fasces, legiones, omnia, nunc se 
<ivv. sat. 10.80> Continet atque duas tantum res anxius optat, 
<ivv. sat. 10.81> Panem et circenses. "perituros audio multos." 
<ivv. sat. 10.82>"Nil dubium, magna est fornacula." "pallidulus mi 
<ivv. sat. 10.83> Bruttidius meus ad Martis fuit obuius aram; 
<ivv. sat. 10.84> Quam timeo, uictus ne poenas exigat Aiax 
<ivv. sat. 10.85> Vt male defensus. curramus praecipites et, 
<ivv. sat. 10.86> Dum iacet in ripa, calcemus Caesaris hostem. 
<ivv. sat. 10.87> Sed uideant serui(==SERVI), ne quis neget et pauidum in ius 
<ivv. sat. 10.88> Ceruice obstricta dominum trahat." hi sermones 
<ivv. sat. 10.89> Tunc de Seiano, secreta haec murmura uulgi. 
<ivv. sat. 10.90> Visne salutari sicut Seianus, habere 
<ivv. sat. 10.91> Tantundem atque illi summas donare curules, 
<ivv. sat. 10.92> Illum exercitibus praeponere, tutor haberi 
<ivv. sat. 10.93> Principis angusta Caprearum in rupe sedentis 
<ivv. sat. 10.94> Cum grege Chaldaeo? uis certe pila, cohortis, 
<ivv. sat. 10.95> Egregios equites et castra domestica; quidni 
<ivv. sat. 10.96> Haec cupias? et qui nolunt occidere quemquam 
<ivv. sat. 10.97> Posse uolunt. sed quae praeclara et prospera tanti, 
<ivv. sat. 10.98> Vt rebus laetis par sit mensura malorum? 
<ivv. sat. 10.99> Huius qui trahitur praetextam sumere mauis 
<ivv. sat. 10.100> An Fidenarum Gabiorumque esse potestas 
<ivv. sat. 10.101> Et de mensura ius dicere, uasa minora 
<ivv. sat. 10.102> Frangere pannosus uacuis aedilis Vlubris? 
<ivv. sat. 10.103> Ergo quid optandum foret ignorasse fateris 
<ivv. sat. 10.104> Seianum; nam qui nimios optabat honores 
<ivv. sat. 10.105> Et nimias poscebat opes, numerosa parabat 
<ivv. sat. 10.106> Excelsae turris tabulata, unde altior esset 
<ivv. sat. 10.107> Casus et impulsae praeceps immane ruinae. 
<ivv. sat. 10.108> Quid Crassos, quid Pompeios euertit et illum, 
<ivv. sat. 10.109> Ad sua qui domitos deduxit flagra Quirites? 
<ivv. sat. 10.110> Summus nempe locus nulla non arte petitus 
<ivv. sat. 10.111> Magnaque numinibus uota exaudita malignis. 
<ivv. sat. 10.112> Ad generum Cereris sine caede ac uulnere pauci 
<ivv. sat. 10.113> Descendunt reges et sicca morte tyranni. 
<ivv. sat. 10.114> Eloquium ac famam Demosthenis aut Ciceronis 
<ivv. sat. 10.115> Incipit optare et totis quinquatribus optat 
<ivv. sat. 10.116> Quisquis adhuc uno parcam colit asse Mineruam, 
<ivv. sat. 10.117> Quem sequitur custos angustae uernula capsae. 
<ivv. sat. 10.118> Eloquio sed uterque perit(==PE-RI+T) orator, utrumque 
<ivv. sat. 10.119> Largus et exundans leto dedit ingenii fons. 
<ivv. sat. 10.120> Ingenio manus est et ceruix caesa, nec umquam 
<ivv. sat. 10.121> Sanguine causidici maduerunt rostra pusilli. 
<ivv. sat. 10.122>"O fortunatam natam me consule Romam:" 
<ivv. sat. 10.123> Antoni gladios potuit contemnere si sic 
<ivv. sat. 10.124> Omnia dixisset. ridenda poemata malo 
<ivv. sat. 10.125> Quam te, conspicuae diuina Philippica famae, 
<ivv. sat. 10.126> Volueris a prima quae proxima. saeuus et illum 
<ivv. sat. 10.127> Exitus eripuit, quem mirabantur Athenae 
<ivv. sat. 10.128> Torrentem et pleni moderantem frena theatri. 
<ivv. sat. 10.129> Dis ille aduersis genitus fatoque sinistro, 
<ivv. sat. 10.130> Quem pater ardentis massae fuligine lippus 
<ivv. sat. 10.131> A carbone et forcipibus gladiosque paranti 
<ivv. sat. 10.132> Incude et luteo Vulcano ad rhetora misit. 
<ivv. sat. 10.133> Bellorum exuuiae, truncis adfixa tropaeis 
<ivv. sat. 10.134> Lorica et fracta de casside buccula pendens 
<ivv. sat. 10.135> Et curtum temone iugum uictaeque triremis 
<ivv. sat. 10.136> Aplustre et summo tristis captiuos in arcu 
<ivv. sat. 10.137> Humanis maiora bonis creduntur. ad hoc se 
<ivv. sat. 10.138> Romanus Graiusque et barbarus induperator 
<ivv. sat. 10.139> Erexit, causas discriminis atque laboris 
<ivv. sat. 10.140> Inde habuit: tanto maior famae sitis est quam 
<ivv. sat. 10.141> Virtutis. quis enim uirtutem amplectitur ipsam, 
<ivv. sat. 10.142> Praemia si tollas? patriam tamen obruit olim 
<ivv. sat. 10.143> Gloria paucorum et laudis titulique cupido 
<ivv. sat. 10.144> Haesuri saxis cinerum custodibus, ad quae 
<ivv. sat. 10.145> Discutienda ualent sterilis mala robora fici, 
<ivv. sat. 10.146> Quandoquidem data sunt ipsis quoque fata sepulcris. 
<ivv. sat. 10.147> Expende Hannibalem: quot libras in duce summo 
<ivv. sat. 10.148> Inuenies? hic est quem non capit Africa Mauro 
<ivv. sat. 10.149> Percussa oceano Niloque admota tepenti 
<ivv. sat. 10.150> Rursus ad Aethiopum populos aliosque elephantos. 
<ivv. sat. 10.151> Additur imperiis Hispania, Pyrenaeum 
<ivv. sat. 10.152> Transilit. opposuit natura Alpemque niuemque: 
<ivv. sat. 10.153> Diducit scopulos et montem rumpit aceto. 
<ivv. sat. 10.154> Iam tenet Italiam, tamen ultra pergere tendit. 
<ivv. sat. 10.155>"Acti" inquit "nihil est, nisi Poeno milite portas 
<ivv. sat. 10.156> Frangimus et media uexillum pono Subura." 
<ivv. sat. 10.157> O qualis facies et quali digna tabella, 
<ivv. sat. 10.158> Cum Gaetula ducem portaret belua luscum! 
<ivv. sat. 10.159> Exitus ergo quis est? o gloria! uincitur idem 
<ivv. sat. 10.160> Nempe et in exilium praeceps fugit atque ibi magnus 
<ivv. sat. 10.161> Mirandusque cliens sedet ad praetoria regis, 
<ivv. sat. 10.162> Donec Bithyno libeat uigilare tyranno. 
<ivv. sat. 10.163> Finem animae, quae res humanas miscuit olim, 
<ivv. sat. 10.164> Non gladii, non saxa dabunt nec tela, sed ille 
<ivv. sat. 10.165> Cannarum uindex et tanti sanguinis ultor 
<ivv. sat. 10.166> Anulus. i, demens, et saeuas curre per Alpes 
<ivv. sat. 10.167> Vt pueris placeas et declamatio fias. 
<ivv. sat. 10.168> Vnus Pellaeo iuueni non sufficit orbis, 
<ivv. sat. 10.169> Aestuat infelix angusto limite mundi 
<ivv. sat. 10.170> Vt Gyarae clausus scopulis paruaque Seripho; 
<ivv. sat. 10.171> Cum tamen a figulis munitam intrauerit urbem, 
<ivv. sat. 10.172> Sarcophago contentus erit. mors sola fatetur 
<ivv. sat. 10.173> Quantula sint hominum corpuscula. creditur olim 
<ivv. sat. 10.174> Velificatus Athos et quidquid Graecia mendax 
<ivv. sat. 10.175> Audet in historia, constratum classibus isdem 
<ivv. sat. 10.176> Suppositumque rotis solidum mare; credimus altos 
<ivv. sat. 10.177> Defecisse amnes epotaque flumina Medo 
<ivv. sat. 10.178> Prandente et madidis cantat quae Sostratus alis. 
<ivv. sat. 10.179> Ille tamen qualis rediit Salamine relicta, 
<ivv. sat. 10.180> In Corum atque Eurum solitus saeuire flagellis 
<ivv. sat. 10.181> Barbarus Aeolio numquam hoc in carcere passos, 
<ivv. sat. 10.182> Ipsum compedibus qui uinxerat Ennosigaeum 
<ivv. sat. 10.183>(Mitius id sane, quod non et stigmate dignum 
<ivv. sat. 10.184> Credidit. huic quisquam uellet seruire deorum?)- 
<ivv. sat. 10.185> Sed qualis rediit? nempe una naue, cruentis 
<ivv. sat. 10.186> Fluctibus ac tarda per densa cadauera prora. 
<ivv. sat. 10.187> Has totiens optata exegit gloria poenas. 
<ivv. sat. 10.188>"Da spatium uitae, multos da, Iuppiter, annos." 
<ivv. sat. 10.189> Hoc recto uultu, solum hoc et pallidus optas. 
<ivv. sat. 10.190> Sed quam continuis et quantis longa senectus 
<ivv. sat. 10.191> Plena malis! deformem et taetrum ante omnia uultum 
<ivv. sat. 10.192> Dissimilemque sui, deformem pro cute pellem 
<ivv. sat. 10.193> Pendentisque genas et talis aspice rugas 
<ivv. sat. 10.194> Quales, umbriferos ubi pandit Thabraca saltus, 
<ivv. sat. 10.195> In uetula scalpit iam mater simia bucca. 
<ivv. sat. 10.196> Plurima sunt iuuenum discrimina, pulchrior ille 
<ivv. sat. 10.197> Hoc atque +ille+ alio, multum hic robustior illo: 
<ivv. sat. 10.198> Vna senum facies, cum uoce trementia membra 
<ivv. sat. 10.199> Et iam leue caput madidique infantia nasi; 
<ivv. sat. 10.200> Frangendus misero gingiua panis inermi. 
<ivv. sat. 10.201> Vsque adeo grauis uxori natisque sibique, 
<ivv. sat. 10.202> Vt captatori moueat fastidia Cosso. 
<ivv. sat. 10.203> Non eadem uini atque cibi torpente palato 
<ivv. sat. 10.204> Gaudia; nam coitus iam longa obliuio, uel si 
<ivv. sat. 10.205> Coneris, iacet exiguus cum ramice neruus 
<ivv. sat. 10.206> Et, quamuis tota palpetur nocte, iacebit. 
<ivv. sat. 10.207> Anne aliquid sperare potest haec inguinis aegri 
<ivv. sat. 10.208> Canities? quid quod merito suspecta libido est 
<ivv. sat. 10.209> Quae uenerem adfectat sine uiribus? aspice partis 
<ivv. sat. 10.210> Nunc damnum alterius. nam quae cantante uoluptas, 
<ivv. sat. 10.211> Sit licet eximius, citharoedo siue Seleuco 
<ivv. sat. 10.212> Et quibus aurata mos est fulgere lacerna? 
<ivv. sat. 10.213> Quid refert, magni sedeat qua parte theatri 
<ivv. sat. 10.214> Qui uix cornicines exaudiet atque tubarum 
<ivv. sat. 10.215> Concentus? clamore opus est ut sentiat auris 
<ivv. sat. 10.216> Quem dicat uenisse puer, quot nuntiet horas. 
<ivv. sat. 10.217> Praeterea minimus gelido iam in corpore sanguis 
<ivv. sat. 10.218> Febre calet sola, circumsilit agmine facto 
<ivv. sat. 10.219> Morborum omne genus, quorum si nomina quaeras, 
<ivv. sat. 10.220> Promptius expediam quot amauerit Oppia moechos, 
<ivv. sat. 10.221> Quot Themison aegros autumno occiderit uno, 
<ivv. sat. 10.222> Quot Basilus socios, quot circumscripserit Hirrus 
<ivv. sat. 10.223> Pupillos, quot longa uiros exorbeat uno 
<ivv. sat. 10.224> Maura die, quot discipulos inclinet Hamillus; 
<ivv. sat. 10.225> Percurram citius quot uillas possideat nunc 
<ivv. sat. 10.226> Quo tondente grauis iuueni mihi barba sonabat. 
<ivv. sat. 10.227> Ille umero, hic lumbis, hic coxa debilis; ambos 
<ivv. sat. 10.228> Perdidit ille oculos et luscis inuidet; huius 
<ivv. sat. 10.229> Pallida labra cibum accipiunt digitis alienis, 
<ivv. sat. 10.230> Ipse ad conspectum cenae diducere rictum 
<ivv. sat. 10.231> Suetus hiat tantum ceu pullus hirundinis, ad quem 
<ivv. sat. 10.232> Ore uolat pleno mater ieiuna. sed omni 
<ivv. sat. 10.233> Membrorum damno maior dementia, quae nec 
<ivv. sat. 10.234> Nomina seruorum nec uultum agnoscit amici 
<ivv. sat. 10.235> Cum quo praeterita cenauit nocte, nec illos 
<ivv. sat. 10.236> Quos genuit, quos eduxit. nam codice saeuo 
<ivv. sat. 10.237> Heredes uetat esse suos, bona tota feruntur 
<ivv. sat. 10.238> Ad Phialen; tantum artificis ualet halitus oris, 
<ivv. sat. 10.239> Quod steterat multis in carcere fornicis annis. 
<ivv. sat. 10.240> Vt uigeant sensus animi, ducenda tamen sunt 
<ivv. sat. 10.241> Funera natorum, rogus aspiciendus amatae 
<ivv. sat. 10.242> Coniugis et fratris plenaeque sororibus urnae. 
<ivv. sat. 10.243> Haec data poena diu uiuentibus, ut renouata 
<ivv. sat. 10.244> Semper clade domus multis in luctibus inque 
<ivv. sat. 10.245> Perpetuo maerore et nigra ueste senescant. 
<ivv. sat. 10.246> Rex Pylius, magno si quicquam credis Homero, 
<ivv. sat. 10.247> Exemplum uitae fuit a cornice secundae. 
<ivv. sat. 10.248> Felix nimirum, qui tot per saecula mortem 
<ivv. sat. 10.249> Distulit atque suos iam dextra computat annos, 
<ivv. sat. 10.250> Quique nouum totiens mustum bibit. oro parumper 
<ivv. sat. 10.251> Attendas quantum de legibus ipse queratur 
<ivv. sat. 10.252> Fatorum et nimio de stamine, cum uidet acris 
<ivv. sat. 10.253> Antilochi barbam ardentem, cum quaerit ab omni, 
<ivv. sat. 10.254> Quisquis adest, socio cur haec in tempora duret, 
<ivv. sat. 10.255> Quod facinus dignum tam longo admiserit aeuo. 
<ivv. sat. 10.256> Haec eadem Peleus, raptum cum luget Achillem, 
<ivv. sat. 10.257> Atque alius, cui fas Ithacum lugere natantem. 
<ivv. sat. 10.258> Incolumi Troia Priamus uenisset ad umbras 
<ivv. sat. 10.259> Assaraci magnis sollemnibus Hectore funus 
<ivv. sat. 10.260> Portante ac reliquis fratrum ceruicibus inter 
<ivv. sat. 10.261> Iliadum lacrimas, ut primos edere planctus 
<ivv. sat. 10.262> Cassandra inciperet scissaque Polyxena palla, 
<ivv. sat. 10.263> Si foret extinctus diuerso tempore, quo non 
<ivv. sat. 10.264> Coeperat audaces Paris aedificare carinas. 
<ivv. sat. 10.265> Longa dies igitur quid contulit? omnia uidit 
<ivv. sat. 10.266> Euersa et flammis Asiam ferroque cadentem. 
<ivv. sat. 10.267> Tunc miles tremulus posita tulit arma tiara 
<ivv. sat. 10.268> Et ruit ante aram summi Iouis ut uetulus bos 
<ivv. sat. 10.269> Qui domini cultris tenue et miserabile collum 
<ivv. sat. 10.270> Praebet ab ingrato iam fastiditus aratro. 
<ivv. sat. 10.271> Exitus ille utcumque hominis, sed torua canino 
<ivv. sat. 10.272> Latrauit rictu quae post hunc uixerat uxor. 
<ivv. sat. 10.273> Festino ad nostros et regem transeo Ponti 
<ivv. sat. 10.274> Et Croesum, quem uox iusti facunda Solonis 
<ivv. sat. 10.275> Respicere ad longae iussit spatia ultima uitae. 
<ivv. sat. 10.276> Exilium et carcer Minturnarumque paludes 
<ivv. sat. 10.277> Et mendicatus uicta Carthagine panis 
<ivv. sat. 10.278> Hinc causas habuere; quid illo ciue tulisset 
<ivv. sat. 10.279> Natura in terris, quid Roma beatius umquam, 
<ivv. sat. 10.280> Si circumducto captiuorum agmine et omni 
<ivv. sat. 10.281> Bellorum pompa animam exhalasset opimam, 
<ivv. sat. 10.282> Cum de Teutonico uellet descendere curru? 
<ivv. sat. 10.283> Prouida Pompeio dederat Campania febres 
<ivv. sat. 10.284> Optandas, sed multae urbes et publica uota 
<ivv. sat. 10.285> Vicerunt; igitur Fortuna ipsius et urbis 
<ivv. sat. 10.286> Seruatum uicto caput abstulit. hoc cruciatu 
<ivv. sat. 10.287> Lentulus, hac poena caruit ceciditque Cethegus 
<ivv. sat. 10.288> Integer et iacuit Catilina cadauere toto. 
<ivv. sat. 10.289> Formam optat modico pueris, maiore puellis 
<ivv. sat. 10.290> Murmure, cum Veneris fanum uidet, anxia mater 
<ivv. sat. 10.291> Vsque ad delicias uotorum. "cur tamen" inquit 
<ivv. sat. 10.292>"Corripias? pulchra gaudet Latona Diana." 
<ivv. sat. 10.293> Sed uetat optari faciem Lucretia qualem 
<ivv. sat. 10.294> Ipsa habuit, cuperet Rutilae Verginia gibbum 
<ivv. sat. 10.295> Accipere + atque suum + Rutilae dare. filius autem 
<ivv. sat. 10.296> Corporis egregii miseros trepidosque parentes 
<ivv. sat. 10.297> Semper habet: rara est adeo concordia formae 
<ivv. sat. 10.298> Atque pudicitiae. sanctos licet horrida mores 
<ivv. sat. 10.299> Tradiderit domus ac ueteres imitata Sabinos, 
<ivv. sat. 10.300> Praeterea castum ingenium uultumque modesto 
<ivv. sat. 10.301> Sanguine feruentem tribuat natura benigna 
<ivv. sat. 10.302> Larga manu (quid enim puero conferre potest plus 
<ivv. sat. 10.303> Custode et cura natura potentior omni?), 
<ivv. sat. 10.304> Non licet esse uiro; nam prodiga corruptoris 
<ivv. sat. 10.305> Improbitas ipsos audet temptare parentes: 
<ivv. sat. 10.306> Tanta in muneribus fiducia. nullus ephebum 
<ivv. sat. 10.307> Deformem saeua castrauit in arce tyrannus, 
<ivv. sat. 10.308> Nec praetextatum rapuit Nero loripedem nec 
<ivv. sat. 10.309> Strumosum atque utero pariter gibboque tumentem. 
<ivv. sat. 10.310> I nunc et iuuenis specie laetare tui, quem 
<ivv. sat. 10.311> Maiora expectant discrimina. fiet adulter 
<ivv. sat. 10.312> Publicus et poenas metuet quascumque mariti 
<ivv. sat. 10.313>*irati* debet, nec erit felicior astro 
<ivv. sat. 10.314> Martis, ut in laqueos numquam incidat. exigit autem 
<ivv. sat. 10.315> Interdum ille dolor plus quam lex ulla dolori 
<ivv. sat. 10.316> Concessit: necat hic ferro, secat ille cruentis 
<ivv. sat. 10.317> Verberibus, quosdam moechos et mugilis intrat. 
<ivv. sat. 10.318> Sed tuus Endymion dilectae fiet adulter 
<ivv. sat. 10.319> Matronae. mox cum dederit Seruilia nummos 
<ivv. sat. 10.320> Fiet et illius quam non amat, exuet omnem 
<ivv. sat. 10.321> Corporis ornatum; quid enim ulla negauerit udis 
<ivv. sat. 10.322> Inguinibus, siue est haec Oppia siue Catulla? 
<ivv. sat. 10.323> Deterior totos habet illic femina mores. 
<ivv. sat. 10.324>"Sed casto quid forma nocet?" quid profuit immo 
<ivv. sat. 10.325> Hippolyto graue propositum, quid Bellerophonti? 
<ivv. sat. 10.326> Erubuit *nempe haec* ceu fastidita repulso 
<ivv. sat. 10.327> Nec Stheneboea minus quam Cressa excanduit, et se 
<ivv. sat. 10.328> Concussere ambae. mulier saeuissima tunc est 
<ivv. sat. 10.329> Cum stimulos odio pudor admouet. elige quidnam 
<ivv. sat. 10.330> Suadendum esse putes cui nubere Caesaris uxor 
<ivv. sat. 10.331> Destinat. optimus hic et formonsissimus idem 
<ivv. sat. 10.332> Gentis patriciae rapitur miser extinguendus 
<ivv. sat. 10.333> Messalinae oculis; dudum sedet illa parato 
<ivv. sat. 10.334> Flammeolo Tyriusque palam genialis in hortis 
<ivv. sat. 10.335> Sternitur et ritu decies centena dabuntur 
<ivv. sat. 10.336> Antiquo, ueniet cum signatoribus auspex. 
<ivv. sat. 10.337> Haec tu secreta et paucis commissa putabas? 
<ivv. sat. 10.338> Non nisi legitime uult nubere. quid placeat dic. 
<ivv. sat. 10.339> Ni parere uelis, pereundum erit ante lucernas; 
<ivv. sat. 10.340> Si scelus admittas, dabitur mora paruula, dum res 
<ivv. sat. 10.341> Nota urbi et populo contingat principis aurem. 
<ivv. sat. 10.342> Dedecus ille domus sciet ultimus. interea tu 
<ivv. sat. 10.343> Obsequere imperio, si tanti uita dierum 
<ivv. sat. 10.344> Paucorum. quidquid leuius meliusque putaris, 
<ivv. sat. 10.345> Praebenda est gladio pulchra haec et candida ceruix. 
<ivv. sat. 10.346> Nil ergo optabunt homines? si consilium uis, 
<ivv. sat. 10.347> Permittes ipsis expendere numinibus quid 
<ivv. sat. 10.348> Conueniat nobis rebusque sit utile nostris; 
<ivv. sat. 10.349> Nam pro iucundis aptissima quaeque dabunt di. 
<ivv. sat. 10.350> Carior est illis homo quam sibi. nos animorum 
<ivv. sat. 10.351> Impulsu et caeca magnaque cupidine ducti 
<ivv. sat. 10.352> Coniugium petimus partumque uxoris, at illis 
<ivv. sat. 10.353> Notum qui pueri qualisque futura sit uxor. 
<ivv. sat. 10.354> Vt tamen et poscas aliquid uoueasque sacellis 
<ivv. sat. 10.355> Exta et candiduli diuina tomacula porci, 
<ivv. sat. 10.356> Orandum est ut sit mens sana in corpore sano. 
<ivv. sat. 10.357> Fortem posce animum mortis terrore carentem, 
<ivv. sat. 10.358> Qui spatium uitae extremum inter munera ponat 
<ivv. sat. 10.359> Naturae, qui ferre queat quoscumque labores, 
<ivv. sat. 10.360> Nesciat irasci, cupiat nihil et potiores 
<ivv. sat. 10.361> Herculis aerumnas credat saeuosque labores 
<ivv. sat. 10.362> Et uenere et cenis et pluma Sardanapalli. 
<ivv. sat. 10.363> Monstro quod ipse tibi possis dare; semita certe 
<ivv. sat. 10.364> Tranquillae per uirtutem patet unica uitae. 
<ivv. sat. 10.365> Nullum numen habes, si sit prudentia: nos te, 
<ivv. sat. 10.366> Nos facimus, Fortuna, deam caeloque locamus. 
<ivv. sat. 11.1> Atticus eximie si cenat, lautus habetur,
<ivv. sat. 11.2> Si Rutilus, demens. quid enim maiore cachinno
<ivv. sat. 11.3> Excipitur uulgi quam pauper Apicius? omnis
<ivv. sat. 11.4> Conuictus, thermae, stationes, omne theatrum
<ivv. sat. 11.5> De Rutilo. nam dum ualida ac iuuenalia membra
<ivv. sat. 11.6> Sufficiunt galeae dumque ardent sanguine, fertur
<ivv. sat. 11.7> Non cogente quidem sed nec prohibente tribuno
<ivv. sat. 11.8> Scripturus leges et regia uerba lanistae.
<ivv. sat. 11.9> Multos porro uides, quos saepe elusus ad ipsum
<ivv. sat. 11.10> Creditor introitum solet expectare macelli,
<ivv. sat. 11.11> Et quibus in solo uiuendi causa palato est.
<ivv. sat. 11.12> Egregius cenat meliusque miserrimus horum
<ivv. sat. 11.13> Et cito casurus iam perlucente ruina.
<ivv. sat. 11.14> Interea gustus elementa per omnia quaerunt
<ivv. sat. 11.15> Numquam animo pretiis obstantibus; interius si
<ivv. sat. 11.16> Attendas, magis illa iuuant quae pluris ementur.
<ivv. sat. 11.17> Ergo haut difficile est perituram arcessere summam
<ivv. sat. 11.18> Lancibus oppositis uel matris imagine fracta,
<ivv. sat. 11.19> Et quadringentis nummis condire gulosum
<ivv. sat. 11.20> Fictile; sic ueniunt ad miscellanea ludi.
<ivv. sat. 11.21> Refert ergo quis haec eadem paret; in Rutilo nam
<ivv. sat. 11.22> Luxuria est, in Ventidio laudabile nomen
<ivv. sat. 11.23> Sumit et a censu famam trahit. illum ego iure
<ivv. sat. 11.24> Despiciam, qui scit quanto sublimior Atlas
<ivv. sat. 11.25> Omnibus in Libya sit montibus, hic tamen idem
<ivv. sat. 11.26> Ignorat quantum ferrata distet ab arca
<ivv. sat. 11.27> Sacculus. e caelo descendit GNW=QI SEAUTO/N 
<ivv. sat. 11.28> Figendum et memori tractandum pectore, siue
<ivv. sat. 11.29> Coniugium quaeras uel sacri in parte senatus
<ivv. sat. 11.30> Esse uelis; neque enim loricam poscit Achillis
<ivv. sat. 11.31> Thersites, in qua se traducebat Vlixes;
<ivv. sat. 11.32> Ancipitem seu tu magno discrimine causam
<ivv. sat. 11.33> Protegere adfectas, te consule, dic tibi qui sis,
<ivv. sat. 11.34> Orator uehemens an Curtius et Matho buccae.
<ivv. sat. 11.35> Noscenda est mensura sui spectandaque rebus
<ivv. sat. 11.36> In summis minimisque, etiam cum piscis emetur,
<ivv. sat. 11.37> Ne mullum cupias, cum sit tibi gobio tantum
<ivv. sat. 11.38> In loculis. quis enim te deficiente crumina
<ivv. sat. 11.39> Et crescente gula manet exitus, aere paterno
<ivv. sat. 11.40> Ac rebus mersis in uentrem fenoris atque
<ivv. sat. 11.41> Argenti grauis et pecorum agrorumque capacem?
<ivv. sat. 11.42> Talibus a dominis post cuncta nouissimus exit
<ivv. sat. 11.43> Anulus, et digito mendicat Pollio nudo.
<ivv. sat. 11.44> Non praematuri cineres nec funus acerbum
<ivv. sat. 11.45> Luxuriae sed morte magis metuenda senectus.
<ivv. sat. 11.46> Hi plerumque gradus: conducta pecunia Romae
<ivv. sat. 11.47> Et coram dominis consumitur; inde, ubi paulum
<ivv. sat. 11.48> Nescio quid superest et pallet fenoris auctor,
<ivv. sat. 11.49> Qui uertere solum, Baias et ad ostrea currunt.
<ivv. sat. 11.50> Cedere namque foro iam non est deterius quam
<ivv. sat. 11.51> Esquilias a feruenti migrare Subura.
<ivv. sat. 11.52> Ille dolor solus patriam fugientibus, illa
<ivv. sat. 11.53> Maestitia est, caruisse anno circensibus uno.
<ivv. sat. 11.54> Sanguinis in facie non haeret gutta, morantur
<ivv. sat. 11.55> Pauci ridiculum et fugientem ex urbe pudorem.
<ivv. sat. 11.56> Experiere hodie numquid pulcherrima dictu,
<ivv. sat. 11.57> Persice, non praestem uita et moribus et re,
<ivv. sat. 11.58> Si laudem siliquas occultus ganeo, pultes
<ivv. sat. 11.59> Coram aliis dictem puero sed in aure placentas.
<ivv. sat. 11.60> Nam cum sis conuiua mihi promissus, habebis
<ivv. sat. 11.61> Euandrum, uenies Tirynthius aut minor illo
<ivv. sat. 11.62> Hospes, et ipse tamen contingens sanguine caelum,
<ivv. sat. 11.63> Alter aquis, alter flammis ad sidera missus.
<ivv. sat. 11.64> Fercula nunc audi nullis ornata macellis.
<ivv. sat. 11.65> De Tiburtino ueniet pinguissimus agro
<ivv. sat. 11.66> Haedulus et toto grege mollior, inscius herbae
<ivv. sat. 11.67> Necdum ausus uirgas humilis mordere salicti,
<ivv. sat. 11.68> Qui plus lactis habet quam sanguinis, et montani
<ivv. sat. 11.69> Asparagi, posito quos legit uilica fuso.
<ivv. sat. 11.70> Grandia praeterea tortoque calentia feno
<ivv. sat. 11.71> Oua adsunt ipsis cum matribus, et seruatae
<ivv. sat. 11.72> Parte anni quales fuerant in uitibus uuae,
<ivv. sat. 11.73> Signinum Syriumque pirum, de corbibus isdem
<ivv. sat. 11.74> Aemula Picenis et odoris mala recentis
<ivv. sat. 11.75> Nec metuenda tibi, siccatum frigore postquam
<ivv. sat. 11.76> Autumnum et crudi posuere pericula suci.
<ivv. sat. 11.77> Haec olim nostri iam luxuriosa senatus
<ivv. sat. 11.78> Cena fuit. Curius paruo quae legerat horto
<ivv. sat. 11.79> Ipse focis breuibus ponebat holuscula, quae nunc
<ivv. sat. 11.80> Squalidus in magna fastidit compede fossor,
<ivv. sat. 11.81> Qui meminit calidae sapiat quid uulua popinae.
<ivv. sat. 11.82> Sicci terga suis rara pendentia crate
<ivv. sat. 11.83> Moris erat quondam festis seruare diebus
<ivv. sat. 11.84> Et natalicium cognatis ponere lardum
<ivv. sat. 11.85> Accedente noua, si quam dabat hostia, carne.
<ivv. sat. 11.86> Cognatorum aliquis titulo ter consulis atque
<ivv. sat. 11.87> Castrorum imperiis et dictatoris honore
<ivv. sat. 11.88> Functus ad has epulas solito maturius ibat
<ivv. sat. 11.89> Erectum domito referens a monte ligonem.
<ivv. sat. 11.90> Cum tremerent autem Fabios durumque Catonem
<ivv. sat. 11.91> Et Scauros et Fabricium, rigidique seueros
<ivv. sat. 11.92> Censoris mores etiam collega timeret,
<ivv. sat. 11.93> Nemo inter curas et seria duxit habendum
<ivv. sat. 11.94> Qualis in Oceani fluctu testudo nataret,
<ivv. sat. 11.95> Clarum Troiugenis factura et nobile fulcrum;
<ivv. sat. 11.96> Sed nudo latere et paruis frons aerea lectis
<ivv. sat. 11.97> Vile coronati caput ostendebat aselli,
<ivv. sat. 11.98> Ad quod lasciui ludebant ruris alumni.
<ivv. sat. 11.99>[Tales ergo cibi qualis domus atque supellex.]
<ivv. sat. 11.100> Tunc rudis et Graias mirari nescius artes
<ivv. sat. 11.101> Vrbibus euersis praedarum in parte reperta
<ivv. sat. 11.102> Magnorum artificum frangebat pocula miles,
<ivv. sat. 11.103> Vt phaleris gauderet ecus caelataque cassis
<ivv. sat. 11.104> Romuleae simulacra ferae mansuescere iussae
<ivv. sat. 11.105> Imperii fato, geminos sub rupe Quirinos
<ivv. sat. 11.106> Ac nudam effigiem in clipeo uenientis et hasta
<ivv. sat. 11.107> Pendentisque dei perituro ostenderet hosti.
<ivv. sat. 11.108> Ponebant igitur Tusco farrata catino:
<ivv. sat. 11.109> Argenti quod erat solis fulgebat in armis.
<ivv. sat. 11.110> Omnia tunc quibus inuideas, si liuidulus sis.
<ivv. sat. 11.111> Templorum quoque maiestas praesentior, et uox
<ivv. sat. 11.112> Nocte fere media mediamque audita per urbem
<ivv. sat. 11.113> Litore ab Oceani Gallis uenientibus et dis
<ivv. sat. 11.114> Officium uatis peragentibus. his monuit nos,
<ivv. sat. 11.115> Hanc rebus Latiis curam praestare solebat
<ivv. sat. 11.116> Fictilis et nullo uiolatus Iuppiter auro.
<ivv. sat. 11.117> Illa domi natas nostraque ex arbore mensas
<ivv. sat. 11.118> Tempora uiderunt; hos lignum stabat ad usus,
<ivv. sat. 11.119> Annosam si forte nucem deiecerat eurus.
<ivv. sat. 11.120> At nunc diuitibus cenandi nulla uoluptas,
<ivv. sat. 11.121> Nil rhombus, nil damma sapit, putere uidentur
<ivv. sat. 11.122> Vnguenta atque rosae, latos nisi sustinet orbis
<ivv. sat. 11.123> Grande ebur et magno sublimis pardus hiatu
<ivv. sat. 11.124> Dentibus ex illis quos mittit porta Syenes
<ivv. sat. 11.125> Et Mauri celeres et Mauro obscurior Indus,
<ivv. sat. 11.126> Et quos deposuit Nabataeo belua saltu
<ivv. sat. 11.127> Iam nimios capitique graues. hinc surgit orexis,
<ivv. sat. 11.128> Hinc stomacho uires; nam pes argenteus illis,
<ivv. sat. 11.129> Anulus in digito quod ferreus. ergo superbum
<ivv. sat. 11.130> Conuiuam caueo, qui me sibi comparat et res
<ivv. sat. 11.131> Despicit exiguas. adeo nulla uncia nobis
<ivv. sat. 11.132> Est eboris, nec tessellae nec calculus ex hac
<ivv. sat. 11.133> Materia, quin ipsa manubria cultellorum
<ivv. sat. 11.134> Ossea. non tamen his ulla umquam obsonia fiunt
<ivv. sat. 11.135> Rancidula aut ideo peior gallina secatur.
<ivv. sat. 11.136> Sed nec structor erit cui cedere debeat omnis
<ivv. sat. 11.137> Pergula, discipulus Trypheri doctoris, apud quem
<ivv. sat. 11.138> Sumine cum magno lepus atque aper et pygargus
<ivv. sat. 11.139> Et Scythicae uolucres et phoenicopterus ingens
<ivv. sat. 11.140> Et Gaetulus oryx hebeti lautissima ferro
<ivv. sat. 11.141> Caeditur et tota sonat ulmea cena Subura.
<ivv. sat. 11.142> Nec frustum capreae subducere nec latus Afrae
<ivv. sat. 11.143> Nouit auis noster, tirunculus ac rudis omni
<ivv. sat. 11.144> Tempore et exiguae furtis imbutus ofellae.
<ivv. sat. 11.145> Plebeios calices et paucis assibus emptos
<ivv. sat. 11.146> Porriget incultus puer atque a frigore tutus,
<ivv. sat. 11.147> Non Phryx aut Lycius [non a mangone petitus
<ivv. sat. 11.148> Quisquam erit et magno]: cum posces, posce Latine.
<ivv. sat. 11.149> Idem habitus cunctis, tonsi rectique capilli
<ivv. sat. 11.150> Atque hodie tantum propter conuiuia pexi.
<ivv. sat. 11.151> Pastoris duri hic filius, ille bubulci.
<ivv. sat. 11.152> Suspirat longo non uisam tempore matrem
<ivv. sat. 11.153> Et casulam et notos tristis desiderat haedos
<ivv. sat. 11.154> Ingenui uultus puer ingenuique pudoris,
<ivv. sat. 11.155> Qualis esse decet quos ardens purpura uestit,
<ivv. sat. 11.156> Nec pupillares defert in balnea raucus
<ivv. sat. 11.157> Testiculos, nec uellendas iam praebuit alas,
<ivv. sat. 11.158> Crassa nec opposito pauidus tegit inguina guto.
<ivv. sat. 11.159> Hic tibi uina dabit diffusa in montibus illis
<ivv. sat. 11.160> A quibus ipse uenit, quorum sub uertice lusit.
<ivv. sat. 11.161>[Namque una atque cadem est uini patria atque ministri.]
<ivv. sat. 11.162> Forsitan expectes ut Gaditana canoro
<ivv. sat. 11.163> Incipiant prurire choro plausuque probatae
<ivv. sat. 11.164> Ad terram tremulo descendant clune puellae,
<ivv. sat. 11.165>[Spectant hoc nuptae iuxta recubante marito
<ivv. sat. 11.166> Quod pudeat narrare aliquem praesentibus ipsis.]
<ivv. sat. 11.167> Irritamentum ueneris languentis et acres
<ivv. sat. 11.168> Diuitis urticae [maior tamen ista uoluptas
<ivv. sat. 11.169> Alterius sexus]; magis ille extenditur, et mox
<ivv. sat. 11.170> Auribus atque oculis concepta urina mouetur.
<ivv. sat. 11.171> Non capit has nugas humilis domus. audiat ille
<ivv. sat. 11.172> Testarum crepitus cum uerbis, nudum olido stans
<ivv. sat. 11.173> Fornice mancipium quibus abstinet, ille fruatur
<ivv. sat. 11.174> Vocibus obscenis omnique libidinis arte,
<ivv. sat. 11.175> Qui Lacedaemonium pytismate lubricat orbem;
<ivv. sat. 11.176> Namque ibi fortunae ueniam damus. alea turpis,
<ivv. sat. 11.177> Turpe et adulterium mediocribus: haec eadem illi
<ivv. sat. 11.178> Omnia cum faciunt, hilares nitidique uocantur.
<ivv. sat. 11.179> Nostra dabunt alios hodie conuiuia ludos:
<ivv. sat. 11.180> Conditor Iliados cantabitur atque Maronis
<ivv. sat. 11.181> Altisoni dubiam facientia carmina palmam.
<ivv. sat. 11.182> Quid refert, tales uersus qua uoce legantur?
<ivv. sat. 11.183> Sed nunc dilatis auerte negotia curis
<ivv. sat. 11.184> Et gratam requiem dona tibi, quando licebit
<ivv. sat. 11.185> Per totum cessare diem. non fenoris ulla
<ivv. sat. 11.186> Mentio nec, prima si luce egressa reuerti
<ivv. sat. 11.187> Nocte solet, tacito bilem tibi contrahat uxor
<ivv. sat. 11.188> Vmida suspectis referens multicia rugis
<ivv. sat. 11.189> Vexatasque comas et uultum auremque calentem.
<ivv. sat. 11.190> Protinus ante meum quidquid dolet exue limen,
<ivv. sat. 11.191> Pone domum et seruos et quidquid frangitur illis
<ivv. sat. 11.192> Aut perit, ingratos ante omnia pone sodalis.
<ivv. sat. 11.193> Interea Megalesiacae spectacula mappae
<ivv. sat. 11.194> Idaeum sollemne colunt, similisque triumpho
<ivv. sat. 11.195> Praeda caballorum praetor sedet ac, mihi pace
<ivv. sat. 11.196> Inmensae nimiaeque licet si dicere plebis,
<ivv. sat. 11.197> Totam hodie Romam circus capit, et fragor aurem
<ivv. sat. 11.198> Percutit, euentum uiridis quo colligo panni.
<ivv. sat. 11.199> Nam si deficeret, maestam attonitamque uideres
<ivv. sat. 11.200> Hanc urbem ueluti Cannarum in puluere uictis
<ivv. sat. 11.201> Consulibus. spectent iuuenes, quos clamor et audax
<ivv. sat. 11.202> Sponsio, quos cultae decet adsedisse puellae:
<ivv. sat. 11.203> Nostra bibat uernum contracta cuticula solem
<ivv. sat. 11.204> Effugiatque togam. iam nunc in balnea salua
<ivv. sat. 11.205> Fronte licet uadas, quamquam solida hora supersit
<ivv. sat. 11.206> Ad sextam. facere hoc non possis quinque diebus
<ivv. sat. 11.207> Continuis, quia sunt talis quoque taedia uitae
<ivv. sat. 11.208> Magna: uoluptates commendat rarior usus.
<ivv. sat. 12.1> Natali, Coruine, die mihi dulcior haec lux,
<ivv. sat. 12.2> Qua festus promissa deis animalia caespes
<ivv. sat. 12.3> Expectat. niueam reginae ducimus agnam,
<ivv. sat. 12.4> Par uellus dabitur pugnanti Gorgone Maura;
<ivv. sat. 12.5> Sed procul extensum petulans quatit hostia funem
<ivv. sat. 12.6> Tarpeio seruata Ioui frontemque coruscat,
<ivv. sat. 12.7> Quippe ferox uitulus templis maturus et arae
<ivv. sat. 12.8> Spargendusque mero, quem iam pudet ubera matris
<ivv. sat. 12.9> Ducere, qui uexat nascenti robora cornu.
<ivv. sat. 12.10> Si res ampla domi similisque adfectibus esset,
<ivv. sat. 12.11> Pinguior Hispulla traheretur taurus et ipsa
<ivv. sat. 12.12> Mole piger, nec finitima nutritus in herba,
<ivv. sat. 12.13> Laeta sed ostendens Clitumni pascua sanguis
<ivv. sat. 12.14> Et grandi ceruix iret ferienda ministro
<ivv. sat. 12.15> Ob reditum trepidantis adhuc horrendaque passi
<ivv. sat. 12.16> Nuper et incolumem sese mirantis amici.
<ivv. sat. 12.17> Nam praeter pelagi casus et fulminis ictus
<ivv. sat. 12.18> Euasit. densae caelum abscondere tenebrae
<ivv. sat. 12.19> Nube una subitusque antemnas impulit ignis,
<ivv. sat. 12.20> Cum se quisque illo percussum crederet et mox
<ivv. sat. 12.21> Attonitus nullum conferri posse putaret
<ivv. sat. 12.22> Naufragium uelis ardentibus. omnia fiunt
<ivv. sat. 12.23> Talia, tam grauiter, si quando poetica surgit
<ivv. sat. 12.24> Tempestas. genus ecce aliud discriminis audi
<ivv. sat. 12.25> Et miserere iterum, quamquam sint cetera sortis
<ivv. sat. 12.26> Eiusdem pars dira quidem sed cognita multis
<ivv. sat. 12.27> Et quam uotiua testantur fana tabella
<ivv. sat. 12.28> Plurima: pictores quis nescit ab Iside pasci?
<ivv. sat. 12.29> Accidit et nostro similis fortuna Catullo.
<ivv. sat. 12.30> Cum plenus fluctu medius foret alueus et iam
<ivv. sat. 12.31> Alternum puppis latus euertentibus undis
<ivv. sat. 12.32> Arboris incertae, nullam prudentia cani
<ivv. sat. 12.33> Rectoris cum ferret opem, decidere iactu
<ivv. sat. 12.34> Coepit cum uentis, imitatus castora, qui se
<ivv. sat. 12.35> Eunuchum ipse facit cupiens euadere damno
<ivv. sat. 12.36> Testiculi: adeo medicatum intellegit inguen.
<ivv. sat. 12.37>"Fundite quae mea sunt" dicebat "cuncta" Catullus
<ivv. sat. 12.38> Praecipitare uolens etiam pulcherrima, uestem
<ivv. sat. 12.39> Purpuream teneris quoque Maecenatibus aptam,
<ivv. sat. 12.40> Atque alias quarum generosi graminis ipsum
<ivv. sat. 12.41> Infecit natura pecus, sed et egregius fons
<ivv. sat. 12.42> Viribus occultis et Baeticus adiuuat aer.
<ivv. sat. 12.43> Ille nec argentum dubitabat mittere, lances
<ivv. sat. 12.44> Parthenio factas, urnae cratera capacem
<ivv. sat. 12.45> Et dignum sitiente Pholo uel coniuge Fusci;
<ivv. sat. 12.46> Adde et bascaudas et mille escaria, multum
<ivv. sat. 12.47> Caelati, biberat quo callidus emptor Olynthi.
<ivv. sat. 12.48> Sed quis nunc alius, qua mundi parte quis audet
<ivv. sat. 12.49> Argento praeferre caput rebusque salutem?
<ivv. sat. 12.50>[Non propter uitam faciunt patrimonia quidam,
<ivv. sat. 12.51> Sed uitio caeci propter patrimonia uiuunt.]
<ivv. sat. 12.52> Iactatur rerum utilium pars maxima, sed nec
<ivv. sat. 12.53> Damna leuant. tunc aduersis urguentibus illuc
<ivv. sat. 12.54> Reccidit ut malum ferro summitteret, ac se
<ivv. sat. 12.55> Explicat angustum: discriminis ultima, quando
<ivv. sat. 12.56> Praesidia adferimus nauem factura minorem.
<ivv. sat. 12.57> I nunc et uentis animam committe dolato
<ivv. sat. 12.58> Confisus ligno, digitis a morte remotus
<ivv. sat. 12.59> Quattuor aut septem, si sit latissima, taedae;
<ivv. sat. 12.60> Mox cum reticulis et pane et uentre lagonae
<ivv. sat. 12.61> Accipe sumendas in tempestate secures.
<ivv. sat. 12.62> Sed postquam iacuit planum mare, tempora postquam
<ivv. sat. 12.63> Prospera uectoris fatumque ualentius euro
<ivv. sat. 12.64> Et pelago, postquam Parcae meliora benigna
<ivv. sat. 12.65> Pensa manu ducunt hilares et staminis albi
<ivv. sat. 12.66> Lanificae, modica nec multum fortior aura
<ivv. sat. 12.67> Ventus adest, inopi miserabilis arte cucurrit
<ivv. sat. 12.68> Vestibus extentis et, quod superauerat unum,
<ivv. sat. 12.69> Velo prora suo. iam deficientibus austris
<ivv. sat. 12.70> Spes uitae cum sole redit. tum gratus Iulo
<ivv. sat. 12.71> Atque nouercali sedes praelata Lauino
<ivv. sat. 12.72> Conspicitur sublimis apex, cui candida nomen
<ivv. sat. 12.73> Scrofa dedit, laetis Phrygibus mirabile sumen
<ivv. sat. 12.74> Et numquam uisis triginta clara mamillis.
<ivv. sat. 12.75> Tandem intrat positas inclusa per aequora moles
<ivv. sat. 12.76> Tyrrhenamque pharon porrectaque bracchia rursum
<ivv. sat. 12.77> Quae pelago occurrunt medio longeque relinquunt
<ivv. sat. 12.78> Italiam; non sic igitur mirabere portus
<ivv. sat. 12.79> Quos natura dedit. sed trunca puppe magister
<ivv. sat. 12.80> Interiora petit Baianae peruia cumbae
<ivv. sat. 12.81> Tuti stagna sinus, gaudent ubi uertice raso
<ivv. sat. 12.82> Garrula securi narrare pericula nautae.
<ivv. sat. 12.83> Ite igitur, pueri, linguis animisque fauentes
<ivv. sat. 12.84> Sertaque delubris et farra imponite cultris
<ivv. sat. 12.85> Ac mollis ornate focos glebamque uirentem.
<ivv. sat. 12.86> Iam sequar et sacro, quod praestat, rite peracto
<ivv. sat. 12.87> Inde domum repetam, graciles ubi parua coronas
<ivv. sat. 12.88> Accipiunt fragili simulacra nitentia cera.
<ivv. sat. 12.89> Hic nostrum placabo Iouem Laribusque paternis
<ivv. sat. 12.90> Tura dabo atque omnis uiolae iactabo colores.
<ivv. sat. 12.91> Cuncta nitent, longos erexit ianua ramos
<ivv. sat. 12.92> Et matutinis operatur festa lucernis.
<ivv. sat. 12.93> Neu suspecta tibi sint haec, Coruine, Catullus,
<ivv. sat. 12.94> Pro cuius reditu tot pono altaria, paruos
<ivv. sat. 12.95> Tres habet heredes. libet expectare quis aegram
<ivv. sat. 12.96> Et claudentem oculos gallinam impendat amico
<ivv. sat. 12.97> Tam sterili; uerum haec nimia est impensa, coturnix
<ivv. sat. 12.98> Nulla umquam pro patre cadet. sentire calorem
<ivv. sat. 12.99> Si coepit locuples Gallitta et Pacius orbi,
<ivv. sat. 12.100> Legitime fixis uestitur tota libellis
<ivv. sat. 12.101> Porticus, existunt qui promittant hecatomben,
<ivv. sat. 12.102> Quatenus hic non sunt nec uenales elephanti,
<ivv. sat. 12.103> Nec Latio aut usquam sub nostro sidere talis
<ivv. sat. 12.104> Belua concipitur, sed furua gente petita
<ivv. sat. 12.105> Arboribus Rutulis et Turni pascitur agro,
<ivv. sat. 12.106> Caesaris armentum nulli seruire paratum
<ivv. sat. 12.107> Priuato, siquidem Tyrio parere solebant
<ivv. sat. 12.108> Hannibali et nostris ducibus regique Molosso
<ivv. sat. 12.109> Horum maiores ac dorso ferre cohortis,
<ivv. sat. 12.110> Partem aliquam belli, et euntem in proelia turrem.
<ivv. sat. 12.111> Nulla igitur mora per Nouium, mora nulla per Histrum
<ivv. sat. 12.112> Pacuuium, quin illud ebur ducatur ad aras
<ivv. sat. 12.113> Et cadat ante Lares Gallittae uictima sola
<ivv. sat. 12.114> Tantis digna deis et captatoribus horum.
<ivv. sat. 12.115> Alter enim, si concedas, mactare uouebit
<ivv. sat. 12.116> De grege seruorum magna et pulcherrima quaeque
<ivv. sat. 12.117> Corpora, uel pueris et frontibus ancillarum
<ivv. sat. 12.118> Imponet uittas et, si qua est nubilis illi
<ivv. sat. 12.119> Iphigenia domi, dabit hanc altaribus, etsi
<ivv. sat. 12.120> Non sperat tragicae furtiua piacula ceruae.
<ivv. sat. 12.121> Laudo meum ciuem, nec comparo testamento
<ivv. sat. 12.122> Mille rates; nam si Libitinam euaserit aeger,
<ivv. sat. 12.123> Delebit tabulas inclusus carcere nassae
<ivv. sat. 12.124> Post meritum sane mirandum atque omnia soli
<ivv. sat. 12.125> Forsan Pacuuio breuiter dabit, ille superbus
<ivv. sat. 12.126> Incedet uictis riualibus. ergo uides quam
<ivv. sat. 12.127> Grande operae pretium faciat iugulata Mycenis.
<ivv. sat. 12.128> Viuat Pacuuius quaeso uel Nestora totum,
<ivv. sat. 12.129> Possideat quantum rapuit Nero, montibus aurum
<ivv. sat. 12.130> Exaequet, nec amet quemquam nec ametur ab ullo.
<ivv. sat. 14.1> Plurima sunt, Fuscine, et fama digna sinistra 
<ivv. sat. 14.2> Et nitidis maculam haesuram figentia rebus, 
<ivv. sat. 14.3> Quae monstrant ipsi pueris traduntque parentes. 
<ivv. sat. 14.4> Si damnosa senem iuuat alea, ludit et heres 
<ivv. sat. 14.5> Bullatus paruoque eadem mouet arma fritillo. 
<ivv. sat. 14.6> Nec melius de se cuiquam sperare propinquo 
<ivv. sat. 14.7> Concedet iuuenis, qui radere tubera terrae, 
<ivv. sat. 14.8> Boletum condire et eodem iure natantis 
<ivv. sat. 14.9> Mergere ficedulas didicit nebulone parente 
<ivv. sat. 14.10> Et cana monstrante gula. cum septimus annus 
<ivv. sat. 14.11> Transierit puerum, nondum omni dente renato, 
<ivv. sat. 14.12> Barbatos licet admoueas mille inde magistros, 
<ivv. sat. 14.13> Hinc totidem, cupiet lauto cenare paratu 
<ivv. sat. 14.14> Semper et a magna non degenerare culina. 
<ivv. sat. 14.15> Mitem animum et mores modicis erroribus aequos 
<ivv. sat. 14.16> Praecipit atque animas seruorum et corpora nostra 
<ivv. sat. 14.17> Materia constare putat paribusque elementis, 
<ivv. sat. 14.18> An saeuire docet Rutilus, qui gaudet acerbo 
<ivv. sat. 14.19> Plagarum strepitu et nullam Sirena flagellis 
<ivv. sat. 14.20> Comparat, Antiphates trepidi laris ac Polyphemus, 
<ivv. sat. 14.21> Tunc felix, quotiens aliquis tortore uocato 
<ivv. sat. 14.22> Vritur ardenti duo propter lintea ferro? 
<ivv. sat. 14.23> Quid suadet iuueni laetus stridore catenae, 
<ivv. sat. 14.24> Quem mire adficiunt inscripta, ergastula, carcer? 
<ivv. sat. 14.25> Rusticus expectas ut non sit adultera Largae 
<ivv. sat. 14.26> Filia, quae numquam maternos dicere moechos 
<ivv. sat. 14.27> Tam cito nec tanto poterit contexere cursu 
<ivv. sat. 14.28> Vt non ter deciens respiret? conscia matri 
<ivv. sat. 14.29> Virgo fuit, ceras nunc hac dictante pusillas 
<ivv. sat. 14.30> Implet et ad moechum dat eisdem ferre cinaedis. 
<ivv. sat. 14.31> Sic natura iubet: uelocius et citius nos 
<ivv. sat. 14.32> Corrumpunt uitiorum exempla domestica, magnis 
<ivv. sat. 14.33> Cum subeant animos auctoribus. unus et alter 
<ivv. sat. 14.34> Forsitan haec spernant iuuenes, quibus arte benigna 
<ivv. sat. 14.35> Et meliore luto finxit praecordia Titan, 
<ivv. sat. 14.36> Sed reliquos fugienda patrum uestigia ducunt 
<ivv. sat. 14.37> Et monstrata diu ueteris trahit orbita culpae. 
<ivv. sat. 14.38> Abstineas igitur damnandis. huius enim uel 
<ivv. sat. 14.39> Vna potens ratio est, ne crimina nostra sequantur 
<ivv. sat. 14.40> Ex nobis geniti, quoniam dociles imitandis 
<ivv. sat. 14.41> Turpibus ac prauis omnes sumus, et Catilinam 
<ivv. sat. 14.42> Quocumque in populo uideas, quocumque sub axe, 
<ivv. sat. 14.43> Sed nec Brutus erit Bruti nec auunculus usquam. 
<ivv. sat. 14.44> Nil dictu foedum uisuque haec limina tangat 
<ivv. sat. 14.45> Intra quae pater est. procul, a procul inde puellae 
<ivv. sat. 14.46> Lenonum et cantus pernoctantis parasiti. 
<ivv. sat. 14.47> Maxima debetur puero reuerentia, si quid 
<ivv. sat. 14.48> Turpe paras, nec tu pueri contempseris annos, 
<ivv. sat. 14.49> Sed peccaturo obstet tibi filius infans. 
<ivv. sat. 14.50> Nam si quid dignum censoris fecerit ira 
<ivv. sat. 14.51> Quandoque et similem tibi se non corpore tantum 
<ivv. sat. 14.52> Nec uultu dederit, morum quoque filius et qui 
<ivv. sat. 14.53> Omnia deterius tua per uestigia peccet, 
<ivv. sat. 14.54> Corripies nimirum et castigabis acerbo 
<ivv. sat. 14.55> Clamore ac post haec tabulas mutare parabis. 
<ivv. sat. 14.56> Vnde tibi frontem libertatemque parentis, 
<ivv. sat. 14.57> Cum facias peiora senex uacuumque cerebro 
<ivv. sat. 14.58> Iam pridem caput hoc uentosa cucurbita quaerat? 
<ivv. sat. 14.59> Hospite uenturo cessabit nemo tuorum. 
<ivv. sat. 14.60>"Verre pauimentum, nitidas ostende columnas, 
<ivv. sat. 14.61> Arida cum tota descendat aranea tela, 
<ivv. sat. 14.62> Hic leue argentum, uasa aspera tergeat alter" 
<ivv. sat. 14.63> Vox domini furit instantis uirgamque tenentis. 
<ivv. sat. 14.64> Ergo miser trepidas, ne stercore foeda canino 
<ivv. sat. 14.65> Atria displiceant oculis uenientis amici, 
<ivv. sat. 14.66> Ne perfusa luto sit porticus, et tamen uno 
<ivv. sat. 14.67> Semodio scobis haec emendat seruulus unus: 
<ivv. sat. 14.68> Illud non agitas, ut sanctam filius omni 
<ivv. sat. 14.69> Aspiciat sine labe domum uitioque carentem? 
<ivv. sat. 14.70> Gratum est quod patriae ciuem populoque dedisti, 
<ivv. sat. 14.71> Si facis ut patriae sit idoneus, utilis agris, 
<ivv. sat. 14.72> Vtilis et bellorum et pacis rebus agendis. 
<ivv. sat. 14.73> Plurimum enim intererit quibus artibus et quibus hunc tu 
<ivv. sat. 14.74> Moribus instituas. serpente ciconia pullos 
<ivv. sat. 14.75> Nutrit et inuenta per deuia rura lacerta: 
<ivv. sat. 14.76> Illi eadem sumptis quaerunt animalia pinnis. 
<ivv. sat. 14.77> Vultur iumento et canibus crucibusque relictis 
<ivv. sat. 14.78> Ad fetus properat partemque cadaueris adfert: 
<ivv. sat. 14.79> Hic est ergo cibus magni quoque uulturis et se 
<ivv. sat. 14.80> Pascentis, propria cum iam facit arbore nidos. 
<ivv. sat. 14.81> Sed leporem aut capream famulae Iouis et generosae 
<ivv. sat. 14.82> In saltu uenantur aues, hinc praeda cubili 
<ivv. sat. 14.83> Ponitur: inde autem cum se matura leuauit 
<ivv. sat. 14.84> Progenies stimulante fame festinat ad illam 
<ivv. sat. 14.85> Quam primum praedam rupto gustauerat ouo. 
<ivv. sat. 14.86> Aedificator erat Caetronius et modo curuo 
<ivv. sat. 14.87> Litore Caietae, summa nunc Tiburis arce, 
<ivv. sat. 14.88> Nunc Praenestinis in montibus alta parabat 
<ivv. sat. 14.89> Culmina uillarum Graecis longeque petitis 
<ivv. sat. 14.90> Marmoribus uincens Fortunae atque Herculis aedem, 
<ivv. sat. 14.91> Vt spado uincebat Capitolia nostra Posides. 
<ivv. sat. 14.92> Dum sic ergo habitat Caetronius, imminuit rem, 
<ivv. sat. 14.93> Fregit opes, nec parua tamen mensura relictae 
<ivv. sat. 14.94> Partis erat. totam hanc turbauit filius amens, 
<ivv. sat. 14.95> Dum meliore nouas attollit marmore uillas. 
<ivv. sat. 14.96> Quidam sortiti metuentem sabbata patrem 
<ivv. sat. 14.97> Nil praeter nubes et caeli numen adorant, 
<ivv. sat. 14.98> Nec distare putant humana carne suillam, 
<ivv. sat. 14.99> Qua pater abstinuit, mox et praeputia ponunt; 
<ivv. sat. 14.100> Romanas autem soliti contemnere leges 
<ivv. sat. 14.101> Iudaicum ediscunt et seruant ac metuunt ius, 
<ivv. sat. 14.102> Tradidit arcano quodcumque uolumine Moyses(==MO.YSES): 
<ivv. sat. 14.103> Non monstrare uias eadem nisi sacra colenti, 
<ivv. sat. 14.104> Quaesitum ad fontem solos deducere uerpos. 
<ivv. sat. 14.105> Sed pater in causa, cui septima quaeque fuit lux 
<ivv. sat. 14.106> Ignaua et partem uitae non attigit ullam. 
<ivv. sat. 14.107> Sponte tamen iuuenes imitantur cetera, solam 
<ivv. sat. 14.108> Inuiti quoque auaritiam exercere iubentur. 
<ivv. sat. 14.109> Fallit enim uitium specie uirtutis et umbra, 
<ivv. sat. 14.110> Cum sit triste habitu uultuque et ueste seuerum, 
<ivv. sat. 14.111> Nec dubie tamquam frugi laudetur auarus, 
<ivv. sat. 14.112> Tamquam parcus homo et rerum tutela suarum 
<ivv. sat. 14.113> Certa magis quam si fortunas seruet easdem 
<ivv. sat. 14.114> Hesperidum serpens aut Ponticus. adde quod hunc de 
<ivv. sat. 14.115> Quo loquor egregium populus putat adquirendi 
<ivv. sat. 14.116> Artificem; quippe his crescunt patrimonia fabris 
<ivv. sat. 14.117>[Sed crescunt quocumque modo maioraque fiunt] 
<ivv. sat. 14.118> Incude adsidua semperque ardente camino. 
<ivv. sat. 14.119>[Et pater ergo animi felices credit auaros] 
<ivv. sat. 14.120> Qui miratur opes, qui nulla exempla beati 
<ivv. sat. 14.121> Pauperis esse putat, iuuenes hortatur ut illa 
<ivv. sat. 14.122> Ire uia pergant et eidem incumbere sectae. 
<ivv. sat. 14.123> Sunt quaedam uitiorum elementa, his protinus illos 
<ivv. sat. 14.124> Imbuit et cogit minimas ediscere sordes; 
<ivv. sat. 14.125> Mox adquirendi docet insatiabile uotum. 
<ivv. sat. 14.126> Seruorum uentres modio castigat iniquo 
<ivv. sat. 14.127> Ipse quoque esuriens, neque enim omnia sustinet umquam 
<ivv. sat. 14.128> Mucida caerulei panis consumere frusta, 
<ivv. sat. 14.129> Hesternum solitus medio seruare minutal 
<ivv. sat. 14.130> Septembri nec non differre in tempora cenae 
<ivv. sat. 14.131> Alterius conchem aestiuam cum parte lacerti 
<ivv. sat. 14.132> Signatam uel dimidio putrique siluro 
<ivv. sat. 14.133> Filaque sectiui numerata includere porri. 
<ivv. sat. 14.134> Inuitatus ad haec aliquis de ponte negabit. 
<ivv. sat. 14.135> Sed quo diuitias haec per tormenta coactas, 
<ivv. sat. 14.136> Cum furor haut dubius, cum sit manifesta phrenesis, 
<ivv. sat. 14.137> Vt locuples moriaris, egentis uiuere fato? 
<ivv. sat. 14.138> Interea, pleno cum turget sacculus ore, 
<ivv. sat. 14.139> Crescit amor nummi quantum ipsa pecunia creuit, 
<ivv. sat. 14.140> Et minus hanc optat qui non habet. ergo paratur 
<ivv. sat. 14.141> Altera uilla tibi, cum rus non sufficit unum 
<ivv. sat. 14.142> Et proferre libet finis maiorque uidetur 
<ivv. sat. 14.143> Et melior uicina seges; mercaris et hanc et 
<ivv. sat. 14.144> Arbusta et densa montem qui canet oliua. 
<ivv. sat. 14.145> Quorum si pretio dominus non uincitur ullo, 
<ivv. sat. 14.146> Nocte boues macri lassoque famelica collo 
<ivv. sat. 14.147> Iumenta ad uiridis huius mittentur aristas 
<ivv. sat. 14.148> Nec prius inde domum quam tota noualia saeuos 
<ivv. sat. 14.149> In uentres abeant, ut credas falcibus actum. 
<ivv. sat. 14.150> Dicere uix possis quam multi talia plorent 
<ivv. sat. 14.151> Et quot uenales iniuria fecerit agros. 
<ivv. sat. 14.152> Sed qui sermones, quam foede bucina famae! 
<ivv. sat. 14.153>"Quid nocet haec?" inquit "tunicam mihi malo lupini 
<ivv. sat. 14.154> Quam si me toto laudet uicinia pago 
<ivv. sat. 14.155> Exigui ruris paucissima farra secantem." 
<ivv. sat. 14.156> Scilicet et morbis et debilitate carebis 
<ivv. sat. 14.157> Et luctum et curam effugies, et tempora uitae 
<ivv. sat. 14.158> Longa tibi posthac fato meliore dabuntur, 
<ivv. sat. 14.159> Si tantum culti solus possederis agri 
<ivv. sat. 14.160> Quantum sub Tatio populus Romanus arabat. 
<ivv. sat. 14.161> Mox etiam fractis aetate ac Punica passis 
<ivv. sat. 14.162> Proelia uel Pyrrhum immanem gladiosque Molossos 
<ivv. sat. 14.163> Tandem pro multis uix iugera bina dabantur 
<ivv. sat. 14.164> Vulneribus; merces haec sanguinis atque laboris 
<ivv. sat. 14.165> Nulli uisa umquam meritis minor aut ingratae 
<ivv. sat. 14.166> Curta fides patriae. saturabat glebula talis 
<ivv. sat. 14.167> Patrem ipsum turbamque casae, qua feta iacebat 
<ivv. sat. 14.168> Vxor et infantes ludebant quattuor, unus 
<ivv. sat. 14.169> Vernula, tres domini; sed magnis fratribus horum 
<ivv. sat. 14.170> A scrobe uel sulco redeuntibus altera cena 
<ivv. sat. 14.171> Amplior et grandes fumabant pultibus ollae. 
<ivv. sat. 14.172> Nunc modus hic agri nostro non sufficit horto. 
<ivv. sat. 14.173> Inde fere scelerum causae, nec plura uenena 
<ivv. sat. 14.174> Miscuit aut ferro grassatur saepius ullum 
<ivv. sat. 14.175> Humanae mentis uitium quam saeua cupido 
<ivv. sat. 14.176> Immodici census. nam diues qui fieri uult, 
<ivv. sat. 14.177> Et cito uult fieri; sed quae reuerentia legum, 
<ivv. sat. 14.178> Quis metus aut pudor est umquam properantis auari? 
<ivv. sat. 14.179>"Viuite contenti casulis et collibus istis, 
<ivv. sat. 14.180> O pueri," Marsus dicebat et Hernicus olim 
<ivv. sat. 14.181> Vestinusque senex, "panem quaeramus aratro, 
<ivv. sat. 14.182> Qui satis est mensis: laudant hoc numina ruris, 
<ivv. sat. 14.183> Quorum ope et auxilio gratae post munus aristae 
<ivv. sat. 14.184> Contingunt homini ueteris fastidia quercus. 
<ivv. sat. 14.185> Nil uetitum fecisse uolet, quem non pudet alto 
<ivv. sat. 14.186> Per glaciem perone tegi, qui summouet euros 
<ivv. sat. 14.187> Pellibus inuersis: peregrina ignotaque nobis 
<ivv. sat. 14.188> Ad scelus atque nefas, quaecumque est, purpura ducit." 
<ivv. sat. 14.189> Haec illi ueteres praecepta minoribus; at nunc 
<ivv. sat. 14.190> Post finem autumni media de nocte supinum 
<ivv. sat. 14.191> Clamosus iuuenem pater excitat: "accipe ceras, 
<ivv. sat. 14.192> Scribe, puer, uigila, causas age, perlege rubras 
<ivv. sat. 14.193> Maiorum leges; aut uitem posce libello, 
<ivv. sat. 14.194> Sed caput intactum buxo narisque pilosas 
<ivv. sat. 14.195> Adnotet et grandes miretur Laelius alas; 
<ivv. sat. 14.196> Dirue Maurorum attegias, castella Brigantum, 
<ivv. sat. 14.197> Vt locupletem aquilam tibi sexagesimus annus 
<ivv. sat. 14.198> Adferat; aut, longos castrorum ferre labores 
<ivv. sat. 14.199> Si piget et trepidum soluunt tibi cornua uentrem 
<ivv. sat. 14.200> Cum lituis audita, pares quod uendere possis 
<ivv. sat. 14.201> Pluris dimidio, nec te fastidia mercis 
<ivv. sat. 14.202> Vllius subeant ablegandae Tiberim ultra, 
<ivv. sat. 14.203> Neu credas ponendum aliquid discriminis inter 
<ivv. sat. 14.204> Vnguenta et corium: lucri bonus est odor ex re 
<ivv. sat. 14.205> Qualibet. illa tuo sententia semper in ore 
<ivv. sat. 14.206> Versetur dis atque ipso Ioue digna poeta: 
<ivv. sat. 14.207> Vnde habeas quaerit nemo, sed oportet habere." 
<ivv. sat. 14.208>[Hoc monstrant uetulae pueris repentibus assae, 
<ivv. sat. 14.209> Hoc discunt omnes ante alpha et beta puellae.] 
<ivv. sat. 14.210> Talibus instantem monitis quemcumque parentem 
<ivv. sat. 14.211> Sic possem adfari: "dic, o uanissime, quis te 
<ivv. sat. 14.212> Festinare iubet? meliorem praesto magistro 
<ivv. sat. 14.213> Discipulum. securus abi: uinceris, ut Aiax 
<ivv. sat. 14.214> Praeteriit Telamonem, ut Pelea uicit Achilles 
<ivv. sat. 14.215> Parcendum est teneris; nondum impleuere medullas 
<ivv. sat. 14.216> Maturae mala nequitiae. cum pectere barbam 
<ivv. sat. 14.217> Coeperit et longae mucronem admittere cultri, 
<ivv. sat. 14.218> Falsus erit testis, uendet periuria summa 
<ivv. sat. 14.219> Exigua et Cereris tangens aramque pedemque. 
<ivv. sat. 14.220> Elatam iam crede nurum, si limina uestra 
<ivv. sat. 14.221> Mortifera cum dote subit. quibus illa premetur 
<ivv. sat. 14.222> Per somnum digitis! nam quae terraque marique 
<ivv. sat. 14.223> Adquirenda putas breuior uia conferet illi; 
<ivv. sat. 14.224> Nullus enim magni sceleris labor. "haec ego numquam 
<ivv. sat. 14.225> Mandaui" dices olim "nec talia suasi." 
<ivv. sat. 14.226> Mentis causa malae tamen est et origo penes te. 
<ivv. sat. 14.227> Nam quisquis magni census praecepit amorem 
<ivv. sat. 14.228> Et laeuo monitu pueros producit auaros 
<ivv. sat. 14.229>[Et qui per fraudes patrimonia conduplicari] 
<ivv. sat. 14.230> Dat libertatem et totas effundit habenas 
<ivv. sat. 14.231> Curriculo; quem si reuoces, subsistere nescit 
<ivv. sat. 14.232> Et te contempto rapitur metisque relictis. 
<ivv. sat. 14.233> Nemo satis credit tantum delinquere quantum 
<ivv. sat. 14.234> Permittas: adeo indulgent sibi latius ipsi. 
<ivv. sat. 14.235> Cum dicis iuueni stultum qui donet amico, 
<ivv. sat. 14.236> Qui paupertatem leuet attollatque propinqui, 
<ivv. sat. 14.237> Et spoliare doces et circumscribere et omni 
<ivv. sat. 14.238> Crimine diuitias adquirere, quarum amor in te 
<ivv. sat. 14.239> Quantus erat patriae Deciorum in pectore, quantum 
<ivv. sat. 14.240> Dilexit Thebas, si Graecia uera, Menoeceus, 
<ivv. sat. 14.241> In quorum sulcis legiones dentibus anguis 
<ivv. sat. 14.242> Cum clipeis nascuntur et horrida bella capessunt 
<ivv. sat. 14.243> Continuo, tamquam et tubicen surrexerit una. 
<ivv. sat. 14.244> Ergo ignem, cuius scintillas ipse dedisti, 
<ivv. sat. 14.245> Flagrantem late et rapientem cuncta uidebis. 
<ivv. sat. 14.246> Nec tibi parcetur misero, trepidumque magistrum 
<ivv. sat. 14.247> In cauea magno fremitu leo tollet alumnus. 
<ivv. sat. 14.248> Nota mathematicis genesis tua, sed graue tardas 
<ivv. sat. 14.249> Expectare colus: morieris stamine nondum 
<ivv. sat. 14.250> Abrupto. iam nunc obstas et uota moraris, 
<ivv. sat. 14.251> Iam torquet iuuenem longa et ceruina senectus. 
<ivv. sat. 14.252> Ocius Archigenen quaere atque eme quod Mithridates 
<ivv. sat. 14.253> Composuit: si uis aliam decerpere ficum 
<ivv. sat. 14.254> Atque alias tractare rosas, medicamen habendum est, 
<ivv. sat. 14.255> Sorbere ante cibum quod debeat et pater et rex." 
<ivv. sat. 14.256> Monstro uoluptatem egregiam, cui nulla theatra, 
<ivv. sat. 14.257> Nulla aequare queas praetoris pulpita lauti, 
<ivv. sat. 14.258> Si spectes quanto capitis discrimine constent 
<ivv. sat. 14.259> Incrementa domus, aerata multus in arca 
<ivv. sat. 14.260> Fiscus et ad uigilem ponendi Castora nummi, 
<ivv. sat. 14.261> Ex quo Mars Vltor galeam quoque perdidit et res 
<ivv. sat. 14.262> Non potuit seruare suas. ergo omnia Florae 
<ivv. sat. 14.263> Et Cereris licet et Cybeles aulaea relinquas: 
<ivv. sat. 14.264> Tanto maiores humana negotia ludi. 
<ivv. sat. 14.265> An magis oblectant animum iactata petauro 
<ivv. sat. 14.266> Corpora quique solet rectum descendere funem 
<ivv. sat. 14.267> Quam tu, Corycia semper qui puppe moraris 
<ivv. sat. 14.268> Atque habitas, coro semper tollendus et austro, 
<ivv. sat. 14.269> Perditus *ac uilis* sacci mercator olentis, 
<ivv. sat. 14.270> Qui gaudes pingue antiquae de litore Cretae 
<ivv. sat. 14.271> Passum et municipes Iouis aduexisse lagonas? 
<ivv. sat. 14.272> Hic tamen ancipiti figens uestigia planta 
<ivv. sat. 14.273> Victum illa mercede parat, brumamque famemque 
<ivv. sat. 14.274> Illa reste cauet: tu propter mille talenta 
<ivv. sat. 14.275> Et centum uillas temerarius. aspice portus 
<ivv. sat. 14.276> Et plenum magnis trabibus mare: plus hominum est iam 
<ivv. sat. 14.277> In pelago. ueniet classis quocumque uocarit 
<ivv. sat. 14.278> Spes lucri, nec Carpathium Gaetulaque tantum 
<ivv. sat. 14.279> Aequora transiliet, sed longe Calpe relicta 
<ivv. sat. 14.280> Audiet Herculeo stridentem gurgite solem. 
<ivv. sat. 14.281> Grande operae pretium est, ut tenso folle reuerti 
<ivv. sat. 14.282> Inde domum possis tumidaque superbus aluta, 
<ivv. sat. 14.283> Oceani monstra et iuuenes uidisse marinos. 
<ivv. sat. 14.284> Non unus mentes agitat furor. ille sororis 
<ivv. sat. 14.285> In manibus uultu Eumenidum terretur et igni, 
<ivv. sat. 14.286> Hic boue percusso mugire Agamemnona credit 
<ivv. sat. 14.287> Aut Ithacum. parcat tunicis licet atque lacernis, 
<ivv. sat. 14.288> Curatoris eget qui nauem mercibus implet 
<ivv. sat. 14.289> Ad summum latus et tabula distinguitur unda, 
<ivv. sat. 14.290> Cum sit causa mali tanti et discriminis huius 
<ivv. sat. 14.291> Concisum argentum in titulos faciesque minutas. 
<ivv. sat. 14.292> Occurrunt nubes et fulgura: "soluite funem" 
<ivv. sat. 14.293> Frumenti dominus clamat piperisue coempti, 
<ivv. sat. 14.294>"Nil color hic caeli, nil fascia nigra minatur; 
<ivv. sat. 14.295> Aestiuom tonat." infelix hac forsitan ipsa 
<ivv. sat. 14.296> Nocte cadet fractis trabibus fluctuque premetur 
<ivv. sat. 14.297> Obrutus et zonam laeua morsuque tenebit. 
<ivv. sat. 14.298> Sed cuius uotis modo non suffecerat aurum 
<ivv. sat. 14.299> Quod Tagus et rutila uoluit(==VOLVIT) Pactolus harena, 
<ivv. sat. 14.300> Frigida sufficient uelantes inguina panni 
<ivv. sat. 14.301> Exiguusque cibus, mersa rate naufragus assem 
<ivv. sat. 14.302> Dum rogat et picta se tempestate tuetur. 
<ivv. sat. 14.303> Tantis parta malis cura maiore metuque 
<ivv. sat. 14.304> Seruantur: misera est magni custodia census. 
<ivv. sat. 14.305> Dispositis praediues amis uigilare cohortem 
<ivv. sat. 14.306> Seruorum noctu Licinus iubet, attonitus pro 
<ivv. sat. 14.307> Electro signisque suis Phrygiaque columna 
<ivv. sat. 14.308> Atque ebore et lata testudine. dolia nudi 
<ivv. sat. 14.309> Non ardent Cynici; si fregeris, altera fiet 
<ivv. sat. 14.310> Cras domus atque eadem plumbo commissa manebit. 
<ivv. sat. 14.311> Sensit Alexander, testa cum uidit in illa 
<ivv. sat. 14.312> Magnum habitatorem, quanto felicior hic qui 
<ivv. sat. 14.313> Nil cuperet quam qui totum sibi posceret orbem 
<ivv. sat. 14.314> Passurus gestis aequanda pericula rebus. 
<ivv. sat. 14.315> Nullum numen habes, si sit prudentia: nos te, 
<ivv. sat. 14.316> Nos facimus, Fortuna, deam. mensura tamen quae 
<ivv. sat. 14.317> Sufficiat census, si quis me consulat, edam: 
<ivv. sat. 14.318> In quantum sitis atque fames et frigora poscunt, 
<ivv. sat. 14.319> Quantum, Epicure, tibi paruis suffecit in hortis, 
<ivv. sat. 14.320> Quantum Socratici ceperunt ante penates; 
<ivv. sat. 14.321> Numquam aliud natura, aliud sapientia dicit. 
<ivv. sat. 14.322> Acribus exemplis uideor te cludere? misce 
<ivv. sat. 14.323> Ergo aliquid nostris de moribus, effice summam 
<ivv. sat. 14.324> Bis septem ordinibus quam lex dignatur Othonis. 
<ivv. sat. 14.325> Haec quoque si rugam trahit extenditque labellum, 
<ivv. sat. 14.326> Sume duos equites, fac tertia quadringenta. 
<ivv. sat. 14.327> Si nondum impleui gremium, si panditur ultra, 
<ivv. sat. 14.328> Nec Croesi fortuna umquam nec Persica regna 
<ivv. sat. 14.329> Sufficient animo nec diuitiae Narcissi, 
<ivv. sat. 14.330> Indulsit Caesar cui Claudius omnia, cuius 
<ivv. sat. 14.331> Paruit imperiis uxorem occidere iussus. 
<ivv. sat. 15.1> Quis nescit, Volusi Bithynice, qualia demens
<ivv. sat. 15.2> Aegyptos portenta colat? crocodilon adorat
<ivv. sat. 15.3> Pars haec, illa pauet saturam serpentibus ibin.
<ivv. sat. 15.4> Effigies sacri nitet aurea cercopitheci,
<ivv. sat. 15.5> Dimidio magicae resonant ubi Memnone chordae
<ivv. sat. 15.6> Atque uetus Thebe centum iacet obruta portis.
<ivv. sat. 15.7> Illic aeluros, hic piscem fluminis, illic
<ivv. sat. 15.8> Oppida tota canem uenerantur, nemo Dianam.
<ivv. sat. 15.9> Porrum et caepe nefas uiolare et frangere morsu
<ivv. sat. 15.10>(O sanctas gentes, quibus haec nascuntur in hortis
<ivv. sat. 15.11> Numina!), lanatis animalibus abstinet omnis
<ivv. sat. 15.12> Mensa, nefas illic fetum iugulare capellae:
<ivv. sat. 15.13> Carnibus humanis uesci licet. attonito cum
<ivv. sat. 15.14> Tale super cenam facinus narraret Vlixes
<ivv. sat. 15.15> Alcinoo, bilem aut risum fortasse quibusdam
<ivv. sat. 15.16> Mouerat ut mendax aretalogus. "in mare nemo
<ivv. sat. 15.17> Hunc abicit saeua dignum ueraque Charybdi,
<ivv. sat. 15.18> Fingentem immanis Laestrygonas et Cyclopas?
<ivv. sat. 15.19> Nam citius Scyllam uel concurrentia saxa
<ivv. sat. 15.20> Cyaneis plenos et tempestatibus utres
<ivv. sat. 15.21> Crediderim aut tenui percussum uerbere Circes
<ivv. sat. 15.22> Et cum remigibus grunnisse Elpenora porcis.
<ivv. sat. 15.23> Tam uacui capitis populum Phaeaca putauit?"
<ivv. sat. 15.24> Sic aliquis merito nondum ebrius et minimum qui
<ivv. sat. 15.25> De Corcyraea temetum duxerat urna;
<ivv. sat. 15.26> Solus enim haec Ithacus nullo sub teste canebat.
<ivv. sat. 15.27> Nos miranda quidem sed nuper consule Iunco
<ivv. sat. 15.28> Gesta super calidae referemus moenia Copti,
<ivv. sat. 15.29> Nos uulgi scelus et cunctis grauiora coturnis;
<ivv. sat. 15.30> Nam scelus, a Pyrrha quamquam omnia syrmata uoluas,
<ivv. sat. 15.31> Nullus apud tragicos populus facit. accipe nostro
<ivv. sat. 15.32> Dira quod exemplum feritas produxerit aeuo.
<ivv. sat. 15.33> Inter finitimos uetus atque antiqua simultas,
<ivv. sat. 15.34> Immortale odium et numquam sanabile uulnus,
<ivv. sat. 15.35> Ardet adhuc Ombos et Tentura. summus utrimque
<ivv. sat. 15.36> Inde furor uulgo, quod numina uicinorum
<ivv. sat. 15.37> Odit uterque locus, cum solos credat habendos
<ivv. sat. 15.38> Esse deos quos ipse colit. sed tempore festo
<ivv. sat. 15.39> Alterius populi rapienda occasio cunctis
<ivv. sat. 15.40> Visa inimicorum primoribus ac ducibus, ne
<ivv. sat. 15.41> Laetum hilaremque diem, ne magnae gaudia cenae
<ivv. sat. 15.42> Sentirent positis ad templa et compita mensis
<ivv. sat. 15.43> Peruigilique toro, quem nocte ac luce iacentem
<ivv. sat. 15.44> Septimus interdum sol inuenit. horrida sane
<ivv. sat. 15.45> Aegyptos, sed luxuria, quantum ipse notaui,
<ivv. sat. 15.46> Barbara famoso non cedit turba Canopo.
<ivv. sat. 15.47> Adde quod et facilis uictoria de madidis et
<ivv. sat. 15.48> Blaesis atque mero titubantibus. inde uirorum
<ivv. sat. 15.49> Saltatus nigro tibicine, qualiacumque
<ivv. sat. 15.50> Vnguenta et flores multaeque in fronte coronae:
<ivv. sat. 15.51> Hinc ieiunum odium. sed iurgia prima sonare
<ivv. sat. 15.52> Incipiunt; animis ardentibus haec tuba rixae.
<ivv. sat. 15.53> Dein clamore pari concurritur, et uice teli
<ivv. sat. 15.54> Saeuit nuda manus. paucae sine uulnere malae,
<ivv. sat. 15.55> Vix cuiquam aut nulli toto certamine nasus
<ivv. sat. 15.56> Integer. aspiceres iam cuncta per agmina uultus
<ivv. sat. 15.57> Dimidios, alias facies et hiantia ruptis
<ivv. sat. 15.58> Ossa genis, plenos oculorum sanguine pugnos.
<ivv. sat. 15.59> Ludere se credunt ipsi tamen et puerilis
<ivv. sat. 15.60> Exercere acies quod nulla cadauera calcent.
<ivv. sat. 15.61> Et sane quo tot rixantis milia turbae,
<ivv. sat. 15.62> Si uiuunt omnes? ergo acrior impetus et iam
<ivv. sat. 15.63> Saxa inclinatis per humum quaesita lacertis
<ivv. sat. 15.64> Incipiunt torquere, domestica seditioni
<ivv. sat. 15.65> Tela, nec hunc lapidem, qualis et Turnus et Aiax,
<ivv. sat. 15.66> Vel quo Tydides percussit pondere coxam
<ivv. sat. 15.67> Aeneae, sed quem ualeant emittere dextrae
<ivv. sat. 15.68> Illis dissimiles et nostro tempore natae.
<ivv. sat. 15.69> Nam genus hoc uiuo iam decrescebat Homero,
<ivv. sat. 15.70> Terra malos homines nunc educat atque pusillos;
<ivv. sat. 15.71> Ergo deus, quicumque aspexit, ridet et odit.
<ivv. sat. 15.72> A deuerticulo repetatur fabula. postquam
<ivv. sat. 15.73> Subsidiis aucti, pars altera promere ferrum
<ivv. sat. 15.74> Audet et infestis pugnam instaurare sagittis.
<ivv. sat. 15.75> Terga fugae celeri praestant instantibus Ombis
<ivv. sat. 15.76> Qui uicina colunt umbrosae Tentura palmae.
<ivv. sat. 15.77> Labitur hic quidam nimia formidine cursum
<ivv. sat. 15.78> Praecipitans capiturque. ast illum in plurima sectum
<ivv. sat. 15.79> Frusta et particulas, ut multis mortuus unus
<ivv. sat. 15.80> Sufficeret, totum corrosis ossibus edit
<ivv. sat. 15.81> Victrix turba, nec ardenti decoxit aeno
<ivv. sat. 15.82> Aut ueribus, longum usque adeo tardumque putauit
<ivv. sat. 15.83> Expectare focos, contenta cadauere crudo.
<ivv. sat. 15.84> Hic gaudere libet quod non uiolauerit ignem,
<ivv. sat. 15.85> Quem summa caeli raptum de parte Prometheus
<ivv. sat. 15.86> Donauit terris; elemento gratulor, et te
<ivv. sat. 15.87> Exultare reor. sed qui mordere cadauer
<ivv. sat. 15.88> Sustinuit nil umquam hac carne libentius edit;
<ivv. sat. 15.89> Nam scelere in tanto ne quaeras et dubites an
<ivv. sat. 15.90> Prima uoluptatem gula senserit, ultimus ante
<ivv. sat. 15.91> Qui stetit, absumpto iam toto corpore ductis
<ivv. sat. 15.92> Per terram digitis aliquid de sanguine gustat.
<ivv. sat. 15.93> Vascones, ut fama est, alimentis talibus usi
<ivv. sat. 15.94> Produxere animas, sed res diuersa, sed illic
<ivv. sat. 15.95> Fortunae inuidia est bellorumque ultima, casus
<ivv. sat. 15.96> Extremi, longae dira obsidionis egestas.
<ivv. sat. 15.97>[Huius enim, quod nunc agitur, miserabile debet
<ivv. sat. 15.98> Exemplum esse tibi, sicut modo dicta mihi gens.]
<ivv. sat. 15.99> Post omnis herbas, post cuncta animalia, quidquid
<ivv. sat. 15.100> Cogebat uacui uentris furor, hostibus ipsis
<ivv. sat. 15.101> Pallorem ac maciem et tenuis miserantibus artus,
<ivv. sat. 15.102> Membra aliena fame lacerabant, esse parati
<ivv. sat. 15.103> Et sua. quisnam hominum ueniam dare quisue deorum
<ivv. sat. 15.104> Ventribus abnueret dira atque immania passis
<ivv. sat. 15.105> Et quibus illorum poterant ignoscere manes
<ivv. sat. 15.106> Quorum corporibus uescebantur? melius nos
<ivv. sat. 15.107> Zenonis praecepta monent, [nec enim omnia quidam
<ivv. sat. 15.108> Pro uita facienda putant] sed Cantaber unde
<ivv. sat. 15.109> Stoicus, antiqui praesertim aetate Metelli?
<ivv. sat. 15.110> Nunc totus Graias nostrasque habet orbis Athenas,
<ivv. sat. 15.111> Gallia causidicos docuit facunda Britannos,
<ivv. sat. 15.112> De conducendo loquitur iam rhetore Thule.
<ivv. sat. 15.113> Nobilis ille tamen populus, quem diximus, et par
<ivv. sat. 15.114> Virtute atque fide sed maior clade Zacynthos
<ivv. sat. 15.115> Tale quid excusat: Maeotide saeuior ara
<ivv. sat. 15.116> Aegyptos. quippe illa nefandi Taurica sacri
<ivv. sat. 15.117> Inuentrix homines, ut iam quae carmina tradunt
<ivv. sat. 15.118> Digna fide credas, tantum immolat; ulterius nil
<ivv. sat. 15.119> Aut grauius cultro timet hostia. quis modo casus
<ivv. sat. 15.120> Impulit hos? quae tanta fames infestaque uallo
<ivv. sat. 15.121> Arma coegerunt tam detestabile monstrum
<ivv. sat. 15.122> Audere? anne aliam terra Memphitide sicca
<ivv. sat. 15.123> Inuidiam facerent nolenti surgere Nilo?
<ivv. sat. 15.124> Qua nec terribiles Cimbri nec Brittones umquam
<ivv. sat. 15.125> Sauromataeque truces aut immanes Agathyrsi,
<ivv. sat. 15.126> Hac saeuit rabie(==RABIE_) imbelle et inutile uulgus
<ivv. sat. 15.127> Paruula fictilibus solitum dare uela phaselis
<ivv. sat. 15.128> Et breuibus pictae remis incumbere testae.
<ivv. sat. 15.129> Nec poenam sceleri inuenies nec digna parabis
<ivv. sat. 15.130> Supplicia his populis, in quorum mente pares sunt
<ivv. sat. 15.131> Et similes ira atque fames. mollissima corda
<ivv. sat. 15.132> Humano generi dare se natura fatetur,
<ivv. sat. 15.133> Quae lacrimas dedit. haec nostri pars optima sensus.
<ivv. sat. 15.134> Plorare ergo iubet causam dicentis amici
<ivv. sat. 15.135> Squaloremque rei, pupillum ad iura uocantem
<ivv. sat. 15.136> Circumscriptorem, cuius manantia fletu
<ivv. sat. 15.137> Ora puellares faciunt incerta capilli.
<ivv. sat. 15.138> Naturae imperio gemimus, cum funus adultae
<ivv. sat. 15.139> Virginis occurrit uel terra clauditur infans
<ivv. sat. 15.140> Et minor igne rogi. quis enim bonus et face dignus
<ivv. sat. 15.141> Arcana, qualem Cereris uult esse sacerdos,
<ivv. sat. 15.142> Vlla aliena sibi credit mala? separat hoc nos
<ivv. sat. 15.143> A grege mutorum, atque ideo uenerabile soli
<ivv. sat. 15.144> Sortiti ingenium diuinorumque capaces
<ivv. sat. 15.145> Atque exercendis pariendisque artibus apti
<ivv. sat. 15.146> Sensum a caelesti demissum traximus arce,
<ivv. sat. 15.147> Cuius egent prona et terram spectantia. mundi
<ivv. sat. 15.148> Principio indulsit communis conditor illis
<ivv. sat. 15.149> Tantum animas, nobis animum quoque, mutuus ut nos
<ivv. sat. 15.150> Affectus petere auxilium et praestare iuberet,
<ivv. sat. 15.151> Dispersos trahere in populum, migrare uetusto
<ivv. sat. 15.152> De nemore et proauis habitatas linquere siluas,
<ivv. sat. 15.153> Aedificare domos, laribus coniungere nostris
<ivv. sat. 15.154> Tectum aliud, tutos uicino limine somnos
<ivv. sat. 15.155> Vt collata daret fiducia, protegere armis
<ivv. sat. 15.156> Lapsum aut ingenti nutantem uulnere ciuem,
<ivv. sat. 15.157> Communi dare signa tuba, defendier isdem
<ivv. sat. 15.158> Turribus atque una portarum claue teneri.
<ivv. sat. 15.159> Sed iam serpentum maior concordia. parcit
<ivv. sat. 15.160> Cognatis maculis similis fera. quando leoni
<ivv. sat. 15.161> Fortior eripuit uitam leo? quo nemore umquam
<ivv. sat. 15.162> Exspirauit aper maioris dentibus apri?
<ivv. sat. 15.163> Indica tigris agit rabida cum tigride pacem
<ivv. sat. 15.164> Perpetuam, saeuis inter se conuenit ursis.
<ivv. sat. 15.165> Ast homini ferrum letale incude nefanda
<ivv. sat. 15.166> Produxisse parum est, cum rastra et sarcula tantum
<ivv. sat. 15.167> Adsueti coquere et marris ac uomere lassi
<ivv. sat. 15.168> Nescierint primi gladios extendere fabri.
<ivv. sat. 15.169> Aspicimus populos quorum non sufficit irae
<ivv. sat. 15.170> Occidisse aliquem, sed pectora, bracchia, uultum
<ivv. sat. 15.171> Crediderint genus esse cibi. quid diceret ergo
<ivv. sat. 15.172> Vel quo non fugeret, si nunc haec monstra uideret
<ivv. sat. 15.173> Pythagoras, cunctis animalibus abstinuit qui
<ivv. sat. 15.174> Tamquam homine et uentri indulsit non omne legumen?
<ivv. sat. 16.1> Quis numerare queat felicis praemia, Galli,
<ivv. sat. 16.2> Militiae? nam si subeuntur prospera castra
<ivv. sat. 16.3> Me pauidum excipiat tironem porta secundo
<ivv. sat. 16.4> Sidere. plus etenim fati ualet hora benigni
<ivv. sat. 16.5> Quam si nos Veneris commendet epistula Marti
<ivv. sat. 16.6> Et Samia genetrix quae delectatur harena.
<ivv. sat. 16.7> Commoda tractemus primum communia, quorum
<ivv. sat. 16.8> Haut minimum illud erit, ne te pulsare togatus
<ivv. sat. 16.9> Audeat, immo, etsi pulsetur, dissimulet nec
<ivv. sat. 16.10> Audeat excussos praetori ostendere dentes
<ivv. sat. 16.11> Et nigram in facie tumidis liuoribus offam
<ivv. sat. 16.12> Atque oculum medico nil promittente relictum.
<ivv. sat. 16.13> Bardaicus iudex datur haec punire uolenti
<ivv. sat. 16.14> Calceus et grandes magna ad subsellia surae
<ivv. sat. 16.15> Legibus antiquis castrorum et more Camilli
<ivv. sat. 16.16> Seruato, miles ne uallum litiget extra
<ivv. sat. 16.17> Et procul a signis. "iustissima centurionum
<ivv. sat. 16.18> Cognitio est *igitur* de milite, nec mihi derit
<ivv. sat. 16.19> Vltio, si iustae defertur causa querellae."
<ivv. sat. 16.20> Tota cohors tamen est inimica, omnesque manipli
<ivv. sat. 16.21> Consensu magno efficiunt curabilis ut sit
<ivv. sat. 16.22> Vindicta et grauior quam iniuria. dignum erit ergo
<ivv. sat. 16.23> Declamatoris mulino corde Vagelli,
<ivv. sat. 16.24> Cum duo crura habeas, offendere tot caligas, tot
<ivv. sat. 16.25> Milia clauorum. quis tam procul adsit ab urbe
<ivv. sat. 16.26> Praeterea, quis tam Pylades, molem aggeris ultra
<ivv. sat. 16.27> Vt ueniat? lacrimae siccentur protinus, et se
<ivv. sat. 16.28> Excusaturos non sollicitemus amicos.
<ivv. sat. 16.29>"Da testem" iudex cum dixerit, audeat ille
<ivv. sat. 16.30> Nescio quis, pugnos qui uidit, dicere "uidi,"
<ivv. sat. 16.31> Et credam dignum barba dignumque capillis
<ivv. sat. 16.32> Maiorum. citius falsum producere testem
<ivv. sat. 16.33> Contra paganum possis quam uera loquentem
<ivv. sat. 16.34> Contra fortunam armati contraque pudorem.
<ivv. sat. 16.35> Praemia nunc alia atque alia emolumenta notemus
<ivv. sat. 16.36> Sacramentorum. conuallem ruris auiti
<ivv. sat. 16.37> Improbus aut campum mihi si uicinus ademit
<ivv. sat. 16.38> Et sacrum effodit medio de limite saxum,
<ivv. sat. 16.39> Quod mea cum patulo coluit puls annua libo,
<ivv. sat. 16.40> Debitor aut sumptos pergit non reddere nummos
<ivv. sat. 16.41> Vana superuacui dicens chirographa ligni,
<ivv. sat. 16.42> Expectandus erit qui lites incohet annus
<ivv. sat. 16.43> Totius populi. sed tum quoque mille ferenda
<ivv. sat. 16.44> Taedia, mille morae; totiens subsellia tantum
<ivv. sat. 16.45> Sternuntur, iam facundo ponente lacernas
<ivv. sat. 16.46> Caedicio et Fusco iam micturiente parati
<ivv. sat. 16.47> Digredimur, lentaque fori pugnamus harena.
<ivv. sat. 16.48> Ast illis quos arma tegunt et balteus ambit
<ivv. sat. 16.49> Quod placitum est ipsis praestatur tempus agendi,
<ivv. sat. 16.50> Nec res atteritur longo sufflamine litis.
<ivv. sat. 16.51> Solis praeterea testandi militibus ius
<ivv. sat. 16.52> Viuo patre datur. nam quae sunt parta labore
<ivv. sat. 16.53> Militiae placuit non esse in corpore census,
<ivv. sat. 16.54> Omne tenet cuius regimen pater. ergo Coranum
<ivv. sat. 16.55> Signorum comitem castrorumque aera merentem
<ivv. sat. 16.56> Quamuis iam tremulus captat pater; hunc fauor aequus
<ivv. sat. 16.57> Prouehit et pulchro reddit sua dona labori.
<ivv. sat. 16.58> Ipsius certe ducis hoc referre uidetur
<ivv. sat. 16.59> Vt, qui fortis erit, sit felicissimus idem,
<ivv. sat. 16.60> Vt laeti phaleris omnes et torquibus, omnes
