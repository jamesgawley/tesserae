<lvcan. phars. 1.1> Bella per Emathios plus quam ciuilia campos,
<lvcan. phars. 1.2> Iusque datum sceleri canimus, populumque potentem
<lvcan. phars. 1.3> In sua uictrici conuersum uiscera dextra,
<lvcan. phars. 1.4> Cognatasque acies, et rupto foedere regni
<lvcan. phars. 1.5_5> Certatum totis concussi uiribus orbis
<lvcan. phars. 1.6> In commune nefas, infestisque obuia signis
<lvcan. phars. 1.7> Signa, pares aquilas et pila minantia pilis.
<lvcan. phars. 1.8> Quis furor, o ciues, quae tanta licentia ferri
<lvcan. phars. 1.9> Gentibus inuisis Latium praebere cruorem?
<lvcan. phars. 1.10_10> Cumque superba foret Babylon spolianda trophaeis
<lvcan. phars. 1.11> Ausoniis umbraque erraret Crassus inulta,
<lvcan. phars. 1.12> Bella geri placuit nullos habitura triumphos?
<lvcan. phars. 1.13> Heu quantum terrae potuit pelagique parari
<lvcan. phars. 1.14> Hoc quem ciuiles hauserunt sanguine dextrae,
<lvcan. phars. 1.15_15> Vnde uenit Titan, et nox ubi sidera condit,
<lvcan. phars. 1.16> Quaque dies medius flagrantibus aestuat horis
<lvcan. phars. 1.17> Et qua bruma rigens ac nescia uere remitti
<lvcan. phars. 1.18> Adstringit Scythico glacialem frigore pontum!
<lvcan. phars. 1.19> Sub iuga iam Seres, iam barbarus isset Araxes,
<lvcan. phars. 1.20_20> Et gens si qua iacet nascenti conscia Nilo.
<lvcan. phars. 1.21> Tum, si tantus amor belli tibi, Roma, nefandi,
<lvcan. phars. 1.22> Totum sub Latias leges cum miseris orbem,
<lvcan. phars. 1.23> In te uerte manus; nondum tibi defuit hostis.
<lvcan. phars. 1.24> At nunc semirutis pendent quod moenia tectis
<lvcan. phars. 1.25_25> Vrbibus Italiae lapsisque ingentia muris
<lvcan. phars. 1.26> Saxa iacent nulloque domus custode tenentur
<lvcan. phars. 1.27> Rarus et antiquis habitator in urbibus errat,
<lvcan. phars. 1.28> Horrida quod dumis multosque inarata per annos
<lvcan. phars. 1.29> Hesperia est desuntque manus poscentibus aruis,
<lvcan. phars. 1.30_30> Non tu, Pyrrhe ferox, nec tantis cladibus auctor
<lvcan. phars. 1.31> Poenus erit; nulli penitus descendere ferro
<lvcan. phars. 1.32> Contigit; alta sedent ciuilis uulnera dextrae.
<lvcan. phars. 1.33> Quod si non aliam uenturo fata Neroni
<lvcan. phars. 1.34> Inuenere uiam magnoque aeterna parantur
<lvcan. phars. 1.35_35> Regna deis caelumque suo seruire Tonanti
<lvcan. phars. 1.36> Non nisi saeuorum potuit post bella gigantum,
<lvcan. phars. 1.37> Iam nihil, o superi, querimur, scelera ista nefasque
<lvcan. phars. 1.38> Hac mercede placent; diros Pharsalia campos
<lvcan. phars. 1.39> Inpleat et Poeni saturentur sanguine manes;
<lvcan. phars. 1.40_40> Vltima funesta concurrant proelia Munda;
<lvcan. phars. 1.41> His, Caesar, Perusina fames Mutinaeque labores
<lvcan. phars. 1.42> Accedant fatis et quas premit aspera classes
<lvcan. phars. 1.43> Leucas et ardenti seruilia bella sub Aetna:
<lvcan. phars. 1.44> Multum Roma tamen debet ciuilibus armis,
<lvcan. phars. 1.45_45> Quod tibi res acta est. Te, cum statione peracta
<lvcan. phars. 1.46> Astra petes serus, praelati regia caeli
<lvcan. phars. 1.47> Excipiet gaudente polo; seu sceptra tenere,
<lvcan. phars. 1.48> Seu te flammigeros Phoebi conscendere currus,
<lvcan. phars. 1.49> Telluremque nihil mutato sole timentem
<lvcan. phars. 1.50_50> Igne uago lustrare iuuet, tibi numine ab omni
<lvcan. phars. 1.51> Cedetur, iurisque tui natura relinquet,
<lvcan. phars. 1.52> Quis deus esse uelis, ubi regnum ponere mundi.
<lvcan. phars. 1.53> Sed neque in arctoo sedem tibi legeris orbe,
<lvcan. phars. 1.54> Nec polus auersi calidus qua uergitur austri,
<lvcan. phars. 1.55_55> Vnde tuam uideas obliquo sidere Romam.
<lvcan. phars. 1.56> Aetheris immensi partem si presseris unam,
<lvcan. phars. 1.57> Sentiet axis onus. Librati pondera caeli
<lvcan. phars. 1.58> Orbe tene medio; pars aetheris illa sereni
<lvcan. phars. 1.59> Tota uacet, nullaeque obstent a Caesare nubes.
<lvcan. phars. 1.60_60> Tum genus humanum positis sibi consulat armis,
<lvcan. phars. 1.61> Inque uicem gens omnis amet; pax missa per orbem
<lvcan. phars. 1.62> Ferrea belligeri compescat limina Iani.
<lvcan. phars. 1.63> Sed mihi iam numen, nec, si te pectore uates
<lvcan. phars. 1.64> Accipio, Cirrhaea uelim secreta mouentem
<lvcan. phars. 1.65_65> Sollicitare deum Bacchumque auertere Nysa:
<lvcan. phars. 1.66> Tu satis ad uires Romana in carmina dandas.
<lvcan. phars. 1.67> Fert animus causas tantarum expromere rerum,
<lvcan. phars. 1.68> Inmensumque aperitur opus, quid in arma furentem
<lvcan. phars. 1.69> Inpulerit populum, quid pacem excusserit orbi:
<lvcan. phars. 1.70_70> Inuida fatorum series summisque negatum
<lvcan. phars. 1.71> Stare diu nimioque graues sub pondere lapsus
<lvcan. phars. 1.72> Nec se Roma ferens. Sic cum compage soluta
<lvcan. phars. 1.73> Saecula tot mundi suprema coegerit hora,
<lvcan. phars. 1.74> Antiquum repetens iterum chaos, omnia mixtis
<lvcan. phars. 1.75_75> Sidera sideribus concurrent, ignea pontum
<lvcan. phars. 1.76> Astra petent, tellus extendere litora nolet
<lvcan. phars. 1.77> Excutietque fretum, fratri contraria Phoebe
<lvcan. phars. 1.78> Ibit et obliquum bigas agitare per orbem
<lvcan. phars. 1.79> Indignata diem poscet sibi, totaque discors
<lvcan. phars. 1.80_80> Machina diuulsi turbabit foedera mundi.
<lvcan. phars. 1.81> In se magna ruunt; laetis hunc numina rebus
<lvcan. phars. 1.82> Crescendi posuere modum. Nec gentibus ullis
<lvcan. phars. 1.83> Commodat in populum terrae pelagique potentem
<lvcan. phars. 1.84> Inuidiam Fortuna suam: tu causa malorum
<lvcan. phars. 1.85_85> Facta tribus dominis communis, Roma, nec umquam
<lvcan. phars. 1.86> In turbam missi feralia foedera regni.
<lvcan. phars. 1.87> O male concordes nimiaque cupidine caeci!
<lvcan. phars. 1.88> Quid miscere iuuat uires orbemque tenere
<lvcan. phars. 1.89> In medio? Dum terra fretum terramque leuabit
<lvcan. phars. 1.90_90> Aer et longi uoluent Titana labores
<lvcan. phars. 1.91> Noxque diem caelo totidem per signa sequetur,
<lvcan. phars. 1.92> Nulla fides regni sociis, omnisque potestas
<lvcan. phars. 1.93> Inpatiens consortis erit. Nec gentibus ullis
<lvcan. phars. 1.94> Credite, nec longe fatorum exempla petantur:
<lvcan. phars. 1.95_95> Fraterno primi maduerunt sanguine muri.
<lvcan. phars. 1.96> Nec pretium tanti tellus pontusque furoris
<lvcan. phars. 1.97> Tunc erat: exiguum dominos commisit asylum.
<lvcan. phars. 1.98> Temporis angusti mansit concordia discors,
<lvcan. phars. 1.99> Paxque fuit non sponte ducum; nam sola futuri
<lvcan. phars. 1.100_100> Crassus erat belli medius mora. Qualiter undas
<lvcan. phars. 1.101> Qui secat et geminum gracilis mare separat Isthmos
<lvcan. phars. 1.102> Nec patitur conferre fretum, si terra recedat,
<lvcan. phars. 1.103> Ionium Aegaeo frangat mare: sic ubi saeua
<lvcan. phars. 1.104> Arma ducum dirimens miserando funere Crassus
<lvcan. phars. 1.105_105> Assyrias Latio maculauit sanguine Carrhas,
<lvcan. phars. 1.106> Parthica Romanos soluerunt damna furores.
<lvcan. phars. 1.107> Plus illa uobis acie quam creditis actum est,
<lvcan. phars. 1.108> Arsacidae: bellum uictis ciuile dedistis.
<lvcan. phars. 1.109> Diuiditur ferro regnum, populique potentis,
<lvcan. phars. 1.110_110> Quae mare, quae terras, quae totum possidet orbem
<lvcan. phars. 1.111> Non cepit fortuna duos. Nam pignora iuncti
<lvcan. phars. 1.112> Sanguinis et diro ferales omine taedas
<lvcan. phars. 1.113> Abstulit ad manes Parcarum Iulia saeua
<lvcan. phars. 1.114> Intercepta manu. Quod si tibi fata dedissent
<lvcan. phars. 1.115_115> Maiores in luce moras, tu sola furentem
<lvcan. phars. 1.116> Inde uirum poteras atque hinc retinere parentem
<lvcan. phars. 1.117> Armatasque manus excusso iungere ferro,
<lvcan. phars. 1.118> Vt generos soceris mediae iunxere Sabinae.
<lvcan. phars. 1.119> Morte tua discussa fides, bellumque mouere
<lvcan. phars. 1.120_120> Permissum ducibus. Stimulos dedit aemula uirtus:
<lvcan. phars. 1.121> Tu, noua ne ueteres obscurent acta triumphos
<lvcan. phars. 1.122> Et uictis cedat piratica laurea Gallis,
<lvcan. phars. 1.123> Magne, times; te iam series ususque laborum
<lvcan. phars. 1.124> Erigit impatiensque loci fortuna secundi.
<lvcan. phars. 1.125_125> Nec quemquam iam ferre potest Caesarue priorem
<lvcan. phars. 1.126> Pompeiusue parem. Quis iustius induit arma?
<lvcan. phars. 1.127> Scire nefas; magno se iudice quisque tuetur:
<lvcan. phars. 1.128> Victrix causa deis placuit, sed uicta Catoni.
<lvcan. phars. 1.129> Nec coiere pares. Alter uergentibus annis
<lvcan. phars. 1.130_130> In senium longoque togae tranquillior usu
<lvcan. phars. 1.131> Dedidicit iam pace ducem, famaeque petitor
<lvcan. phars. 1.132> Multa dare in uulgus, totus popularibus auris
<lvcan. phars. 1.133> Inpelli, plausuque sui gaudere theatri,
<lvcan. phars. 1.134> Nec reparare nouas uires, multumque priori
<lvcan. phars. 1.135_135> Credere fortunae. Stat, magni nominis umbra,
<lvcan. phars. 1.136> Qualis frugifero quercus sublimis in agro
<lvcan. phars. 1.137> Exuuias ueteris populi sacrataque gestans
<lvcan. phars. 1.138> Dona ducum; nec iam ualidis radicibus haeret,
<lvcan. phars. 1.139> Pondere fixa suo est, nudosque per aera ramos
<lvcan. phars. 1.140_140> Effundens, trunco non frondibus efficit umbram;
<lvcan. phars. 1.141> Sed quamuis primo nutet casura sub Euro,
<lvcan. phars. 1.142> Tot circum siluae firmo se robore tollant,
<lvcan. phars. 1.143> Sola tamen colitur. Sed non in Caesare tantum
<lvcan. phars. 1.144> Nomen erat nec fama ducis, sed nescia uirtus
<lvcan. phars. 1.145_145> Stare loco, solusque pudor non uincere bello;
<lvcan. phars. 1.146> Acer et indomitus, quo spes quoque(==QVO+QVE) ira uocasset
<lvcan. phars. 1.147> Ferre manum, et numquam temerando parcere ferro,
<lvcan. phars. 1.148> Successus urguere suos, instare fauori
<lvcan. phars. 1.149> Numinis, inpellens quidquid sibi summa petenti
<lvcan. phars. 1.150_150> Obstaret, gaudensque uiam fecisse ruina.
<lvcan. phars. 1.151> Qualiter expressum uentis per nubila fulmen
<lvcan. phars. 1.152> Aetheris inpulsi sonitu mundique fragore
<lvcan. phars. 1.153> Emicuit rupitque diem populosque pauentes
<lvcan. phars. 1.154> Terruit obliqua praestringens lumina flamma;
<lvcan. phars. 1.155_155> In sua templa furit, nullaque exire uetante
<lvcan. phars. 1.156> Materia magnamque cadens magnamque reuertens
<lvcan. phars. 1.157> Dat stragem late sparsosque recolligit ignes.
<lvcan. phars. 1.158> Hae ducibus causae; suberant sed publica belli
<lvcan. phars. 1.159> Semina, quae populos semper mersere potentes.
<lvcan. phars. 1.160_160> Namque ut opes nimias mundo fortuna subacto
<lvcan. phars. 1.161> Intulit, et rebus mores cessere secundis,
<lvcan. phars. 1.162> Praedaque et hostiles luxum suasere rapinae,
<lvcan. phars. 1.163> Non auro tectisue modus, mensasque priores
<lvcan. phars. 1.164> Aspernata fames; cultus gestare decoros
<lvcan. phars. 1.165_165> Vix nuribus rapuere mares; fecunda uirorum
<lvcan. phars. 1.166> Paupertas fugitur, totoque accersitur orbe
<lvcan. phars. 1.167> Quo gens quaeque perit: tunc longos iungere fines
<lvcan. phars. 1.168> Agrorum, et quondam duro sulcata Camilli
<lvcan. phars. 1.169> Vomere et antiquos Curiorum passa ligones
<lvcan. phars. 1.170_170> Longa sub ignotis extendere rura colonis.
<lvcan. phars. 1.171> Non erat is populus quem pax tranquilla iuuaret,
<lvcan. phars. 1.172> Quem sua libertas inmotis pasceret armis.
<lvcan. phars. 1.173> Inde irae faciles et, quod suasisset egestas,
<lvcan. phars. 1.174> Vile nefas magnumque decus ferroque petendum,
<lvcan. phars. 1.175_175> Plus patria potuisse sua, mensuraque iuris
<lvcan. phars. 1.176> Vis erat; hinc leges et plebis scita coactae
<lvcan. phars. 1.177> Et cum consulibus turbantes iura tribuni;
<lvcan. phars. 1.178> Hinc rapti fasces pretio sectorque fauoris
<lvcan. phars. 1.179> Ipse sui populus letalisque ambitus Vrbi
<lvcan. phars. 1.180_180> Annua uenali referens certamina Campo;
<lvcan. phars. 1.181> Hinc usura uorax auidumque in tempora faenus
<lvcan. phars. 1.182> Et concussa fides et multis utile bellum.
<lvcan. phars. 1.183> Iam gelidas Caesar cursu superauerat Alpes
<lvcan. phars. 1.184> Ingentisque animo motus bellumque futurum
<lvcan. phars. 1.185_185> Ceperat. Vt uentum est parui Rubiconis ad undas,
<lvcan. phars. 1.186> Ingens uisa duci patriae trepidantis imago
<lvcan. phars. 1.187> Clara per obscuram uoltu maestissima noctem,
<lvcan. phars. 1.188> Turrigero canos effundens uertice crines,
<lvcan. phars. 1.189> Caesarie lacera nudisque adstare lacertis
<lvcan. phars. 1.190_190> Et gemitu permixta loqui: "Quo tenditis ultra?
<lvcan. phars. 1.191> Quo fertis mea signa, uiri? Si iure uenitis,
<lvcan. phars. 1.192> Si ciues, huc usque licet." Tunc perculit horror
<lvcan. phars. 1.193> Membra ducis, riguere comae, gressumque cohercens
<lvcan. phars. 1.194> Languor in extrema tenuit uestigia ripa.
<lvcan. phars. 1.195_195> Mox ait: "O magnae qui moenia prospicis urbis
<lvcan. phars. 1.196> Tarpeia de rupe, Tonans, Phrygiique penates
<lvcan. phars. 1.197> Gentis Iuleae et rapti secreta Quirini
<lvcan. phars. 1.198> Et residens celsa Latiaris Iuppiter Alba
<lvcan. phars. 1.199> Vestalesque foci summique o numinis instar,
<lvcan. phars. 1.200_200> Roma, faue coeptis; non te furialibus armis
<lvcan. phars. 1.201> Persequor; en adsum, uictor terraque marique,
<lvcan. phars. 1.202> Caesar, ubique tuus (liceat modo), nunc quoque, miles.
<lvcan. phars. 1.203> Ille erit, ille nocens, qui me tibi fecerit hostem."
<lvcan. phars. 1.204> Inde moras soluit belli tumidumque per amnem
<lvcan. phars. 1.205_205> Signa tulit propere; sic ut squalentibus aruis
<lvcan. phars. 1.206> Aestiferae Libyes uiso leo comminus hoste
<lvcan. phars. 1.207> Subsedit dubius, totam dum colligit iram;
<lvcan. phars. 1.208> Mox ubi se saeuae stimulauit uerbere caudae
<lvcan. phars. 1.209> Erexitque iubam et uasto graue murmur hiatu
<lvcan. phars. 1.210_210> Infremuit, tunc, torta leuis si lancea Mauri
<lvcan. phars. 1.211> Haereat aut latum subeant uenabula pectus,
<lvcan. phars. 1.212> Per ferrum tanti securus uolneris exit.
<lvcan. phars. 1.213> Fonte cadit modico paruisque inpellitur undis
<lvcan. phars. 1.214> Puniceus Rubicon, cum feruida canduit aestas,
<lvcan. phars. 1.215_215> Perque imas serpit ualles et Gallica certus
<lvcan. phars. 1.216> Limes ab Ausoniis disterminat arua colonis.
<lvcan. phars. 1.217> Tum uires praebebat hiemps, atque auxerat undas
<lvcan. phars. 1.218> Tertia iam grauido pluuialis Cynthia cornu
<lvcan. phars. 1.219> Et madidis euri resolutae flatibus Alpes.
<lvcan. phars. 1.220_220> Primus in obliquum sonipes opponitur amnem
<lvcan. phars. 1.221> Excepturus aquas; molli tum cetera rumpit
<lvcan. phars. 1.222> Turba uado faciles iam fracti fluminis undas.
<lvcan. phars. 1.223> Caesar, ut aduersam superato gurgite ripam
<lvcan. phars. 1.224> Attigit Hesperiae uetitis et constitit aruis,
<lvcan. phars. 1.225_225>"Hic," ait "hic pacem temerataque iura relinquo;
<lvcan. phars. 1.226> Te, Fortuna, sequor; procul hinc iam foedera sunto.
<lvcan. phars. 1.227> Credidimus fatis, utendum est iudice bello."
<lvcan. phars. 1.228> Sic fatus noctis tenebris rapit agmina ductor
<lvcan. phars. 1.229> Inpiger; it torto Balearis uerbere fundae
<lvcan. phars. 1.230_230> Ocior et missa Parthi post terga sagitta
<lvcan. phars. 1.231> Vicinumque minax inuadit Ariminum, et ignes
<lvcan. phars. 1.232> Solis lucifero fugiebant astra relicto.
<lvcan. phars. 1.233> Iamque dies primos belli uisura tumultus
<lvcan. phars. 1.234> Exoritur; seu sponte deum, seu turbidus auster
<lvcan. phars. 1.235_235> Inpulerat, maestam tenuerunt nubila lucem.
<lvcan. phars. 1.236> Constitit ut capto iussus deponere miles
<lvcan. phars. 1.237> Signa foro, stridor lituum clangorque tubarum
<lvcan. phars. 1.238> Non pia concinuit cum rauco classica cornu.
<lvcan. phars. 1.239> Rupta quies populi, stratisque excita iuuentus
<lvcan. phars. 1.240_240> Deripuit sacris adfixa penatibus arma
<lvcan. phars. 1.241> Quae pax longa dabat; nuda iam crate fluentis
<lvcan. phars. 1.242> Inuadunt clipeos curuataque cuspide pila
<lvcan. phars. 1.243> Et scabros nigrae morsu robiginis enses.
<lvcan. phars. 1.244> Vt notae fulsere aquilae Romanaque signa
<lvcan. phars. 1.245_245> Et celsus medio conspectus in agmine Caesar,
<lvcan. phars. 1.246> Deriguere metu; gelidus pauor occupat artus,
<lvcan. phars. 1.247> Et tacito mutos uoluunt in pectore questus:
<lvcan. phars. 1.248>"O male uicinis haec moenia condita Gallis,
<lvcan. phars. 1.249> O tristi damnata loco! Pax alta per omnis
<lvcan. phars. 1.250_250> Et tranquilla quies populos; nos praeda furentum
<lvcan. phars. 1.251> Primaque castra sumus. Melius, Fortuna, dedisses
<lvcan. phars. 1.252> Orbe sub eoo sedem gelidaque sub arcto
<lvcan. phars. 1.253> Errantesque domos, Latii quam claustra tueri.
<lvcan. phars. 1.254> Nos primi Senonum motus Cimbrumque furentem
<lvcan. phars. 1.255_255> Vidimus et Martem Libyes cursumque furoris
<lvcan. phars. 1.256> Teutonici; quotiens Romam fortuna lacessit,
<lvcan. phars. 1.257> Hac iter est bellis." Gemitu sic quisque latenti,
<lvcan. phars. 1.258> Non ausus timuisse palam; uox nulla dolori
<lvcan. phars. 1.259> Credita; sed quantum, uolucres cum bruma cohercet,
<lvcan. phars. 1.260_260> Rura silent mediusque tacet sine murmure pontus,
<lvcan. phars. 1.261> Tanta quies. Noctis gelidas lux soluerat umbras,
<lvcan. phars. 1.262> Ecce faces belli dubiaeque in proelia menti
<lvcan. phars. 1.263> Vrguentes addunt stimulos cunctasque pudoris
<lvcan. phars. 1.264> Rumpunt fata moras; iustos fortuna laborat
<lvcan. phars. 1.265_265> Esse ducis motus et causas inuenit armis:
<lvcan. phars. 1.266> Expulit ancipiti discordes Vrbe tribunos
<lvcan. phars. 1.267> Victo iure minax iactatis curia Gracchis.
<lvcan. phars. 1.268> Hos iam mota ducis uicinaque signa petentes
<lvcan. phars. 1.269> Audax uenali comitatur Curio lingua,
<lvcan. phars. 1.270_270> Vox quondam populi libertatemque tueri
<lvcan. phars. 1.271> Ausus et armatos plebi miscere potentes.
<lvcan. phars. 1.272> Vtque ducem uarias uoluentem pectore curas
<lvcan. phars. 1.273> Conspexit: "Dum uoce tuae potuere iuuari,
<lvcan. phars. 1.274> Caesar," ait "partes, quamuis nolente senatu,
<lvcan. phars. 1.275_275> Traximus imperium, tunc cum mihi rostra tenere
<lvcan. phars. 1.276> Ius erat et dubios in te transferre Quirites.
<lvcan. phars. 1.277> At postquam leges bello siluere coactae,
<lvcan. phars. 1.278> Pellimur e patriis laribus patimurque uolentes
<lvcan. phars. 1.279> Exilium; tua nos faciet uictoria ciues.
<lvcan. phars. 1.280_280> Dum trepidant nullo firmatae robore partes,
<lvcan. phars. 1.281> Tolle moras; semper nocuit differre paratis.
<lvcan. phars. 1.282> Par labor atque metus pretio maiore petuntur:
<lvcan. phars. 1.283> Bellantem geminis tenuit te Gallia lustris,
<lvcan. phars. 1.284> Pars quota terrarum? facili si proelia pauca
<lvcan. phars. 1.285_285> Gesseris euentu, tibi Roma subegerit orbem.
<lvcan. phars. 1.286> Nunc neque te longi remeantem pompa triumphi
<lvcan. phars. 1.287> Excipit, aut sacras poscunt Capitolia laurus;
<lvcan. phars. 1.288> Liuor edax tibi cuncta negat, gentesque subactas
<lvcan. phars. 1.289> Vix impune feres. Socerum depellere regno
<lvcan. phars. 1.290_290> Decretum genero est; partiri non potes orbem,
<lvcan. phars. 1.291> Solus habere potes." Sic postquam fatus, et ipsi
<lvcan. phars. 1.292> In bellum prono tantum tamen addidit irae
<lvcan. phars. 1.293> Accenditque ducem, quantum clamore iuuatur
<lvcan. phars. 1.294> Eleus sonipes, quamuis iam carcere clauso
<lvcan. phars. 1.295_295> Inmineat foribus pronusque repagula laxet.
<lvcan. phars. 1.296> Conuocat armatos extemplo ad signa maniplos,
<lvcan. phars. 1.297> Vtque satis trepidum turba coeunte tumultum
<lvcan. phars. 1.298> Conposuit uultu dextraque silentia iussit:
<lvcan. phars. 1.299>"Bellorum o socii, qui mille pericula Martis
<lvcan. phars. 1.300_300> Mecum" ait "experti decimo iam uincitis anno,
<lvcan. phars. 1.301> Hoc cruor arctois meruit diffusus in aruis
<lvcan. phars. 1.302> Vulneraque et mortes hiemesque sub Alpibus actae?
<lvcan. phars. 1.303> Non secus ingenti bellorum Roma tumultu
<lvcan. phars. 1.304> Concutitur quam si Poenus transcenderit Alpes
<lvcan. phars. 1.305_305> Hannibal: implentur ualido tirone cohortes;
<lvcan. phars. 1.306> In classem cadit omne nemus; terraque marique
<lvcan. phars. 1.307> Iussus Caesar agi. Quid? si mihi signa iacerent
<lvcan. phars. 1.308> Marte sub aduerso ruerentque in terga feroces
<lvcan. phars. 1.309> Gallorum populi? Nunc cum fortuna secundis
<lvcan. phars. 1.310_310> Mecum rebus agat superique ad summa uocantes,
<lvcan. phars. 1.311> Tentamur. Veniat longa dux pace solutus
<lvcan. phars. 1.312> Milite cum subito partesque in bella togatae
<lvcan. phars. 1.313> Marcellusque loquax et nomina uana, Catones.
<lvcan. phars. 1.314> Scilicet extremi Pompeium emptique clientes
<lvcan. phars. 1.315_315> Continuo per tot satiabunt tempora regno!
<lvcan. phars. 1.316> Ille reget currus nondum patientibus annis;
<lvcan. phars. 1.317> Ille semel raptos nunquam dimittet honores.
<lvcan. phars. 1.318> Quid iam rura querar totum subpressa per orbem
<lvcan. phars. 1.319> Ac iussam seruire famem? Quis castra timenti
<lvcan. phars. 1.320_320> Nescit mixta foro, gladii cum triste micantes
<lvcan. phars. 1.321> Iudicium insolita trepidum cinxere corona,
<lvcan. phars. 1.322> Atque auso medias perrumpere milite leges,
<lvcan. phars. 1.323> Pompeiana reum clauserunt signa Milonem?
<lvcan. phars. 1.324> Nunc quoque ne lassum teneat priuata senectus,
<lvcan. phars. 1.325_325> Bella nefanda parat suetus ciuilibus armis
<lvcan. phars. 1.326> Et docilis Sullam scelerum uicisse magistrum;
<lvcan. phars. 1.327> Vtque ferae tigres nunquam posuere furorem,
<lvcan. phars. 1.328> Quas nemore Hyrcano, matrum dum lustra secuntur,
<lvcan. phars. 1.329> Altus caesorum pauit cruor armentorum,
<lvcan. phars. 1.330_330> Sic et Sullanum solito tibi lambere ferrum
<lvcan. phars. 1.331> Durat, Magne, sitis. Nullus semel ore receptus
<lvcan. phars. 1.332> Pollutas patitur sanguis mansuescere fauces.
<lvcan. phars. 1.333> Quem tamen inueniet tam longa potentia finem?
<lvcan. phars. 1.334> Quis scelerum modus est? Ex hoc iam te, improbe, regno
<lvcan. phars. 1.335_335> Ille tuus saltem doceat descendere Sulla.
<lvcan. phars. 1.336> Post Cilicasne uagos et lassi Pontica regis
<lvcan. phars. 1.337> Proelia barbarico uix consummata ueneno
<lvcan. phars. 1.338> Vltima Pompeio dabitur prouincia Caesar,
<lvcan. phars. 1.339> Quod non uictrices aquilas deponere iussus
<lvcan. phars. 1.340_340> Paruerim? Mihi si merces erepta laborum est,
<lvcan. phars. 1.341> His saltem longi non cum duce praemia belli
<lvcan. phars. 1.342> Reddantur; miles sub quolibet iste triumphet.
<lvcan. phars. 1.343> Conferet exanguis quo se post bella senectus?
<lvcan. phars. 1.344> Quae sedes erit emeritis? Quae rura dabuntur,
<lvcan. phars. 1.345_345> Quae noster ueteranus aret? Quae moenia fessis?
<lvcan. phars. 1.346> An melius fient piratae, Magne, coloni?
<lvcan. phars. 1.347> Tollite iampridem uictricia, tollite, signa;
<lvcan. phars. 1.348> Viribus utendum est quas fecimus. Arma tenenti
<lvcan. phars. 1.349> Omnia dat qui iusta negat. Nec numina derunt;
<lvcan. phars. 1.350_350> Nam neque praeda meis neque regnum quaeritur armis:
<lvcan. phars. 1.351> Detrahimus dominos Vrbi seruire paratae."
<lvcan. phars. 1.352> Dixerat; at dubium non claro murmure uolgus
<lvcan. phars. 1.353> Secum incerta fremit. Pietas patriique penates
<lvcan. phars. 1.354> Quamquam caede feras mentes animosque tumentis
<lvcan. phars. 1.355_355> Frangunt; sed diro ferri reuocantur amore
<lvcan. phars. 1.356> Ductorisque metu. Summi tum munera pili
<lvcan. phars. 1.357> Laelius emeritique gerens insignia doni,
<lvcan. phars. 1.358> Seruati ciuis referentem praemia quercum:
<lvcan. phars. 1.359>"Si licet," exclamat "Romani maxime rector
<lvcan. phars. 1.360_360> Nominis, et ius est ueras expromere uoces:
<lvcan. phars. 1.361> Quod tam lenta tuas tenuit patientia uires,
<lvcan. phars. 1.362> Conquerimur. Deratne tibi fiducia nostri?
<lvcan. phars. 1.363> Dum mouet haec calidus spirantia corpora sanguis,
<lvcan. phars. 1.364> Et dum pila ualent fortes torquere lacerti,
<lvcan. phars. 1.365_365> Degenerem patiere togam regnumque senatus?
<lvcan. phars. 1.366> Vsque adeo miserum est ciuili uincere bello?
<lvcan. phars. 1.367> Duc age per Scythiae populos, per inhospita Syrtis
<lvcan. phars. 1.368> Litora, per calidas Libyae sitientis harenas:
<lvcan. phars. 1.369> Haec manus, ut uictum post terga relinqueret orbem,
<lvcan. phars. 1.370_370> Oceani tumidas remo compescuit undas,
<lvcan. phars. 1.371> Fregit et arctoo spumantem uertice Rhenum.
<lvcan. phars. 1.372> Iussa sequi tam posse mihi quam uelle necesse est.
<lvcan. phars. 1.373> Nec ciuis meus est in quem tua classica, Caesar,
<lvcan. phars. 1.374> Audiero. Per signa decem felicia castris
<lvcan. phars. 1.375_375> Perque tuos iuro quocumque ex hoste triumphos:
<lvcan. phars. 1.376> Pectore si fratris gladium iuguloque parentis
<lvcan. phars. 1.377> Condere me iubeas plenaeque in uiscera partu
<lvcan. phars. 1.378> Coniugis, inuita peragam tamen omnia dextra;
<lvcan. phars. 1.379> Si spoliare deos ignemque inmittere templis,
<lvcan. phars. 1.380_380> Numina miscebit castrensis flamma monetae;
<lvcan. phars. 1.381> Castra super Tusci si ponere Thybridis undas,
<lvcan. phars. 1.382> Hesperios audax ueniam metator in agros;
<lvcan. phars. 1.383> Tu quoscumque uoles in planum effundere muros,
<lvcan. phars. 1.384> His aries actus disperget saxa lacertis,
<lvcan. phars. 1.385_385> Illa licet, penitus tolli quam iusseris urbem,
<lvcan. phars. 1.386> Roma sit." His cunctae simul adsensere cohortes
<lvcan. phars. 1.387> Elatasque alte quaecumque ad bella uocaret,
<lvcan. phars. 1.388> Promisere manus. It tantus ad aethera clamor
<lvcan. phars. 1.389> Quantus, piniferae boreas cum Thracius Ossae
<lvcan. phars. 1.390_390> Rupibus incubuit, curuato robore pressae
<lvcan. phars. 1.391> Fit sonus aut rursus redeuntis in aethera siluae.
<lvcan. phars. 1.392> Caesar, ut acceptum tam prono milite bellum
<lvcan. phars. 1.393> Fataque ferre uidet, ne quo languore moretur
<lvcan. phars. 1.394> Fortunam, sparsas per Gallica rura cohortes
<lvcan. phars. 1.395_395> Euocat et Romam motis petit undique signis.
<lvcan. phars. 1.396> Deseruere cauo tentoria fixa Lemanno
<lvcan. phars. 1.397> Castraque quae Vosegi curuam super ardua ripam
<lvcan. phars. 1.398> Pugnaces pictis cohibebant Lingones armis.
<lvcan. phars. 1.399> Hi uada liquerunt Isarae, qui gurgite ductus
<lvcan. phars. 1.400_400> Per tam multa suo, famae maioris in amnem
<lvcan. phars. 1.401> Lapsus, ad aequoreas nomen non pertulit undas.
<lvcan. phars. 1.402> Soluuntur flaui longa statione Ruteni;
<lvcan. phars. 1.403> Mitis Atax Latias gaudet non ferre carinas
<lvcan. phars. 1.404> Finis et Hesperiae, promoto limite, Varus;
<lvcan. phars. 1.405_405> Quaque sub Herculeo sacratus numine portus
<lvcan. phars. 1.406> Vrget rupe caua pelagus (non corus in illum
<lvcan. phars. 1.407> Ius habet aut zephyrus; solus sua litora turbat
<lvcan. phars. 1.408> Circius et tuta prohibet statione Monoeci);
<lvcan. phars. 1.409> Quaque iacet litus dubium quod terra fretumque
<lvcan. phars. 1.410_410> Vindicat alternis uicibus, cum funditur ingens
<lvcan. phars. 1.411> Oceanus uel cum refugis se fluctibus aufert.
<lvcan. phars. 1.412> Ventus ab extremo pelagus sic axe uolutet
<lvcan. phars. 1.413> Destituatque ferens, an sidere mota secundo
<lvcan. phars. 1.414> Tethyos unda uagae lunaribus aestuet horis,
<lvcan. phars. 1.415_415> Flammiger an Titan, ut alentes hauriat undas,
<lvcan. phars. 1.416> Erigat Oceanum fluctusque ad sidera ducat,
<lvcan. phars. 1.417> Quaerite, quos agitat mundi labor; at mihi semper
<lvcan. phars. 1.418> Tu, quaecumque moues tam crebros causa meatus,
<lvcan. phars. 1.419> Vt superi uoluere(==VOLUERE), late. Tum rura Nemetis
<lvcan. phars. 1.420_420> Qui tenet et ripas Aturi, qua litore curuo
<lvcan. phars. 1.421> Molliter admissum claudit Tarbellicus aequor,
<lvcan. phars. 1.422> Signa mouet, gaudetque amoto Santonus hoste
<lvcan. phars. 1.423> Et Biturix longisque leues Suessones in armis.
<lvcan. phars. 1.424> Optimus excusso Leucus Remusque lacerto,
<lvcan. phars. 1.425_425> Optima gens flexis in gyrum Sequana frenis,
<lvcan. phars. 1.426> Et docilis rector monstrati Belga couinni
<lvcan. phars. 1.427> Aruernique ausi Latio se fingere fratres
<lvcan. phars. 1.428> Sanguine ab Iliaco populi nimiumque rebellis
<lvcan. phars. 1.429> Neruius et caesi pollutus sanguine Cottae
<lvcan. phars. 1.430_430> Et qui te laxis imitantur, Sarmata, bracis,
<lvcan. phars. 1.431> Vangiones, Batauique truces, quos aere recuruo
<lvcan. phars. 1.432> Stridentes acuere tubae; qua Cinga pererrat
<lvcan. phars. 1.433> Gurgite, qua Rhodanus raptum uelocibus undis
<lvcan. phars. 1.434> In mare fert Ararim, qua montibus ardua summis
<lvcan. phars. 1.435_435> Gens habitat cana pendentes rupe Cebennas.
<lvcan. phars. 1.436>[Pictones inmunes subigunt sua rura; nec ultra
<lvcan. phars. 1.437> Instabiles Turones circumsita castra coercent.
<lvcan. phars. 1.438> In nebulis, Meduana, tuis marcere perosus
<lvcan. phars. 1.439> Andus iam placida Ligeris recreatur ab unda.
<lvcan. phars. 1.440_440> Inclita Caesareis Genabos dissoluitur alis.]
<lvcan. phars. 1.441> Tu quoque laetatus conuerti proelia, Treuir,
<lvcan. phars. 1.442> Et nunc tonse Ligur, quondam per colla decore
<lvcan. phars. 1.443> Crinibus effusis toti praelate Comatae;
<lvcan. phars. 1.444> Et quibus inmitis placatur sanguine diro
<lvcan. phars. 1.445_445> Teutates horrensque feris altaribus Esus
<lvcan. phars. 1.446> Et Taranis Scythicae non mitior ara Dianae.
<lvcan. phars. 1.447> Vos quoque, qui fortes animas belloque peremptas
<lvcan. phars. 1.448> Laudibus in longum uates dimittitis aeuum,
<lvcan. phars. 1.449> Plurima securi fudistis carmina, bardi.
<lvcan. phars. 1.450_450> Et uos barbaricos ritus moremque sinistrum
<lvcan. phars. 1.451> Sacrorum, druidae, positis repetistis ab armis.
<lvcan. phars. 1.452> Solis nosse deos et caeli numina uobis
<lvcan. phars. 1.453> Aut solis nescire datum; nemora alta remotis
<lvcan. phars. 1.454> Incolitis lucis; uobis auctoribus umbrae
<lvcan. phars. 1.455_455> Non tacitas Erebi sedes Ditisque profundi
<lvcan. phars. 1.456> Pallida regna petunt: regit idem spiritus artus
<lvcan. phars. 1.457> Orbe alio; longae, canitis si cognita, uitae
<lvcan. phars. 1.458> Mors media est. Certe populi, quos despicit arctos,
<lvcan. phars. 1.459> Felices errore suo, quos ille timorum
<lvcan. phars. 1.460_460> Maximus haut urguet, leti metus. Inde ruendi
<lvcan. phars. 1.461> In ferrum mens prona uiris animaeque capaces
<lvcan. phars. 1.462> Mortis, et ignauum rediturae parcere uitae.
<lvcan. phars. 1.463> Et uos crinigeros bellis arcere Caycos
<lvcan. phars. 1.464> Oppositi petitis Romam Rhenique feroces
<lvcan. phars. 1.465_465> Deseritis ripas et apertum gentibus orbem.
<lvcan. phars. 1.466> Caesar, ut inmensae conlecto robore uires
<lvcan. phars. 1.467> Audendi maiora fidem fecere, per omnem
<lvcan. phars. 1.468> Spargitur Italiam uicinaque moenia conplet.
<lvcan. phars. 1.469> Vana quoque ad ueros accessit fama timores
<lvcan. phars. 1.470_470> Inrupitque animos populi clademque futuram
<lvcan. phars. 1.471> Intulit et uelox properantis nuntia belli
<lvcan. phars. 1.472> Innumeras soluit falsa in praeconia linguas.
<lvcan. phars. 1.473> Est qui, tauriferis ubi se Meuania campis
<lvcan. phars. 1.474> Explicat, audacis ruere in certamina turmas
<lvcan. phars. 1.475_475> Adferat, et qua Nar Tiberino inlabitur amni,
<lvcan. phars. 1.476> Barbaricas saeui discurrere Caesaris alas;
<lvcan. phars. 1.477> Ipsum omnes aquilas conlataque signa ferentem
<lvcan. phars. 1.478> Agmine non uno densisque incedere castris.
<lvcan. phars. 1.479> Nec qualem meminere uident: maiorque ferusque
<lvcan. phars. 1.480_480> Mentibus occurrit uictoque inmanior hoste.
<lvcan. phars. 1.481> Hunc inter Rhenum populos Alpemque iacentes,
<lvcan. phars. 1.482> Finibus arctois patriaque a sede reuolsos,
<lvcan. phars. 1.483> Pone sequi, iussamque feris a gentibus Vrbem
<lvcan. phars. 1.484> Romano spectante rapi. Sic quisque pauendo
<lvcan. phars. 1.485_485> Dat uires famae, nulloque auctore malorum,
<lvcan. phars. 1.486> Quae finxere timent. Nec solum uulgus inani
<lvcan. phars. 1.487> Percussum terrore pauet, sed curia; et ipsi
<lvcan. phars. 1.488> Sedibus exsiluere patres, inuisaque belli
<lvcan. phars. 1.489> Consulibus fugiens mandat decreta senatus.
<lvcan. phars. 1.490_490> Tunc quae tuta petant et quae metuenda relinquant
<lvcan. phars. 1.491> Incerti: quo quemque fugae tulit impetus, urget
<lvcan. phars. 1.492> Praecipitem populum, serieque haerentia longa
<lvcan. phars. 1.493> Agmina prorumpunt; credas aut tecta nefandas
<lvcan. phars. 1.494> Corripuisse faces aut iam quatiente ruina
<lvcan. phars. 1.495_495> Nutantes pendere domos; sic turba per urbem
<lvcan. phars. 1.496> Praecipiti lymphata gradu, uelut unica rebus
<lvcan. phars. 1.497> Spes foret adflictis patrios excedere muros,
<lvcan. phars. 1.498> Inconsulta ruit. Qualis, cum turbidus auster
<lvcan. phars. 1.499> Repulit a Libycis inmensum Syrtibus aequor
<lvcan. phars. 1.500_500> Fractaque ueliferi sonuerunt pondera mali,
<lvcan. phars. 1.501> Desilit in fluctus deserta puppe magister
<lvcan. phars. 1.502> Nauitaque, et nondum sparsa conpage carinae
<lvcan. phars. 1.503> Naufragium sibi quisque facit; sic urbe relicta
<lvcan. phars. 1.504> In bellum fugitur. Nullum iam languidus aeuo
<lvcan. phars. 1.505_505> Eualuit reuocare parens coniunxue maritum
<lvcan. phars. 1.506> Fletibus, aut patrii, dubiae dum uota salutis
<lvcan. phars. 1.507> Conciperent, tenuere lares; nec limine quisquam
<lvcan. phars. 1.508> Haesit, et extremo tunc forsitan urbis amatae
<lvcan. phars. 1.509> Plenus abit uisu; ruit inreuocabile uulgus.
<lvcan. phars. 1.510_510> O faciles dare summa deos eademque tueri
<lvcan. phars. 1.511> Difficiles! Vrbem populis uictisque frequentem
<lvcan. phars. 1.512> Gentibus et generis, coeat si turba, capacem
<lvcan. phars. 1.513> Humani facilem uenturo Caesare praedam
<lvcan. phars. 1.514> Ignauae liquere manus. Cum pressus ab hoste
<lvcan. phars. 1.515_515> Clauditur externis miles Romanus in oris,
<lvcan. phars. 1.516> Effugit exiguo nocturna pericula uallo,
<lvcan. phars. 1.517> Et subitus rapti munimine caespitis agger
<lvcan. phars. 1.518> Praebet securos intra tentoria somnos:
<lvcan. phars. 1.519> Tu tantum audito bellorum nomine, Roma,
<lvcan. phars. 1.520_520> Desereris; nox una tuis non credita muris.
<lvcan. phars. 1.521> Danda tamen uenia est tantorum, danda, pauorum:
<lvcan. phars. 1.522> Pompeio fugiente timent. Tum ne qua futuri
<lvcan. phars. 1.523> Spes saltem trepidas mentes leuet, addita fati
<lvcan. phars. 1.524> Peioris manifesta fides, superique minaces
<lvcan. phars. 1.525_525> Prodigiis terras inplerunt, aethera, pontum.
<lvcan. phars. 1.526> Ignota obscurae uiderunt sidera noctes
<lvcan. phars. 1.527> Ardentemque polum flammis caeloque uolantes
<lvcan. phars. 1.528> Obliquas per inane faces crinemque timendi
<lvcan. phars. 1.529> Sideris et terris mutantem regna cometen.
<lvcan. phars. 1.530_530> Fulgora fallaci micuerunt crebra sereno
<lvcan. phars. 1.531> Et uarias ignis tenso dedit aere formas:
<lvcan. phars. 1.532> Nunc iaculum longo, nunc sparso lumine lampas
<lvcan. phars. 1.533> Emicuit caelo. Tacitum sine nubibus ullis
<lvcan. phars. 1.534> Fulmen et arctois rapiens de partibus ignem
<lvcan. phars. 1.535_535> Percussit Latiare caput, stellaeque minores
<lvcan. phars. 1.536> Per uacuum solitae noctis decurrere tempus
<lvcan. phars. 1.537> In medium uenere diem, cornuque coacto
<lvcan. phars. 1.538> Iam Phoebe toto fratrem cum redderet orbe,
<lvcan. phars. 1.539> Terrarum subita percussa expalluit umbra.
<lvcan. phars. 1.540_540> Ipse caput medio Titan cum ferret Olympo,
<lvcan. phars. 1.541> Condidit ardentes atra caligine currus
<lvcan. phars. 1.542> Inuoluitque orbem tenebris gentesque coegit
<lvcan. phars. 1.543> Desperare diem; qualem fugiente per ortus
<lvcan. phars. 1.544> Sole Thyesteae noctem duxere Mycenae.
<lvcan. phars. 1.545_545> Ora ferox Siculae laxauit Mulciber Aetnae
<lvcan. phars. 1.546> Nec tulit in caelum flammas, sed uertice prono
<lvcan. phars. 1.547> Ignis in Hesperium cecidit latus. Atra Charybdis
<lvcan. phars. 1.548> Sanguineum fundo torsit mare. Flebile saeui
<lvcan. phars. 1.549> Latrauere canes. Vestali raptus ab ara
<lvcan. phars. 1.550_550> Ignis et ostendens confectas flamma Latinas
<lvcan. phars. 1.551> Scinditur in partes geminoque cacumine surgit
<lvcan. phars. 1.552> Thebanos imitata rogos. Tum cardine tellus
<lvcan. phars. 1.553> Subsedit, ueteremque iugis nutantibus Alpes
<lvcan. phars. 1.554> Discussere niuem. Tethys maioribus undis
<lvcan. phars. 1.555_555> Hesperiam Calpen summumque inpleuit Atlanta.
<lvcan. phars. 1.556> Indigetes fleuisse deos Vrbisque laborem
<lvcan. phars. 1.557> Testatos sudore lares delapsaque templis
<lvcan. phars. 1.558> Dona suis dirasque diem foedasse uolucres
<lvcan. phars. 1.559> Accipimus, siluisque feras sub nocte relictis
<lvcan. phars. 1.560_560> Audaces media posuisse cubilia Roma.
<lvcan. phars. 1.561> Tum pecudum faciles humana ad murmura linguae,
<lvcan. phars. 1.562> Monstrosique hominum partus numeroque modoque
<lvcan. phars. 1.563> Membrorum, matremque suus conterruit infans;
<lvcan. phars. 1.564> Diraque per populum Cumanae carmina uatis
<lvcan. phars. 1.565_565> Vulgantur. Tum, quos sectis, Bellona lacertis
<lvcan. phars. 1.566> Saeua mouet, cecinere deos, crinemque rotantes
<lvcan. phars. 1.567> Sanguineum populis ulularunt tristia Galli.
<lvcan. phars. 1.568> Conpositis plenae gemuerunt ossibus urnae.
<lvcan. phars. 1.569> Tunc fragor armorum magnaeque per auia uoces
<lvcan. phars. 1.570_570> Auditae nemorum et uenientes comminus umbrae,
<lvcan. phars. 1.571> Quique colunt iunctos extremis moenibus agros,
<lvcan. phars. 1.572> Diffugiunt. Ingens urbem cingebat Erinys
<lvcan. phars. 1.573> Excutiens pronam flagranti uertice pinum
<lvcan. phars. 1.574> Stridentisque comas, Thebanam qualis Agauen
<lvcan. phars. 1.575_575> Impulit aut saeui contorsit tela Lycurgi
<lvcan. phars. 1.576> Eumenis, aut qualem iussu Iunonis iniquae
<lvcan. phars. 1.577> Horruit Alcides, uiso iam Dite, Megaeram.
<lvcan. phars. 1.578> Insonuere tubae, et quanto clamore cohortes
<lvcan. phars. 1.579> Miscentur, tantum nox atra silentibus auris
<lvcan. phars. 1.580_580> Edidit. E medio uisi consurgere Campo
<lvcan. phars. 1.581> Tristia Sullani cecinere oracula manes,
<lvcan. phars. 1.582> Tollentemque caput gelidas Anienis ad undas
<lvcan. phars. 1.583> Agricolae Marium fracto fugere sepulchro.
<lvcan. phars. 1.584> Haec propter placuit Tuscos de more uetusto
<lvcan. phars. 1.585_585> Acciri uates. Quorum qui maximus aeuo
<lvcan. phars. 1.586> Arruns incoluit desertae moenia Lucae,
<lvcan. phars. 1.587> Fulminis edoctus motus uenasque calentes
<lvcan. phars. 1.588> Fibrarum et monitus errantis in aere pinnae,
<lvcan. phars. 1.589> Monstra iubet primum, quae nullo semine discors
<lvcan. phars. 1.590_590> Protulerat natura, rapi sterilique nefandos
<lvcan. phars. 1.591> Ex utero fetus infaustis urere flammis.
<lvcan. phars. 1.592> Mox iubet et totam pauidis a ciuibus urbem
<lvcan. phars. 1.593> Ambiri et, festo purgantes moenia lustro,
<lvcan. phars. 1.594> Longa per extremos pomeria cingere fines
<lvcan. phars. 1.595_595> Pontifices, sacri quibus est permissa potestas.
<lvcan. phars. 1.596> Turba minor ritu sequitur succincta Gabino,
<lvcan. phars. 1.597> Vestalemque chorum ducit uittata sacerdos,
<lvcan. phars. 1.598> Troianam soli cui fas uidisse Mineruam;
<lvcan. phars. 1.599> Tunc qui fata deum secretaque carmina seruant
<lvcan. phars. 1.600_600> Et lotam paruo reuocant Almone Cybeben,
<lvcan. phars. 1.601> Et doctus uolucres augur seruare sinistras
<lvcan. phars. 1.602> Septemuirque epulis festus Titiique sodales
<lvcan. phars. 1.603> Et Salius laeto portans ancilia collo
<lvcan. phars. 1.604> Et tollens apicem generoso uertice flamen.
<lvcan. phars. 1.605_605> Dumque illi effusam longis anfractibus urbem
<lvcan. phars. 1.606> Circumeunt, Arruns dispersos fulminis ignis
<lvcan. phars. 1.607> Colligit et terrae maesto cum murmure condit
<lvcan. phars. 1.608> Datque locis numen; sacris tunc admouet aris
<lvcan. phars. 1.609> Electa ceruice marem. Iam fundere Bacchum
<lvcan. phars. 1.610_610> Coeperat obliquoque molas inducere cultro,
<lvcan. phars. 1.611> Impatiensque diu non grati uictima sacri,
<lvcan. phars. 1.612> Cornua succincti premerent cum torua ministri,
<lvcan. phars. 1.613> Deposito uictum praebebat poplite collum.
<lvcan. phars. 1.614> Nec cruor emicuit solitus, sed uulnere largo
<lvcan. phars. 1.615_615> Diffusum rutilo nigrum pro sanguine uirus.
<lvcan. phars. 1.616> Palluit attonitus sacris feralibus Arruns
<lvcan. phars. 1.617> Atque iram superum raptis quaesiuit in extis.
<lvcan. phars. 1.618> Terruit ipse color uatem; nam pallida taetris
<lvcan. phars. 1.619> Viscera tincta notis gelidoque infecta cruore
<lvcan. phars. 1.620_620> Plurimus asperso uariabat sanguine liuor.
<lvcan. phars. 1.621> Cernit tabe iecur madidum uenasque minaces
<lvcan. phars. 1.622> Hostili de parte uidet. Pulmonis anheli
<lvcan. phars. 1.623> Fibra latet paruusque secat uitalia limes.
<lvcan. phars. 1.624> Cor iacet et saniem per hiantis uiscera rimas
<lvcan. phars. 1.625_625> Emittunt produntque suas omenta latebras.
<lvcan. phars. 1.626> Quodque nefas nullis impune apparuit extis,
<lvcan. phars. 1.627> Ecce uidet capiti fibrarum increscere molem
<lvcan. phars. 1.628> Alterius capitis; pars aegra et marcida pendet,
<lvcan. phars. 1.629> Pars micat et celeri uenas mouet improba pulsu.
<lvcan. phars. 1.630_630> His ubi concepit magnorum fata malorum,
<lvcan. phars. 1.631> Exclamat: "Vix fas, superi, quaecumque mouetis,
<lvcan. phars. 1.632> Prodere me populis; nec enim tibi, summe, litaui,
<lvcan. phars. 1.633> Iuppiter, hoc sacrum; caesique in pectora tauri
<lvcan. phars. 1.634> Inferni uenere dei. Non fanda timemus,
<lvcan. phars. 1.635_635> Sed uenient maiora metu. Di uisa secundent,
<lvcan. phars. 1.636> Et fibris sit nulla fides, sed conditor artis
<lvcan. phars. 1.637> Finxerit ista Tages." Flexa sic omina Tuscus
<lvcan. phars. 1.638> Inuoluens multaque tegens ambage canebat.
<lvcan. phars. 1.639> At Figulus, cui cura deos secretaque caeli
<lvcan. phars. 1.640_640> Nosse fuit, quem non stellarum Aegyptia Memphis
<lvcan. phars. 1.641> Aequaret uisu numerisque mouentibus astra,
<lvcan. phars. 1.642>"Aut hic errat," ait "nulla cum lege per aeuum
<lvcan. phars. 1.643> Mundus et incerto discurrunt sidera motu,
<lvcan. phars. 1.644> Aut, si fata mouent, Vrbi generique paratur
<lvcan. phars. 1.645_645> Humano matura lues. Terraene dehiscent
<lvcan. phars. 1.646> Subsidentque urbes, an tollet feruidus aer
<lvcan. phars. 1.647> Temperiem, segetes tellus infida negabit,
<lvcan. phars. 1.648> Omnis an effusis miscebitur unda uenenis?
<lvcan. phars. 1.649> Quod cladis genus, o superi, qua peste paratis
<lvcan. phars. 1.650_650> Saeuitiam? Extremi multorum tempus in unum
<lvcan. phars. 1.651> Conuenere dies. Summo si frigida caelo
<lvcan. phars. 1.652> Stella nocens nigros Saturni accenderet ignis,
<lvcan. phars. 1.653> Deucalioneos fudisset Aquarius imbres,
<lvcan. phars. 1.654> Totaque diffuso latuisset in aequore tellus.
<lvcan. phars. 1.655_655> Si saeuum radiis Nemeaeum, Phoebe, Leonem
<lvcan. phars. 1.656> Nunc premeres, toto fluerent incendia mundo,
<lvcan. phars. 1.657> Succensusque tuis flagrasset curribus aether.
<lvcan. phars. 1.658> Hi cessant ignes. Tu qui flagrante minacem
<lvcan. phars. 1.659> Scorpion incendis cauda chelasque peruris,
<lvcan. phars. 1.660_660> Quid tantum, Gradiue, paras? Nam mitis in alto
<lvcan. phars. 1.661> Iuppiter occasu premitur Venerisque salubre
<lvcan. phars. 1.662> Sidus hebet motuque celer Cyllenius haeret,
<lvcan. phars. 1.663> Et caelum Mars solus habet. Cur signa meatus
<lvcan. phars. 1.664> Deseruere suos mundoque obscura feruntur,
<lvcan. phars. 1.665_665> Ensiferi nimium fulget latus Orionis?
<lvcan. phars. 1.666> Inminet armorum rabies ferrique potestas
<lvcan. phars. 1.667> Confundet ius omne manu scelerique nefando
<lvcan. phars. 1.668> Nomen erit uirtus multosque exibit in annos
<lvcan. phars. 1.669> Hic furor. Et superos quid prodest poscere finem?
<lvcan. phars. 1.670_670> Cum domino pax ista uenit. Duc, Roma, malorum
<lvcan. phars. 1.671> Continuam seriem clademque in tempora multa
<lvcan. phars. 1.672> Extrahe ciuili tantum iam libera bello."
<lvcan. phars. 1.673> Terruerant satis haec pauidam praesagia plebem;
<lvcan. phars. 1.674> Sed maiora premunt. Nam qualis uertice Pindi
<lvcan. phars. 1.675_675> Edonis Ogygio decurrit plena Lyaeo,
<lvcan. phars. 1.676> Talis et attonitam rapitur matrona per urbem
<lvcan. phars. 1.677> Vocibus his prodens urguentem pectora Phoebum:
<lvcan. phars. 1.678>"Quo feror, o Paean? Qua me super aethera raptam
<lvcan. phars. 1.679> Constituis terra? Video Pangaea niuosis
<lvcan. phars. 1.680_680> Cana iugis latosque Haemi sub rupe Philippos.
<lvcan. phars. 1.681> Quis furor hic, o Phoebe, doce, quae tela? Manusque
<lvcan. phars. 1.682> Romanae miscent acies bellumque sine hoste est!
<lvcan. phars. 1.683> Quo diuersa feror? Primos me ducis in ortus
<lvcan. phars. 1.684> Qua mare Lagaei mutatur gurgite Nili:
<lvcan. phars. 1.685_685> Hunc ego, fluminea deformis truncus harena
<lvcan. phars. 1.686> Qui iacet, agnosco. Dubiam super aequora Syrtim
<lvcan. phars. 1.687> Arentemque feror Libyen, quo tristis Enyo
<lvcan. phars. 1.688> Transtulit Emathias acies. Nunc desuper Alpis
<lvcan. phars. 1.689> Nubiferae colles atque aeriam Pyrenen
<lvcan. phars. 1.690_690> Abripimur. Patriae sedis remeamus in urbis,
<lvcan. phars. 1.691> Inpiaque in medio peraguntur bella senatu.
<lvcan. phars. 1.692> Consurgunt partes iterum, totumque per orbem
<lvcan. phars. 1.693> Rursus eo. Noua da mihi cernere litora ponti
<lvcan. phars. 1.694> Telluremque nouam; uidi iam, Phoebe, Philippos."
<lvcan. phars. 1.695_695> Haec ait et lasso iacuit deserta furore.
<lvcan. phars. 2.1> Iamque irae patuere deum, manifestaque belli
<lvcan. phars. 2.2> Signa dedit mundus, legesque et foedera rerum
<lvcan. phars. 2.3> Praescia monstrifero uertit natura tumultu
<lvcan. phars. 2.4> Indixitque nefas. Cur hanc tibi, rector Olympi,
<lvcan. phars. 2.5> Sollicitis uisum mortalibus addere curam,
<lvcan. phars. 2.6> Noscant uenturas ut dira per omina clades?
<lvcan. phars. 2.7> Siue parens rerum, cum primum informia regna
<lvcan. phars. 2.8> Materiamque rudem flamma cedente recepit,
<lvcan. phars. 2.9> Fixit in aeternum causas qua cuncta coercet,
<lvcan. phars. 2.10> Se quoque lege tenens, et saecula iussa ferentem
<lvcan. phars. 2.11> Fatorum immoto diuisit limite mundum;
<lvcan. phars. 2.12> Siue nihil positum est, sed fors incerta uagatur,
<lvcan. phars. 2.13> Fertque refertque uices, et habet mortalia casus:
<lvcan. phars. 2.14> Sit subitum quodcumque paras; sit caeca futuri
<lvcan. phars. 2.15> Mens hominum fati; liceat sperare timenti.
<lvcan. phars. 2.16> Ergo ubi concipiunt quantis sit cladibus orbi
<lvcan. phars. 2.17> Constatura fides superum, ferale per urbem
<lvcan. phars. 2.18> Iustitium, latuit plebeio tectus amictu
<lvcan. phars. 2.19> Omnis honos, nullos comitata est purpura faces.
<lvcan. phars. 2.20> Tum questus tenuere suos, magnusque per omnis
<lvcan. phars. 2.21> Errauit sine uoce dolor. sic funere primo
<lvcan. phars. 2.22> Attonitae tacuere domus, cum corpora nondum
<lvcan. phars. 2.23> Conclamata iacent, nec mater crine soluto
<lvcan. phars. 2.24> Exigit ad saeuos famularum bracchia planctus,
<lvcan. phars. 2.25> Sed cum membra premit fugiente rigentia uita
<lvcan. phars. 2.26> Vultusque exanimes oculosque in morte minaces;
<lvcan. phars. 2.27> Necdum est ille dolor, sed iam metus: incubat amens
<lvcan. phars. 2.28> Miraturque malum. Cultus matrona priores
<lvcan. phars. 2.29> Deposuit maestaeque tenent delubra cateruae.
<lvcan. phars. 2.30> Hae lacrimis sparsere deos, hae pectora duro
<lvcan. phars. 2.31> Ad fixere solo lacerasque in limine sacro
<lvcan. phars. 2.32> Attonitae fudere comas uotisque uocari
<lvcan. phars. 2.33> Adsuetas crebris feriunt ululatibus aures.
<lvcan. phars. 2.34> Nec cunctae summi templo iacuere Tonantis:
<lvcan. phars. 2.35> Diuisere deos, et nullis defuit aris
<lvcan. phars. 2.36> Inuidiam factura parens, quarum una madentis
<lvcan. phars. 2.37> Scissa genas, planctu liuentis atra lacertos:
<lvcan. phars. 2.38>"Nunc," ait "o miserae, contundite pectora, matres,
<lvcan. phars. 2.39> Nunc laniate comas neue hunc differte dolorem
<lvcan. phars. 2.40> Et summis seruate malis; nunc flere potestas,
<lvcan. phars. 2.41> Dum pendet fortuna ducum; cum uicerit alter,
<lvcan. phars. 2.42> Gaudendum est." His se stimulis dolor ipse lacessit.
<lvcan. phars. 2.43> Nec non bella uiri diuersaque castra petentes
<lvcan. phars. 2.44> Effundunt iustas in numina saeua querellas:
<lvcan. phars. 2.45>"O miserae sortis, quod non in Punica nati
<lvcan. phars. 2.46> Tempora Cannarum fuimus Trebiaeque iuuentus!
<lvcan. phars. 2.47> Non pacem petimus, superi; date gentibus iras,
<lvcan. phars. 2.48> Nunc urbes excite feras, coniuret in arma
<lvcan. phars. 2.49> Mundus, Achaemeniis decurrant Medica Susis
<lvcan. phars. 2.50> Agmina, Massageten Scythicus non alliget Hister,
<lvcan. phars. 2.51> Fundat ab extremo flauos aquilone Sueuos
<lvcan. phars. 2.52> Albis et indomitum Rheni caput; omnibus hostis
<lvcan. phars. 2.53> Reddite nos populis: ciuile auertite bellum;
<lvcan. phars. 2.54> Hinc Dacus, premat inde Getes; occurrat Hiberis
<lvcan. phars. 2.55> Alter, ad eoas hic uertat signa pharetras;
<lvcan. phars. 2.56> Nulla uacet tibi, Roma, manus. uel perdere nomen
<lvcan. phars. 2.57> Si placet Hesperium, superi, collatus in ignes
<lvcan. phars. 2.58> Plurimus ad terram per fulmina decidat aether.
<lvcan. phars. 2.59> Saeue parens, utrasque simul partesque ducesque,
<lvcan. phars. 2.60> Dum nondum meruere, feri. Tantone nouorum
<lvcan. phars. 2.61> Prouentu scelerum quaerunt uter imperet Vrbi?
<lvcan. phars. 2.62> Vix tanti fuerat ciuilia bella mouere
<lvcan. phars. 2.63> Vt neuter(==NE-U-TER)." Talis pietas peritura querellas
<lvcan. phars. 2.64> Egerit. At miseros angit sua cura parentes,
<lvcan. phars. 2.65> Oderuntque grauis uiuacia fata senectae
<lvcan. phars. 2.66> Seruatosque iterum bellis ciuilibus annos;
<lvcan. phars. 2.67> Atque aliquis magno quaerens exempla timori:
<lvcan. phars. 2.68>"Non alios" inquit "motus tunc fata parabant,
<lvcan. phars. 2.69> Cum post Teutonicos uictor Libycosque triumphos
<lvcan. phars. 2.70> Exul limosa Marius caput abdidit ulua.
<lvcan. phars. 2.71> Stagna auidi texere soli laxaeque paludes
<lvcan. phars. 2.72> Depositum, Fortuna, tuum; mox uincula ferri
<lvcan. phars. 2.73> Exedere senem longusque in carcere paedor:
<lvcan. phars. 2.74> Consul et euersa felix moriturus in Vrbe
<lvcan. phars. 2.75> Poenas ante dabat scelerum. mors ipsa refugit
<lvcan. phars. 2.76> Saepe uirum, frustraque hosti concessa potestas
<lvcan. phars. 2.77> Sanguinis inuisi. Primo qui caedis in actu
<lvcan. phars. 2.78> Deriguit ferrumque manu torpente remisit:
<lvcan. phars. 2.79> Viderat immensam tenebroso in carcere lucem
<lvcan. phars. 2.80> Terribilesque deos scelerum Mariumque futurum
<lvcan. phars. 2.81> Audieratque pauens: "Fas haec contingere non est
<lvcan. phars. 2.82> Colla tibi; debet multas hic legibus aeui
<lvcan. phars. 2.83> Ante suam mortes; uanum depone furorem.
<lvcan. phars. 2.84> Si libet ulcisci deletae funera gentis,
<lvcan. phars. 2.85> Hunc, Cimbri, seruate senem. Non ille fauore
<lvcan. phars. 2.86> Numinis, ingenti superum protectus ab ira
<lvcan. phars. 2.87> Vir ferus et Romam cupienti perdere fato
<lvcan. phars. 2.88> Sufficiens." Idem pelago delatus iniquo
<lvcan. phars. 2.89> Hostilem in terram uacuisque mapalibus actus
<lvcan. phars. 2.90> Nuda triumphati iacuit per regna Iugurthae
<lvcan. phars. 2.91> Et Poenos pressit cineres. Solatia fati
<lvcan. phars. 2.92> Carthago Mariusque tulit, pariterque iacentes
<lvcan. phars. 2.93> Ignouere deis. Libycas ibi colligit iras:
<lvcan. phars. 2.94> Vt primum fortuna redit, seruilia soluit
<lvcan. phars. 2.95> Agmina; conflato saeuas ergastula ferro
<lvcan. phars. 2.96> Exeruere manus. Nulli gestanda dabantur
<lvcan. phars. 2.97> Signa ducis, nisi qui scelerum iam fecerat usum
<lvcan. phars. 2.98> Attuleratque in castra nefas. Pro fata! Quis ille,
<lvcan. phars. 2.99> Quis fuit ille dies, Marius quo moenia uictor
<lvcan. phars. 2.100> Corripuit, quantoque gradu mors saeua cucurrit!
<lvcan. phars. 2.101> Nobilitas cum plebe perit, lateque uagatus
<lvcan. phars. 2.102> Ensis, et a nullo reuocatum pectore ferrum.
<lvcan. phars. 2.103> Stat cruor in templis, multaque rubentia caede
<lvcan. phars. 2.104> Lubrica saxa madent. Nulli sua profuit aetas:
<lvcan. phars. 2.105> Non senis extremum piguit uergentibus annis
<lvcan. phars. 2.106> Praecepisse diem, nec primo in limine uitae
<lvcan. phars. 2.107> Infantis miseri nascentia rumpere fata.
<lvcan. phars. 2.108> Crimine quo parui caedem potuere mereri?
<lvcan. phars. 2.109> Sed satis est iam posse mori. Trahit ipse furoris
<lvcan. phars. 2.110> Impetus, et uisum lenti quaesisse nocentem.
<lvcan. phars. 2.111> In numerum pars magna perit, rapuitque cruentus
<lvcan. phars. 2.112> Victor ab ignota uultus ceruice recisos,
<lvcan. phars. 2.113> Dum uacua pudet ire manu. Spes una salutis
<lvcan. phars. 2.114> Oscula pollutae fixisse trementia dextrae.
<lvcan. phars. 2.115> Mille licet gladii mortis noua signa sequantur,
<lvcan. phars. 2.116> Degener o populus, uix saecula longa decorum
<lvcan. phars. 2.117> Sic meruisse uiris, nedum breue dedecus aeui
<lvcan. phars. 2.118> Et uitam, dum Sulla redit. cui funera uulgi
<lvcan. phars. 2.119> Flere uacet? uix te sparsum per uiscera, Baebi,
<lvcan. phars. 2.120> Innumeras inter carpentis membra coronae
<lvcan. phars. 2.121> Discessisse manus; aut te, praesage malorum
<lvcan. phars. 2.122> Antoni, cuius laceris pendentia canis
<lvcan. phars. 2.123> Ora ferens miles festae rorantia mensae
<lvcan. phars. 2.124> Imposuit. Truncos lacerauit Fimbria Crassos;
<lvcan. phars. 2.125> Saeua tribunicio maduerunt robora tabo;
<lvcan. phars. 2.126> Te quoque neglectum uiolatae, Scaeuola, dextrae
<lvcan. phars. 2.127> Ante ipsum penetrale deae semperque calentis
<lvcan. phars. 2.128> Mactauere focos; paruum sed fessa senectus
<lvcan. phars. 2.129> Sanguinis effudit iugulo flammisque pepercit.
<lvcan. phars. 2.130> Septimus haec sequitur repetitis fascibus annus.
<lvcan. phars. 2.131> Ille fuit uitae Mario modus omnia passo
<lvcan. phars. 2.132> Quae peior fortuna potest, atque omnibus uso
<lvcan. phars. 2.133> Quae melior, mensoque hominis quid fata paterent.
<lvcan. phars. 2.134> Iam quot apud Sacri cecidere cadauera portum,
<lvcan. phars. 2.135> Aut Collina tulit stratas quot porta cateruas,
<lvcan. phars. 2.136> Tum cum paene caput mundi rerumque potestas
<lvcan. phars. 2.137> Mutauit translata locum, Romanaque Samnis
<lvcan. phars. 2.138> Vltra Caudinas sperauit uulnera Furcas!
<lvcan. phars. 2.139> Sulla quoque immensis accessit cladibus ultor.
<lvcan. phars. 2.140> Ille quod exiguum restabat sanguinis Vrbi
<lvcan. phars. 2.141> Hausit; dumque nimis iam putria membra recidit,
<lvcan. phars. 2.142> Excessit medicina modum, nimiumque secuta est,
<lvcan. phars. 2.143> Qua morbi duxere, manus. Periere nocentes,
<lvcan. phars. 2.144> Sed cum iam soli possent superesse nocentes.
<lvcan. phars. 2.145> Tunc data libertas odiis, resolutaque legum
<lvcan. phars. 2.146> Frenis ira ruit. Non uni cuncta dabantur,
<lvcan. phars. 2.147> Sed fecit sibi quisque nefas. Semel omnia uictor
<lvcan. phars. 2.148> Iusserat. Infandum domini per uiscera ferrum
<lvcan. phars. 2.149> Exegit famulus; nati maduere paterno
<lvcan. phars. 2.150> Sanguine; certatum est cui ceruix caesa parentis
<lvcan. phars. 2.151> Cederet; in fratrum ceciderunt praemia fratres.
<lvcan. phars. 2.152> Busta repleta fuga, permixtaque uiua sepultis
<lvcan. phars. 2.153> Corpora, nec populum latebrae cepere ferarum.
<lvcan. phars. 2.154> Hic laqueo fauces elisaque guttura fregit,
<lvcan. phars. 2.155> Hic se praecipiti iaculatus pondere dura
<lvcan. phars. 2.156> Dissiluit percussus humo, mortisque cruento
<lvcan. phars. 2.157> Victori rapuere suas; hic robora busti
<lvcan. phars. 2.158> Exstruit ipse sui necdum omni sanguine fuso
<lvcan. phars. 2.159> Desilit in flammas et dum licet occupat ignes.
<lvcan. phars. 2.160> Colla ducum pilo trepidam gestata per urbem
<lvcan. phars. 2.161> Et medio congesta foro; cognoscitur illic
<lvcan. phars. 2.162> Quicquid ubique iacet. Scelerum non Thracia tantum
<lvcan. phars. 2.163> Vidit Bistonii stabulis pendere tyranni,
<lvcan. phars. 2.164> Postibus Antaei Libye, nec Graecia maerens
<lvcan. phars. 2.165> Tam laceros artus Pisaea fleuit in aula.
<lvcan. phars. 2.166> Cum iam tabe fluunt confusaque tempore multo
<lvcan. phars. 2.167> Amisere notas, miserorum dextra parentum
<lvcan. phars. 2.168> Colligit et pauido subducit cognita furto.
<lvcan. phars. 2.169> Meque ipsum memini caesi deformia fratris
<lvcan. phars. 2.170> Ora rogo cupidum uetitisque imponere flammis
<lvcan. phars. 2.171> Omnia Sullanae lustrasse cadauera pacis,
<lvcan. phars. 2.172> Perque omnis truncos cum qua ceruice recisum
<lvcan. phars. 2.173> Conueniat quaesisse caput. quid sanguine manes
<lvcan. phars. 2.174> Placatos Catuli referam? cum uictima tristis
<lvcan. phars. 2.175> Inferias Marius forsan nolentibus umbris
<lvcan. phars. 2.176> Pendit, inexpleto non fanda piacula busto,
<lvcan. phars. 2.177> Cum laceros artus aequataque uulnera membris
<lvcan. phars. 2.178> Vidimus, et toto quamuis in corpore caeso
<lvcan. phars. 2.179> Nil animae letale datum moremque nefandae
<lvcan. phars. 2.180> Dirum saeuitiae, pereuntis parcere morti.
<lvcan. phars. 2.181> Auulsae cecidere manus, exsectaque lingua
<lvcan. phars. 2.182> Palpitat et muto uacuum ferit aera motu.
<lvcan. phars. 2.183> Hic aures, alius spiramina naris aduncae
<lvcan. phars. 2.184> Amputat; ille cauis euoluit sedibus orbes,
<lvcan. phars. 2.185> Vltimaque effudit spectatis lumina membris.
<lvcan. phars. 2.186> Vix erit ulla fides tam saeui criminis unum
<lvcan. phars. 2.187> Tot poenas cepisse caput. sic mole ruinae
<lvcan. phars. 2.188> Fracta sub ingenti miscentur pondere membra,
<lvcan. phars. 2.189> Nec magis informes ueniunt ad litora trunci,
<lvcan. phars. 2.190> Qui medio periere freto. quid perdere fructum
<lvcan. phars. 2.191> Iuuit et ut uilem Marii confundere uultum?
<lvcan. phars. 2.192> Vt scelus hoc Sullae caedesque ostensa placeret,
<lvcan. phars. 2.193> Agnoscendus erat. uidit Fortuna colonos
<lvcan. phars. 2.194> Praenestina suos cunctos simul ense recepto
<lvcan. phars. 2.195> Vnius populum pereuntem tempore mortis.
<lvcan. phars. 2.196> Tunc flos Hesperiae, Latii iam sola iuuentus
<lvcan. phars. 2.197> Concidit et miserae maculauit ouilia Romae.
<lvcan. phars. 2.198> Tot simul infesto iuuenes occumbere leto
<lvcan. phars. 2.199> Saepe fames pelagique furor subitaeque ruinae
<lvcan. phars. 2.200> Aut terrae caelique lues aut bellica clades,
<lvcan. phars. 2.201> Numquam poena fuit. densi uix agmina uulgi
<lvcan. phars. 2.202> Inter et exsangues immissa morte cateruas
<lvcan. phars. 2.203> Victores mouere manum. uix caede peracta
<lvcan. phars. 2.204> Procumbunt dubiaque labant ceruice; sed illos
<lvcan. phars. 2.205> Magna premit strages, peraguntque cadauera partem
<lvcan. phars. 2.206> Caedis: uiua graues elidunt corpora trunci.
<lvcan. phars. 2.207> Intrepidus tanti sedit securus ab alto
<lvcan. phars. 2.208> Spectator sceleris; miseri tot milia uulgi
<lvcan. phars. 2.209> Non timuit iussisse mori. congesta recepit
<lvcan. phars. 2.210> Omnia Tyrrhenus Sullana cadauera gurges;
<lvcan. phars. 2.211> In fluuium primi cecidere, in corpora summi.
<lvcan. phars. 2.212> Praecipites haesere rates, et strage cruenta
<lvcan. phars. 2.213> Interruptus aquae fluxit prior amnis in aequor,
<lvcan. phars. 2.214> Ad molem stetit unda sequens. Iam sanguinis alti
<lvcan. phars. 2.215> Vis sibi fecit iter, campumque effusa per omnem
<lvcan. phars. 2.216> Praecipitique ruens Tiberina in flumina riuo
<lvcan. phars. 2.217> Haerentis adiuuit aquas, nec iam alueus amnem
<lvcan. phars. 2.218> Nec retinent ripae, redditque cadauera campo.
<lvcan. phars. 2.219> Tandem Tyrrhenas uix eluctatus in undas
<lvcan. phars. 2.220> Sanguine caeruleum torrenti diuidit aequor.
<lvcan. phars. 2.221> Hisne salus rerum, felix his Sulla uocari,
<lvcan. phars. 2.222> His meruit tumulum medio sibi tollere Campo?
<lvcan. phars. 2.223> Haec rursus patienda manent, hoc ordine belli
<lvcan. phars. 2.224> Ibitur, hic stabit ciuilibus exitus armis.
<lvcan. phars. 2.225> Quamquam agitant grauiora metus, multumque coitur
<lvcan. phars. 2.226> Humani generis maiore in proelia damno.
<lvcan. phars. 2.227> Exulibus Mariis bellorum maxima merces
<lvcan. phars. 2.228> Roma recepta fuit, nec plus uictoria Sullae
<lvcan. phars. 2.229> Praestitit, inuisas penitus quam tollere partes.
<lvcan. phars. 2.230> Hos alio, Fortuna, uocas, olimque potentes
<lvcan. phars. 2.231> Concurrunt. neuter ciuilia bella moueret,
<lvcan. phars. 2.232> Contentus quod Sulla fuit." Sic maesta senectus
<lvcan. phars. 2.233> Praeteritique memor flebat metuensque futuri.
<lvcan. phars. 2.234> At non magnanimi percussit pectora Bruti
<lvcan. phars. 2.235> Terror, et in tanta pauidi formidine motus
<lvcan. phars. 2.236> Pars populi lugentis erat; sed nocte sopora,
<lvcan. phars. 2.237> Parrhasis obliquos Helice cum uerteret axes,
<lvcan. phars. 2.238> Atria cognati pulsat non ampla Catonis.
<lvcan. phars. 2.239> Inuenit insomni uoluentem publica cura
<lvcan. phars. 2.240> Fata uirum casusque urbis cunctisque timentem
<lvcan. phars. 2.241> Securumque sui, farique his uocibus orsus:
<lvcan. phars. 2.242>"Omnibus expulsae terris olimque fugatae
<lvcan. phars. 2.243> Virtutis iam sola fides, quam turbine nullo
<lvcan. phars. 2.244> Excutiet fortuna tibi, tu mente labantem
<lvcan. phars. 2.245> Derige me, dubium certo tu robore firma.
<lvcan. phars. 2.246> Namque alii Magnum uel Caesaris arma sequantur:
<lvcan. phars. 2.247> Dux Bruto Cato solus erit. Pacemne tueris
<lvcan. phars. 2.248> Inconcussa tenens dubio uestigia mundo?
<lvcan. phars. 2.249> An placuit ducibus scelerum populique furentis
<lvcan. phars. 2.250> Cladibus immixtum ciuile absoluere bellum?
<lvcan. phars. 2.251> Quemque suae rapiunt scelerata in proelia causae:
<lvcan. phars. 2.252> Hos polluta domus legesque in pace timendae,
<lvcan. phars. 2.253> Hos ferro fugienda fames mundique ruinae
<lvcan. phars. 2.254> Permiscenda fides. Nullum furor egit in arma:
<lvcan. phars. 2.255> Castra petunt magna uicti mercede; tibi uni
<lvcan. phars. 2.256> Per se bella placent? Quid tot durare per annos
<lvcan. phars. 2.257> Profuit immunem corrupti moribus aeui?
<lvcan. phars. 2.258> Hoc solum longae pretium uirtutis habebis?
<lvcan. phars. 2.259> Accipient alios, facient te bella nocentem.
<lvcan. phars. 2.260> Ne tantum, o superi, liceat feralibus armis,
<lvcan. phars. 2.261> Has etiam mouisse manus, nec pila lacertis
<lvcan. phars. 2.262> Missa tuis caeca telorum in nube ferantur,
<lvcan. phars. 2.263> Nec tanta incassum uirtus eat. ingeret omnis
<lvcan. phars. 2.264> Se belli fortuna tibi. Quis nollet in isto
<lvcan. phars. 2.265> Ense mori, quamuis alieno uulnere labens,
<lvcan. phars. 2.266> Et scelus esse tuum? Melius tranquilla sine armis
<lvcan. phars. 2.267> Otia solus ages; sicut caelestia semper
<lvcan. phars. 2.268> Inconcussa suo uoluuntur sidera lapsu,
<lvcan. phars. 2.269> Fulminibus propior terrae succenditur aer;
<lvcan. phars. 2.270> Imaque telluris uentos tractusque coruscos
<lvcan. phars. 2.271> Flammarum accipiunt, nubes excedit Olympus.
<lvcan. phars. 2.272> Lege deum minimas rerum discordia turbat,
<lvcan. phars. 2.273> Pacem magna tenent. Quam laetae Caesaris aures
<lvcan. phars. 2.274> Accipient tantum uenisse in proelia ciuem!
<lvcan. phars. 2.275> Nam praelata suis numquam diuersa dolebit
<lvcan. phars. 2.276> Castra ducis Magni. Nimium placet ipse Catoni,
<lvcan. phars. 2.277> Si bellum ciuile placet. Pars magna senatus
<lvcan. phars. 2.278> Et duce priuato gesturus proelia consul
<lvcan. phars. 2.279> Sollicitant proceresque alii; quibus adde Catonem
<lvcan. phars. 2.280> Sub iuga Pompei, toto iam liber in orbe
<lvcan. phars. 2.281> Solus Caesar erit. Quod si pro legibus arma
<lvcan. phars. 2.282> Ferre iuuat patriis libertatemque tueri,
<lvcan. phars. 2.283> Nunc neque Pompei Brutum neque Caesaris hostem,
<lvcan. phars. 2.284> Post bellum uictoris habes." Sic fatur, at illi
<lvcan. phars. 2.285> Arcano sacras reddit Cato pectore uoces:
<lvcan. phars. 2.286>"Summum, Brute, nefas ciuilia bella fatemur;
<lvcan. phars. 2.287> Sed quo fata trahunt, uirtus secura sequetur;
<lvcan. phars. 2.288> Crimen erit superis et me fecisse nocentem.
<lvcan. phars. 2.289> Sidera quis mundumque uelit spectare cadentem
<lvcan. phars. 2.290> Expers ipse metus? Quis, cum ruat arduus aether,
<lvcan. phars. 2.291> Terra labet mixto coeuntis pondere mundi,
<lvcan. phars. 2.292> Compressas tenuisse manus? Gentesne furorem
<lvcan. phars. 2.293> Hesperium ignotae Romanaque bella sequentur
<lvcan. phars. 2.294> Diducti fretis alio sub sidere reges,
<lvcan. phars. 2.295> Otia solus agam? Procul hunc arcete furorem,
<lvcan. phars. 2.296> O superi, motura Dahas ut clade Getasque
<lvcan. phars. 2.297> Securo me Roma cadat. Ceu morte parentem
<lvcan. phars. 2.298> Natorum orbatum longum producere funus
<lvcan. phars. 2.299> Ad tumulos iubet ipse dolor, iuuat ignibus atris
<lvcan. phars. 2.300> Inseruisse manus constructoque aggere busti
<lvcan. phars. 2.301> Ipsum atras tenuisse faces: non ante reuellar
<lvcan. phars. 2.302> Exanimem quam te complectar, Roma, tuumque
<lvcan. phars. 2.303> Nomen, libertas, et inanem prosequar umbram.
<lvcan. phars. 2.304> Sic eat: immites Romana piacula diui
<lvcan. phars. 2.305> Plena ferant, nullo fraudemus sanguine bellum.
<lvcan. phars. 2.306> O utinam caelique deis Erebique liceret
<lvcan. phars. 2.307> Hoc caput in cunctas damnatum exponere poenas!
<lvcan. phars. 2.308> Deuotum hostiles Decium pressere cateruae:
<lvcan. phars. 2.309> Me geminae figant acies, me barbara telis
<lvcan. phars. 2.310> Rheni turba petat, cunctis ego peruius hastis
<lvcan. phars. 2.311> Excipiam medius totius uulnera belli.
<lvcan. phars. 2.312> Hic redimat sanguis populos, hac caede luatur
<lvcan. phars. 2.313> Quidquid Romani meruerunt pendere mores.
<lvcan. phars. 2.314> Ad iuga cur faciles populi, cur saeua uolentes
<lvcan. phars. 2.315> Regna pati pereunt? Me solum inuadite ferro,
<lvcan. phars. 2.316> Me frustra leges et inania iura tuentem.
<lvcan. phars. 2.317> Hic dabit, hic pacem iugulus finemque malorum
<lvcan. phars. 2.318> Gentibus Hesperiis; post me regnare uolenti
<lvcan. phars. 2.319> Non opus est bello. Quin publica signa ducemque
<lvcan. phars. 2.320> Pompeium sequimur? Nec, si fortuna fauebit,
<lvcan. phars. 2.321> Hunc quoque totius sibi ius promittere mundi
<lvcan. phars. 2.322> Non bene compertum est: ideo me milite uincat,
<lvcan. phars. 2.323> Ne sibi se uicisse putet." Sic fatur et acris
<lvcan. phars. 2.324> Irarum mouit stimulos iuuenisque calorem
<lvcan. phars. 2.325> Excitat in nimios belli ciuilis amores.
<lvcan. phars. 2.326> Interea Phoebo gelidas pellente tenebras
<lvcan. phars. 2.327> Pulsatae sonuere fores quas sancta relicto
<lvcan. phars. 2.328> Hortensi maerens irrupit Marcia busto;
<lvcan. phars. 2.329> Quondam uirgo toris melioris iuncta mariti,
<lvcan. phars. 2.330> Mox ubi conubii pretium mercesque soluta est
<lvcan. phars. 2.331> Tertia iam suboles, alios fecunda penates
<lvcan. phars. 2.332> Impletura datur geminas et sanguine matris
<lvcan. phars. 2.333> Permixtura domos. Sed postquam condidit urna
<lvcan. phars. 2.334> Supremos cineres, miserando concita uultu,
<lvcan. phars. 2.335> Effusas laniata comas contusaque pectus
<lvcan. phars. 2.336> Verberibus crebris cineresque ingesta sepulchri,
<lvcan. phars. 2.337> Non aliter placitura uiro, sic maesta profatur:
<lvcan. phars. 2.338>"Dum sanguis inerat, dum uis materna, peregi
<lvcan. phars. 2.339> Iussa, Cato, et geminos excepi feta maritos;
<lvcan. phars. 2.340> Visceribus lassis partuque exhausta reuertor
<lvcan. phars. 2.341> Iam nulli tradenda uiro. Da foedera prisci
<lvcan. phars. 2.342> Illibata tori, da tantum nomen inane
<lvcan. phars. 2.343> Conubii, liceat tumulo scripsisse: CATONIS
<lvcan. phars. 2.344> MARCIA; nec dubium longo quaeratur in aeuo,
<lvcan. phars. 2.345> Mutarim primas, expulsa an tradita, taedas.
<lvcan. phars. 2.346> Non me laetorum sociam rebusque secundis
<lvcan. phars. 2.347> Accipis: in curas uenio partemque laborum.
<lvcan. phars. 2.348> Da mihi castra sequi. Cur tuta in pace relinquor
<lvcan. phars. 2.349> Et sit ciuili propior Cornelia bello?"
<lvcan. phars. 2.350> Hae flexere uirum uoces, et tempora quamquam
<lvcan. phars. 2.351> Sint aliena toris, iam fato in bella uocante,
<lvcan. phars. 2.352> Foedera sola tamen uanaque carentia pompa
<lvcan. phars. 2.353> Iura placent sacrisque deos admittere testes.
<lvcan. phars. 2.354> Festa coronato non pendent limine serta,
<lvcan. phars. 2.355> Infulaque in geminos discurrit candida postes,
<lvcan. phars. 2.356> Legitimaeque faces, gradibusque acclinis eburnis
<lvcan. phars. 2.357> Stat torus, et picto uestes discriminat auro,
<lvcan. phars. 2.358> Turritaque premens frontem matrona corona
<lvcan. phars. 2.359> Translata uitat contingere limina planta;
<lvcan. phars. 2.360> Non timidum nuptae leuiter tectura pudorem
<lvcan. phars. 2.361> Lutea demissos uelarunt flammea uultus,
<lvcan. phars. 2.362> Balteus aut fluxos gemmis astrinxit amictus,
<lvcan. phars. 2.363> Colla monile decens, umerisque haerentia primis
<lvcan. phars. 2.364> Suppara nudatos cingunt angusta lacertos.
<lvcan. phars. 2.365> Sicut erat, maesti seruat lugubria cultus
<lvcan. phars. 2.366> Quoque modo natos, hoc est amplexa maritum.
<lvcan. phars. 2.367> Obsita funerea celatur purpura lana.
<lvcan. phars. 2.368> Non soliti lusere sales, nec more Sabino
<lvcan. phars. 2.369> Excepit tristis conuicia festa maritus.
<lvcan. phars. 2.370> Pignora nulla domus, nulli coiere propinqui:
<lvcan. phars. 2.371> Iunguntur taciti contentique auspice Bruto.
<lvcan. phars. 2.372> Ille nec horrificam sancto dimouit ab ore
<lvcan. phars. 2.373> Caesariem duroque admisit gaudia uultu
<lvcan. phars. 2.374>(Vt primum tolli feralia uiderat arma,
<lvcan. phars. 2.375> Intonsos rigidam in frontem descendere canos
<lvcan. phars. 2.376> Passus erat maestamque genis increscere barbam:
<lvcan. phars. 2.377> Vni quippe uacat studiis odiisque carenti
<lvcan. phars. 2.378> Humanum lugere genus). Nec foedera prisci
<lvcan. phars. 2.379> Sunt temptata tori; iusto quoque robur amori
<lvcan. phars. 2.380> Restitit. hi mores, haec duri immota Catonis
<lvcan. phars. 2.381> Secta fuit, seruare modum finesque tenere
<lvcan. phars. 2.382> Naturamque sequi patriaeque impendere uitam
<lvcan. phars. 2.383> Nec sibi, sed toti genitum se credere mundo.
<lvcan. phars. 2.384> Huic epulae uicisse famem; magnique penates
<lvcan. phars. 2.385> Summouisse hiemem tecto; pretiosaque uestis
<lvcan. phars. 2.386> Hirtam membra super Romani more Quiritis
<lvcan. phars. 2.387> Induxisse togam; Venerisque hic maximus usus
<lvcan. phars. 2.388> Progenies; Vrbi pater est Vrbique maritus,
<lvcan. phars. 2.389> Iustitiae cultor, rigidi seruator honesti,
<lvcan. phars. 2.390> In commune bonus; nullosque Catonis in actus
<lvcan. phars. 2.391> Surrepsit partemque tulit sibi nata uoluptas.
<lvcan. phars. 2.392> Interea trepido discedens agmine Magnus
<lvcan. phars. 2.393> Moenia Dardanii tenuit Campana coloni.
<lvcan. phars. 2.394> Haec placuit belli sedes, hinc summa mouentem
<lvcan. phars. 2.395> Hostis in occursum sparsas extendere partis,
<lvcan. phars. 2.396> Vmbrosis mediam qua collibus Appenninus
<lvcan. phars. 2.397> Erigit Italiam, nulloque a uertice tellus
<lvcan. phars. 2.398> Altius intumuit propiusque accessit Olympo.
<lvcan. phars. 2.399> Mons inter geminas medius se porrigit undas
<lvcan. phars. 2.400> Inferni superique maris, collesque coercent
<lvcan. phars. 2.401> Hinc Tyrrhena uado frangentes aequora Pisae,
<lvcan. phars. 2.402> Illinc Dalmaticis obnoxia fluctibus Ancon.
<lvcan. phars. 2.403> Fontibus hic uastis immensos concipit amnes
<lvcan. phars. 2.404> Fluminaque in gemini spargit diuortia ponti.
<lvcan. phars. 2.405> In laeuum cecidere latus ueloxque Metaurus
<lvcan. phars. 2.406> Crustumiumque rapax et iuncto Sapis Isauro
<lvcan. phars. 2.407> Senaque et Adriacas qui uerberat Aufidus undas,
<lvcan. phars. 2.408> Quoque magis nullum tellus se soluit in amnem,
<lvcan. phars. 2.409> Eridanus fractas deuoluit in aequora siluas
<lvcan. phars. 2.410> Hesperiamque exhaurit aquis. Hunc fabula primum
<lvcan. phars. 2.411> Populea fluuium ripas umbrasse corona,
<lvcan. phars. 2.412> Cumque diem pronum transuerso limite ducens
<lvcan. phars. 2.413> Succendit Phaeton flagrantibus aethera loris,
<lvcan. phars. 2.414> Gurgitibus raptis penitus tellure perusta,
<lvcan. phars. 2.415> Hunc habuisse pares Phoebeis ignibus undas.
<lvcan. phars. 2.416> Non minor hic Nilo si non per plana iacentis
<lvcan. phars. 2.417> Aegypti Libycis Nilus stagnaret harenis;
<lvcan. phars. 2.418> Non minor hic Histro, nisi quod dum permeat orbem
<lvcan. phars. 2.419> Hister casuros in quaelibet aequora fontes
<lvcan. phars. 2.420> Accipit et Scythicas exit non solus in undas.
<lvcan. phars. 2.421> Dexteriora petens montis decliuia Thybrim
<lvcan. phars. 2.422> Vnda facit Rutubamque cauum. Delabitur inde
<lvcan. phars. 2.423> Vulturnusque celer nocturnaeque editor aurae
<lvcan. phars. 2.424> Sarnus et umbrosae Liris per regna Maricae
<lvcan. phars. 2.425> Vestinis impulsus aquis radensque Salerni
<lvcan. phars. 2.426> Culta Siler, nullasque uado qui Macra moratus
<lvcan. phars. 2.427> Alnos uicinae procurrit in aequora Lunae.
<lvcan. phars. 2.428> Longior educto qua surgit in aera dorso,
<lvcan. phars. 2.429> Gallica rura uidet deuexasque excipit Alpis.
<lvcan. phars. 2.430> Tunc Vmbris Marsisque ferax domitusque Sabello
<lvcan. phars. 2.431> Vomere, piniferis amplexus rupibus omnis
<lvcan. phars. 2.432> Indigenas Latii populos, non deserit ante
<lvcan. phars. 2.433> Hesperiam quam cum Scyllaeis clauditur undis
<lvcan. phars. 2.434> Extenditque suas in templa Lacinia rupes,
<lvcan. phars. 2.435> Longior Italia, donec confinia pontus
<lvcan. phars. 2.436> Solueret incumbens terrasque repelleret aequor.
<lvcan. phars. 2.437> At postquam gemino tellus elisa profundo est
<lvcan. phars. 2.438> Extremi colles Siculo cessere Peloro.
<lvcan. phars. 2.439> Caesar in arma furens nullas nisi sanguine fuso
<lvcan. phars. 2.440> Gaudet habere uias, quod non terat hoste uacantis
<lvcan. phars. 2.441> Hesperiae fines uacuosque irrumpat in agros
<lvcan. phars. 2.442> Atque ipsum non perdat iter consertaque bellis
<lvcan. phars. 2.443> Bella gerat. Non tam portas intrare patentis
<lvcan. phars. 2.444> Quam fregisse iuuat, nec tam patiente colono
<lvcan. phars. 2.445> Arua premi quam si ferro populetur et igni;
<lvcan. phars. 2.446> Concessa pudet ire uia ciuemque uideri.
<lvcan. phars. 2.447> Tunc urbes Latii dubiae uarioque fauore
<lvcan. phars. 2.448> Ancipites, quamquam primo terrore ruentis
<lvcan. phars. 2.449> Cessurae belli, denso tamen aggere firmant
<lvcan. phars. 2.450> Moenia et abrupto circumdant undique uallo
<lvcan. phars. 2.451> Saxorumque orbes, et quae super eminus hostem
<lvcan. phars. 2.452> Tela petant altis murorum turribus aptant.
<lvcan. phars. 2.453> Pronior in Magnum populus, pugnatque minaci
<lvcan. phars. 2.454> Cum terrore fides: ut cum mare possidet auster
<lvcan. phars. 2.455> Flatibus horrisonis, hunc aequora tota sequuntur;
<lvcan. phars. 2.456> Si rursus tellus pulsu laxata tridentis
<lvcan. phars. 2.457> Aeolii tumidis immittat fluctibus eurum,
<lvcan. phars. 2.458> Quamuis icta nouo, uentum tenuere priorem
<lvcan. phars. 2.459> Aequora, nubiferoque polus cum cesserit euro,
<lvcan. phars. 2.460> Vindicat unda notum. Facilis sed uertere mentes
<lvcan. phars. 2.461> Terror erat dubiamque fidem fortuna ferebat.
<lvcan. phars. 2.462> Gens Etrusca fuga trepidi nudata Libonis,
<lvcan. phars. 2.463> Iusque sui pulso iam perdidit Vmbria Thermo.
<lvcan. phars. 2.464> Nec gerit auspiciis ciuilia bella paternis
<lvcan. phars. 2.465> Caesaris audito conuersus nomine Sulla.
<lvcan. phars. 2.466> Varus, ut admotae pulsarunt Auximon alae,
<lvcan. phars. 2.467> Per diuersa ruens neglecto moenia tergo,
<lvcan. phars. 2.468> Qua siluae, qua saxa, fugit. Depellitur arce
<lvcan. phars. 2.469> Lentulus Asculea; uictor cedentibus instat
<lvcan. phars. 2.470> Deuertitque acies, solusque ex agmine tanto
<lvcan. phars. 2.471> Dux fugit et nullas ducentia signa cohortes.
<lvcan. phars. 2.472> Tu quoque nudatam commissae deseris arcem,
<lvcan. phars. 2.473> Scipio, Luceriae, quamquam firmissima pubes
<lvcan. phars. 2.474> His sedeat castris, iampridem Caesaris armis
<lvcan. phars. 2.475> Parthorum seducta metu, qua Gallica damna
<lvcan. phars. 2.476> Suppleuit Magnus dumque ipse ad bella uacaret,
<lvcan. phars. 2.477> Donauit socero Romani sanguinis usum.
<lvcan. phars. 2.478> At te Corfini ualidis circumdata muris
<lvcan. phars. 2.479> Tecta tenent, pugnax Domiti; tua classica seruat
<lvcan. phars. 2.480> Oppositus quondam polluto tiro Miloni.
<lvcan. phars. 2.481> Vt procul immensam campo consurgere nubem
<lvcan. phars. 2.482> Ardentisque acies percussis sole corusco
<lvcan. phars. 2.483> Conspexit telis, "Socii, decurrite" dixit
<lvcan. phars. 2.484>"Fluminis ad ripas undaeque immergite pontem.
<lvcan. phars. 2.485> Et tu montanis totus nunc fontibus exi
<lvcan. phars. 2.486> Atque omnis trahe, gurges, aquas, ut spumeus alnos
<lvcan. phars. 2.487> Discussa compage feras. Hoc limite bellum
<lvcan. phars. 2.488> Haereat, hac hostis lentus terat otia ripa.
<lvcan. phars. 2.489> Praecipitem cohibete ducem; uictoria nobis
<lvcan. phars. 2.490> Hic primum stans Caesar erit." Nec plura locutus
<lvcan. phars. 2.491> Deuoluit rapidum nequicquam moenibus agmen.
<lvcan. phars. 2.492> Nam prior e campis ut conspicit amne soluto
<lvcan. phars. 2.493> Rumpi Caesar iter, calida prolatus ab ira:
<lvcan. phars. 2.494>"Non satis est muris latebras quaesisse pauori?
<lvcan. phars. 2.495> Obstruitis campos fluuiisque arcere paratis,
<lvcan. phars. 2.496> Ignaui! Non si tumido me gurgite Ganges
<lvcan. phars. 2.497> Summoueat, stabit iam flumine Caesar in ullo
<lvcan. phars. 2.498> Post Rubiconis aquas. Equitum properate cateruae,
<lvcan. phars. 2.499> Ite simul pedites, ruiturum ascendite pontem."
<lvcan. phars. 2.500> Haec ubi dicta, leuis totas accepit habenas
<lvcan. phars. 2.501> In campum sonipes, crebroque simillima nimbo
<lvcan. phars. 2.502> Trans ripam ualidi torserunt tela lacerti.
<lvcan. phars. 2.503> Ingreditur pulsa fluuium statione uacantem
<lvcan. phars. 2.504> Caesar et ad tutas hostis compellitur arces.
<lvcan. phars. 2.505> Et iam moturas ingentia pondera turris
<lvcan. phars. 2.506> Erigit, et mediis surrepit uinea muris:
<lvcan. phars. 2.507> Ecce, nefas belli! reseratis agmina portis
<lvcan. phars. 2.508> Captiuum traxere ducem, ciuisque superbi
<lvcan. phars. 2.509> Constitit ante pedes; uultu tamen alta minaci
<lvcan. phars. 2.510> Nobilitas recta ferrum ceruice poposcit.
<lvcan. phars. 2.511> Scit Caesar poenamque peti ueniamque timeri:
<lvcan. phars. 2.512>"Viue, licet nolis, et nostro munere" dixit
<lvcan. phars. 2.513>"Cerne diem. uictis iam spes bona partibus esto
<lvcan. phars. 2.514> Exemplumque mei; uel, si libet, arma retempta,
<lvcan. phars. 2.515> Et nihil hac uenia, si uiceris ipse, paciscor."
<lvcan. phars. 2.516> Fatur et astrictis laxari uincula palmis
<lvcan. phars. 2.517> Imperat. Heu quanto melius uel caede peracta
<lvcan. phars. 2.518> Parcere Romano potuit fortuna pudori!
<lvcan. phars. 2.519> Poenarum extremum ciui, quod castra secutus
<lvcan. phars. 2.520> Sit patriae Magnumque ducem totumque senatum,
<lvcan. phars. 2.521> Ignosci. Premit ille grauis interritus iras
<lvcan. phars. 2.522> Et secum: "Romamne petes pacisque recessus
<lvcan. phars. 2.523> Degener? In medios belli non ire furores
<lvcan. phars. 2.524> Iam dudum moriture paras? Rue certus et omnis
<lvcan. phars. 2.525> Lucis rumpe moras et Caesaris effuge munus."
<lvcan. phars. 2.526> Nescius interea capti ducis arma parabat
<lvcan. phars. 2.527> Magnus, ut immixto firmaret robore partis.
<lvcan. phars. 2.528> Iamque secuturo iussurus classica Phoebo
<lvcan. phars. 2.529> Temptandasque ratus moturi militis iras
<lvcan. phars. 2.530> Alloquitur tacitas ueneranda uoce cohortes:
<lvcan. phars. 2.531>"O scelerum ultores melioraque signa secuti,
<lvcan. phars. 2.532> O uere Romana manus, quibus arma senatus
<lvcan. phars. 2.533> Non priuata dedit, uotis deposcite pugnam.
<lvcan. phars. 2.534> Ardent Hesperii saeuis populatibus agri,
<lvcan. phars. 2.535> Gallica per gelidas rabies effunditur Alpes,
<lvcan. phars. 2.536> Iam tetigit sanguis pollutos Caesaris enses.
<lvcan. phars. 2.537> Di melius, belli tulimus quod damna priores:
<lvcan. phars. 2.538> Coeperit inde nefas. Iamiam me praeside Roma
<lvcan. phars. 2.539> Supplicium poenamque petat. Neque enim ista uocari
<lvcan. phars. 2.540> Proelia iusta decet, patriae sed uindicis iram;
<lvcan. phars. 2.541> Nec magis hoc bellum est quam quod Catilina parauit
<lvcan. phars. 2.542> Arsuras in tecta faces sociusque furoris
<lvcan. phars. 2.543> Lentulus exertique manus uesana Cethegi.
<lvcan. phars. 2.544> O rabies miseranda ducis! cum fata Camillis
<lvcan. phars. 2.545> Te, Caesar, magnisque uelint miscere Metellis,
<lvcan. phars. 2.546> Ad Cinnas Mariosque uenis. Sternere profecto,
<lvcan. phars. 2.547> Vt Catulo iacuit Lepidus, nostrasque securis
<lvcan. phars. 2.548> Passus, Sicanio tegitur qui Carbo sepulchro,
<lvcan. phars. 2.549> Quique feros mouit Sertorius exul Hiberos.
<lvcan. phars. 2.550> Quamquam, si qua fides, his te quoque iungere, Caesar,
<lvcan. phars. 2.551> Inuideo nostrasque manus quod Roma furenti
<lvcan. phars. 2.552> Opposuit. Parthorum utinam post proelia sospes
<lvcan. phars. 2.553> Et Scythicis Crassus uictor remeasset ab oris,
<lvcan. phars. 2.554> Vt simili causa caderes qua Spartacus hostis.
<lvcan. phars. 2.555> Te quoque si superi titulis accedere nostris
<lvcan. phars. 2.556> Iusserunt, ualet en! torquendo dextera pilo,
<lvcan. phars. 2.557> Feruidus haec iterum circa praecordia sanguis
<lvcan. phars. 2.558> Incaluit; disces non esse ad bella fugaces,
<lvcan. phars. 2.559> Qui pacem potuere pati. Licet ille solutum
<lvcan. phars. 2.560> Defectumque uocet, ne uos mea terreat aetas:
<lvcan. phars. 2.561> Dux sit in his castris senior, dum miles in illis.
<lvcan. phars. 2.562> Quo potuit ciuem populus perducere liber,
<lvcan. phars. 2.563> Ascendi supraque nihil nisi regna reliqui.
<lvcan. phars. 2.564> Non priuata cupis, Romana quisquis in urbe
<lvcan. phars. 2.565> Pompeium transire paras. Hinc consul uterque,
<lvcan. phars. 2.566> Hinc acies statura ducum est. Caesarne senatus
<lvcan. phars. 2.567> Victor erit? Non tam caeco trahis omnia cursu,
<lvcan. phars. 2.568> Teque nihil, Fortuna, pudet. Multisne rebellis
<lvcan. phars. 2.569> Gallia iam lustris aetasque impensa labori
<lvcan. phars. 2.570> Dant animos? Rheni gelidis quod fugit ab undis
<lvcan. phars. 2.571> Oceanumque uocans incerti stagna profundi
<lvcan. phars. 2.572> Territa quaesitis ostendit terga Britannis?
<lvcan. phars. 2.573> An uanae tumuere minae; quod fama furoris
<lvcan. phars. 2.574> Expulit armatam patriis e sedibus urbem?
<lvcan. phars. 2.575> Heu demens! non te fugiunt, me cuncta sequuntur.
<lvcan. phars. 2.576> Qui cum signa tuli toto fulgentia ponto,
<lvcan. phars. 2.577> Ante bis exactum quam Cynthia conderet orbem,
<lvcan. phars. 2.578> Omne fretum metuens pelagi pirata reliquit
<lvcan. phars. 2.579> Angustaque domum terrarum in sede poposcit.
<lvcan. phars. 2.580> Idem per Scythici profugum diuortia ponti
<lvcan. phars. 2.581> Indomitum regem Romanaque fata morantem
<lvcan. phars. 2.582> Ad mortem Sylla felicior ire coegi.
<lvcan. phars. 2.583> Pars mundi mihi nulla uacat; sed tota tenetur
<lvcan. phars. 2.584> Terra meis, quocumque iacet sub sole, trophaeis:
<lvcan. phars. 2.585> Hinc me uictorem gelidas ad Phasidos undas
<lvcan. phars. 2.586> Arctos habet; calida medius mihi cognitus axis
<lvcan. phars. 2.587> Aegypto atque umbras numquam flectente Syene;
<lvcan. phars. 2.588> Occasus mea iura timent Tethynque fugacem
<lvcan. phars. 2.589> Qui ferit Hesperius post omnia flumina Baetis.
<lvcan. phars. 2.590> Me domitus cognouit Arabs, me Marte feroces
<lvcan. phars. 2.591> Heniochi notique erepto uellere Colchi.
<lvcan. phars. 2.592> Cappadoces mea signa timent et dedita sacris
<lvcan. phars. 2.593> Incerti Iudaea dei mollisque Sophene.
<lvcan. phars. 2.594> Armenios Cilicasque feros Taurosque subegi.
<lvcan. phars. 2.595> Quod socero bellum praeter ciuile reliqui?"
<lvcan. phars. 2.596> Verba ducis nullo partes clamore sequuntur
<lvcan. phars. 2.597> Nec matura petunt promissae classica pugnae.
<lvcan. phars. 2.598> Sensit et ipse metum Magnus, placuitque referri
<lvcan. phars. 2.599> Signa nec in tantae discrimina mittere pugnae
<lvcan. phars. 2.600> Iam uictum fama non uisi Caesaris agmen.
<lvcan. phars. 2.601> Pulsus ut armentis primo certamine taurus
<lvcan. phars. 2.602> Siluarum secreta petit uacuosque per agros
<lvcan. phars. 2.603> Exul in aduersis explorat cornua truncis
<lvcan. phars. 2.604> Nec redit in pastus, nisi cum ceruice recepta
<lvcan. phars. 2.605> Excussi placuere tori; mox reddita uictor
<lvcan. phars. 2.606> Quoslibet in saltus comitantibus agmina tauris
<lvcan. phars. 2.607> Inuito pastore trahit: sic uiribus impar
<lvcan. phars. 2.608> Tradidit Hesperiam profugusque per Apula rura
<lvcan. phars. 2.609> Brundisii tutas concessit Magnus in arces.
<lvcan. phars. 2.610> Vrbs est Dictaeis olim possessa colonis,
<lvcan. phars. 2.611> Quos Creta profugos uexere per aequora puppes
<lvcan. phars. 2.612> Cecropiae, uictum mentitis Thesea uelis.
<lvcan. phars. 2.613> Hanc latus angustum iam se cogentis in artum
<lvcan. phars. 2.614> Hesperiae tenuem producit in aequora linguam,
<lvcan. phars. 2.615> Hadriacas flexis claudit quae cornibus undas.
<lvcan. phars. 2.616> Nec tamen hoc artis immissum faucibus aequor
<lvcan. phars. 2.617> Portus erat, si non uiolentos insula Coros
<lvcan. phars. 2.618> Exciperet saxis lassasque refunderet undas.
<lvcan. phars. 2.619> Hinc illinc montes scopulosae rupis aperto
<lvcan. phars. 2.620> Opposuit natura mari flatusque remouit,
<lvcan. phars. 2.621> Vt tremulo starent contentae fune carinae.
<lvcan. phars. 2.622> Hinc late patet omne fretum, seu uela ferantur
<lvcan. phars. 2.623> In portus, Corcyra, tuos, seu laeua petatur
<lvcan. phars. 2.624> Illyris Ionias uergens Epidamnos in undas.
<lvcan. phars. 2.625> Huc fuga nautarum, cum totas Adria uires
<lvcan. phars. 2.626> Mouit et in nubes abiere Ceraunia cumque
<lvcan. phars. 2.627> Spumoso Calaber perfunditur aequore Sason.
<lvcan. phars. 2.628> Ergo ubi nulla fides rebus post terga relictis
<lvcan. phars. 2.629> Nec licet ad duros Martem conuertere Hiberos,
<lvcan. phars. 2.630> Cum mediae iaceant immensis tractibus Alpes,
<lvcan. phars. 2.631> Tunc subole e tanta natum, cui firmior aetas,
<lvcan. phars. 2.632> Affatur: "Mundi iubeo temptare recessus
<lvcan. phars. 2.633> Euphraten Nilumque moue, quo nominis usque
<lvcan. phars. 2.634> Nostri fama uenit, qua est uulgata per urbes
<lvcan. phars. 2.635> Post me Roma ducem; sparsos per rura colonos
<lvcan. phars. 2.636> Redde mari Cilicas; Pharios hinc concute reges
<lvcan. phars. 2.637> Tigranemque meum. Nec Pharnacis arma relinquas,
<lvcan. phars. 2.638> Admoneo, nec tu populos utraque uagantis
<lvcan. phars. 2.639> Armenia Pontique feras per litora gentis
<lvcan. phars. 2.640> Riphaeasque manus et quas tenet aequore denso
<lvcan. phars. 2.641> Pigra palus Scythici patiens Maeotia plaustri,
<lvcan. phars. 2.642> Et- quid plura moror? totos mea, nate, per ortus
<lvcan. phars. 2.643> Bella feres totoque urbes agitabis in orbe
<lvcan. phars. 2.644> Perdomitas; omnes redeant in castra triumphi.
<lvcan. phars. 2.645> Et uos, qui Latio signatis nomine fastus,
<lvcan. phars. 2.646> Primus in Epirum boreas agat; inde per arua
<lvcan. phars. 2.647> Graiorum Macetumque nouas acquirite uires,
<lvcan. phars. 2.648> Dum pauci dat tempus hiemps." sic fatur et omnes
<lvcan. phars. 2.649> Iussa gerunt soluuntque cauas a litore puppes.
<lvcan. phars. 2.650> At numquam patiens segnis longaeque quietis
<lvcan. phars. 2.651> Armorum, ne quid fatis mutare liceret,
<lvcan. phars. 2.652> Adsequitur generique premit uestigia Caesar.
<lvcan. phars. 2.653> Sufficerent aliis primo tot moenia cursu
<lvcan. phars. 2.654> Rapta, tot oppressae depulsis hostibus arces,
<lvcan. phars. 2.655> Ipsa caput mundi, bellorum maxima merces,
<lvcan. phars. 2.656> Roma capi facilis; sed Caesar in omnia praeceps,
<lvcan. phars. 2.657> Nil actum credens, cum quid superesset agendum,
<lvcan. phars. 2.658> Instat atrox et adhuc, quamuis possederit omnem
<lvcan. phars. 2.659> Italiam, extremo sedeat quod litore Magnus,
<lvcan. phars. 2.660> Communem tamen esse dolet nec rursus aperto
<lvcan. phars. 2.661> Vult hostes errare freto sed molibus undas
<lvcan. phars. 2.662> Obstruit et latum deiectis rupibus aequor.
<lvcan. phars. 2.663> Cedit in immensum cassus labor: omnia pontus
<lvcan. phars. 2.664> Haurit saxa uorax montesque immiscet harenis:
<lvcan. phars. 2.665> Vt maris Aegaeis medias si celsus in undas
<lvcan. phars. 2.666> Depellatur Eryx, nullae tamen aequore rupes
<lvcan. phars. 2.667> Emineant, uel si conuulso uertice Gaurus
<lvcan. phars. 2.668> Decidat in fundum penitus stagnantis Auerni.
<lvcan. phars. 2.669> Ergo ubi nulla uado tenuit sua pondera moles,
<lvcan. phars. 2.670> Tunc placuit caesis innectere uincula siluis
<lvcan. phars. 2.671> Roboraque immensis late religare catenis.
<lvcan. phars. 2.672> Talis fama canit tumidum super aequora Xersen
<lvcan. phars. 2.673> Construxisse uias, multum cum pontibus ausus
<lvcan. phars. 2.674> Europamque Asiae Sestonque admouit Abydo
<lvcan. phars. 2.675> Incessitque fretum rapidi super Hellesponti
<lvcan. phars. 2.676> Non eurum zephyrumque timens, cum uela ratisque
<lvcan. phars. 2.677> In medium deferret Athon. sic ora profundi
<lvcan. phars. 2.678> Artantur casu nemorum; tunc aggere multo
<lvcan. phars. 2.679> Surgit opus, longaeque tremunt super aequora turres.
<lvcan. phars. 2.680> Pompeius tellure noua compressa profundi
<lvcan. phars. 2.681> Ora uidens curis animum mordacibus angit,
<lvcan. phars. 2.682> Vt reseret pelagus spargatque per aequora bellum.
<lvcan. phars. 2.683> Saepe noto plenae tensisque rudentibus actae
<lvcan. phars. 2.684> Ipsa maris per claustra rates fastigia molis
<lvcan. phars. 2.685> Discussere salo spatiumque dedere carinis
<lvcan. phars. 2.686> Tortaque per tenebras ualidis ballista lacertis
<lvcan. phars. 2.687> Multifidas iaculata faces. ut tempora tandem
<lvcan. phars. 2.688> Furtiuae placuere fugae, ne litora clamor
<lvcan. phars. 2.689> Nauticus exagitet, ne bucina diuidat horas,
<lvcan. phars. 2.690> Ne tuba praemonitos perducat ad aequora nautas,
<lvcan. phars. 2.691> Praecepit sociis. iam coeperat ultima Virgo
<lvcan. phars. 2.692> Phoebum laturas ortu praecedere Chelas,
<lvcan. phars. 2.693> Cum tacitas soluere rates. non anchora uoces
<lvcan. phars. 2.694> Mouit, dum spissis auellitur uncus harenis;
<lvcan. phars. 2.695> Dum iuga curuantur mali dumque ardua pinus
<lvcan. phars. 2.696> Erigitur, pauidi classis siluere magistri,
<lvcan. phars. 2.697> Strictaque pendentes deducunt carbasa nautae
<lvcan. phars. 2.698> Nec quatiunt ualidos, ne sibilet aura, rudentis.
<lvcan. phars. 2.699> Dux etiam uotis hoc te, Fortuna, precatur,
<lvcan. phars. 2.700> Quam retinere uetas, liceat sibi perdere saltem
<lvcan. phars. 2.701> Italiam. uix fata sinunt; nam murmure uasto
<lvcan. phars. 2.702> Impulsum rostris sonuit mare, fluctuat unda
<lvcan. phars. 2.703> Totque carinarum permixtis aequora sulcis.
<lvcan. phars. 2.704> Ergo hostes portis, quas omnis soluerat urbis
<lvcan. phars. 2.705> Cum fato conuersa fides, murisque recepti
<lvcan. phars. 2.706> Praecipiti cursu flexi per cornua portus
<lvcan. phars. 2.707> Ora petunt pelagusque dolent contingere classi.
<lvcan. phars. 2.708> Heu pudor! exigua est fugiens uictoria Magnus.
<lvcan. phars. 2.709> Angustus puppis mittebat in aequora limes
<lvcan. phars. 2.710> Artior Euboica, quae Chalcida uerberat, unda.
<lvcan. phars. 2.711> Hic haesere rates geminae classique paratas
<lvcan. phars. 2.712> Excepere manus, tractoque in litora bello
<lvcan. phars. 2.713> Hic primum rubuit ciuili sanguine Nereus.
<lvcan. phars. 2.714> Cetera classis abit summis spoliata carinis:
<lvcan. phars. 2.715> Vt, Pagasaea ratis peteret cum Phasidos undas,
<lvcan. phars. 2.716> Cyaneas tellus emisit in aequora cautes,
<lvcan. phars. 2.717> Rapta puppe minor subducta est montibus Argo,
<lvcan. phars. 2.718> Vanaque percussit pontum Symplegas inanem
<lvcan. phars. 2.719> Et statura redit. iam Phoebum urgere monebat
<lvcan. phars. 2.720> Non idem eoi color aetheris, albaque nondum
<lvcan. phars. 2.721> Lux rubet et flammas propioribus eripit astris,
<lvcan. phars. 2.722> Et iam Plias hebet, flexi iam plaustra Bootae
<lvcan. phars. 2.723> In faciem puri redeunt languentia caeli,
<lvcan. phars. 2.724> Maioresque latent stellae, calidumque refugit
<lvcan. phars. 2.725> Lucifer ipse diem; pelagus iam, Magne, tenebas,
<lvcan. phars. 2.726> Non ea fata ferens, quae, cum super aequora toto
<lvcan. phars. 2.727> Praedonem sequerere mari: lassata triumphis
<lvcan. phars. 2.728> Desciuit fortuna tuis. cum coniuge pulsus
<lvcan. phars. 2.729> Et natis totosque trahens in bella penates
<lvcan. phars. 2.730> Vadis adhuc ingens populis comitantibus exul.
<lvcan. phars. 2.731> Quaeritur indignae sedes longinqua ruinae.
<lvcan. phars. 2.732> Non quia te superi patrio priuare sepulchro
<lvcan. phars. 2.733> Maluerint, Phariae busto damnantur harenae:
<lvcan. phars. 2.734> Parcitur Hesperiae; procul hoc et in orbe remoto
<lvcan. phars. 2.735> Abscondat Fortuna nefas, Romanaque tellus
<lvcan. phars. 2.736> Immaculata sui seruetur sanguine Magni.
<lvcan. phars. 3.1> Propulit ut classem uelis cedentibus auster 
<lvcan. phars. 3.2> Incumbens mediumque rates mouere profundum, 
<lvcan. phars. 3.3> Omnis in Ionios spectabat nauita fluctus; 
<lvcan. phars. 3.4> Solus ab Hesperia non flexit lumina terra 
<lvcan. phars. 3.5> Magnus, dum patrios portus, dum litora numquam 
<lvcan. phars. 3.6> Ad uisus reditura suos tectumque cacumen 
<lvcan. phars. 3.7> Nubibus et dubios cernit uanescere montis. 
<lvcan. phars. 3.8> Inde soporifero cesserunt languida somno 
<lvcan. phars. 3.9> Membra ducis; diri tum plena horroris imago 
<lvcan. phars. 3.10> Visa caput maestum per hiantes Iulia terras 
<lvcan. phars. 3.11> Tollere et accenso furialis stare sepulchro. 
<lvcan. phars. 3.12>"Sedibus Elysiis campoque expulsa piorum 
<lvcan. phars. 3.13> Ad Stygias"inquit "tenebras manesque nocentes 
<lvcan. phars. 3.14> Post bellum ciuile trahor: uidi ipsa tenentis 
<lvcan. phars. 3.15> Eumenidas, quaterent quas uestris lampadas armis; 
<lvcan. phars. 3.16> Praeparat innumeras puppis Acherontis adusti 
<lvcan. phars. 3.17> Portitor; in multas laxantur Tartara poenas, 
<lvcan. phars. 3.18> Vix operi cunctae dextra properante sorores 
<lvcan. phars. 3.19> Sufficiunt, lassant rumpentis stamina Parcas. 
<lvcan. phars. 3.20> Coniuge me laetos duxisti, Magne, triumphos: 
<lvcan. phars. 3.21> Fortuna est mutata toris semperque potentis 
<lvcan. phars. 3.22> Detrahere in cladem fato damnata maritos 
<lvcan. phars. 3.23> Innupsit tepido paelex Cornelia busto. 
<lvcan. phars. 3.24> Haereat illa tuis per bella, per aequora signis, 
<lvcan. phars. 3.25> Dum non securos liceat mihi rumpere somnos 
<lvcan. phars. 3.26> Et nullum uestro uacuum sit tempus amori, 
<lvcan. phars. 3.27> Sed teneat Caesarque dies et Iulia noctes. 
<lvcan. phars. 3.28> Me non Lethaeae, coniunx, obliuia ripae 
<lvcan. phars. 3.29> Immemorem fecere tui, regesque silentum 
<lvcan. phars. 3.30> Permisere sequi. ueniam te bella gerente 
<lvcan. phars. 3.31> In medias acies; numquam tibi, Magne, per umbras 
<lvcan. phars. 3.32> Perque meos manes genero non esse licebit. 
<lvcan. phars. 3.33> Abscidis frustra ferro tua pignora: bellum 
<lvcan. phars. 3.34> Te faciet ciuile meum." Sic fata refugit 
<lvcan. phars. 3.35> Vmbra per amplexus trepidi dilapsa mariti. 
<lvcan. phars. 3.36> Ille, dei quamuis cladem manesque minentur, 
<lvcan. phars. 3.37> Maior in arma ruit certa cum mente malorum 
<lvcan. phars. 3.38> Et "Quid" ait "uani terremur imagine uisus? 
<lvcan. phars. 3.39> Aut nihil est sensus animis a morte relictum 
<lvcan. phars. 3.40> Aut mors ipsa nihil." Titan iam pronus in undas 
<lvcan. phars. 3.41> Ibat et igniferi tantum demerserat orbis, 
<lvcan. phars. 3.42> Quantum desse solet lunae, seu plena futura est, 
<lvcan. phars. 3.43> Seu iam plena fuit: tunc obtulit hospita tellus 
<lvcan. phars. 3.44> Puppibus accessus faciles; legere rudentis 
<lvcan. phars. 3.45> Et posito remis petierunt litora malo. 
<lvcan. phars. 3.46> Caesar, ut emissas uenti rapuere carinas, 
<lvcan. phars. 3.47> Absconditque fretum classes, et litore solus 
<lvcan. phars. 3.48> Dux stetit Hesperio, non illum gloria pulsi 
<lvcan. phars. 3.49> Laetificat Magni; queritur quod tuta per aequor 
<lvcan. phars. 3.50> Terga ferant hostes. neque enim iam sufficit ulla 
<lvcan. phars. 3.51> Praecipiti fortuna uiro, nec uincere tanti, 
<lvcan. phars. 3.52> Vt bellum differret, erat. tum pectore curas 
<lvcan. phars. 3.53> Expulit armorum pacique intentus agebat, 
<lvcan. phars. 3.54> Quoque modo uanos populi conciret amores 
<lvcan. phars. 3.55> Gnarus et irarum causas et summa fauoris 
<lvcan. phars. 3.56> Annona momenta trahi. namque asserit urbis 
<lvcan. phars. 3.57> Sola fames emiturque metus, cum segne potentes 
<lvcan. phars. 3.58> Vulgus alunt: nescit plebes ieiuna timere. 
<lvcan. phars. 3.59> Curio Sicanias transcendere iussus in urbes, 
<lvcan. phars. 3.60> Qua mare tellurem subitis aut obruit undis 
<lvcan. phars. 3.61> Aut scidit et medias fecit sibi litora terras; 
<lvcan. phars. 3.62> Vis illic ingens pelagi, semperque laborant 
<lvcan. phars. 3.63> Aequora ne rupti repetant confinia montes, 
<lvcan. phars. 3.64> Bellaque Sardoas etiam sparguntur in oras. 
<lvcan. phars. 3.65> Vtraque frugiferis est insula nobilis aruis; 
<lvcan. phars. 3.66> Nec prius Hesperiam longinquis messibus ullae 
<lvcan. phars. 3.67> Nec Romana magis complerunt horrea terrae. 
<lvcan. phars. 3.68> Vbere uix glebeae superat cessantibus austris, 
<lvcan. phars. 3.69> Cum medium nubes borea cogente sub axem 
<lvcan. phars. 3.70> Effusis magnum Libye tulit imbribus annum. 
<lvcan. phars. 3.71> Haec ubi sunt prouisa duci, tunc agmina uictor 
<lvcan. phars. 3.72> Non armata trahens, sed pacis habentia uultum, 
<lvcan. phars. 3.73> Tecta petit patriae. Pro, si remeasset in urbem, 
<lvcan. phars. 3.74> Gallorum tantum populis arctoque subacta 
<lvcan. phars. 3.75> Quam seriem rerum longa praemittere pompa, 
<lvcan. phars. 3.76> Quas potuit belli facies! ut uincula Rheno 
<lvcan. phars. 3.77> Oceanoque daret, celsos ut Gallia currus 
<lvcan. phars. 3.78> Nobilis et flauis sequeretur mixta Britannis! 
<lvcan. phars. 3.79> Perdidit o qualem uincendo plura triumphum! 
<lvcan. phars. 3.80> Non illum laetis uadentem coetibus urbes, 
<lvcan. phars. 3.81> Sed tacitae uidere metu, nec constitit usquam 
<lvcan. phars. 3.82> Obuia turba duci. Gaudet tamen esse timori 
<lvcan. phars. 3.83> Tam magno populis et se non mallet amari. 
<lvcan. phars. 3.84> Iamque et praecipitis superauerat Anxuris arces, 
<lvcan. phars. 3.85> Et qua Pomptinas uia diuidit uda paludes, 
<lvcan. phars. 3.86> Qua sublime nemus, Scythicae qua regna Dianae, 
<lvcan. phars. 3.87> Quaque iter est Latiis ad summam fascibus Albam; 
<lvcan. phars. 3.88> Excelsa de rupe procul iam conspicit urbem 
<lvcan. phars. 3.89> Arctoi toto non uisam tempore belli 
<lvcan. phars. 3.90> Miratusque suae sic fatur moenia Romae: 
<lvcan. phars. 3.91>"Tene, deum sedes, non ullo Marte coacti 
<lvcan. phars. 3.92> Deseruere uiri? pro qua pugnabitur urbe? 
<lvcan. phars. 3.93> Di melius, quod non Latias eous in oras 
<lvcan. phars. 3.94> Nunc furor incubuit nec iuncto Sarmata uelox 
<lvcan. phars. 3.95> Pannonio Dacisque Getes admixtus: habenti 
<lvcan. phars. 3.96> Tam pauidum tibi, Roma, ducem fortuna pepercit, 
<lvcan. phars. 3.97> Quod bellum ciuile fuit." Sic fatur et urbem 
<lvcan. phars. 3.98> Attonitam terrore subit. Namque ignibus atris 
<lvcan. phars. 3.99> Creditur ut captae rapturus moenia Romae 
<lvcan. phars. 3.100> Sparsurusque deos. Fuit haec mensura timoris: 
<lvcan. phars. 3.101> Velle putant quodcumque potest. Non omina festa, 
<lvcan. phars. 3.102> Non fictas laeto uoces simulare tumultu, 
<lvcan. phars. 3.103> Vix odisse uacat. Phoebea palatia complet 
<lvcan. phars. 3.104> Turba patrum nullo cogendi iure senatus 
<lvcan. phars. 3.105> E latebris educta suis; non consule sacrae 
<lvcan. phars. 3.106> Fulserunt sedes, non proxima lege potestas, 
<lvcan. phars. 3.107> Praetor adest, uacuaeque loco cessere curules: 
<lvcan. phars. 3.108> Omnia Caesar erat; priuatae curia uocis 
<lvcan. phars. 3.109> Testis adest. Sedere patres censere parati, 
<lvcan. phars. 3.110> Si regnum, si templa sibi iugulumque senatus 
<lvcan. phars. 3.111> Exiliumque petat. melius, quod plura iubere 
<lvcan. phars. 3.112> Erubuit quam Roma pati. Tamen exit in iram: 
<lvcan. phars. 3.113> Viribus an possint obsistere iura, per unum 
<lvcan. phars. 3.114> Libertas experta uirum. Pugnaxque Metellus, 
<lvcan. phars. 3.115> Vt uidet ingenti Saturnia templa reuelli 
<lvcan. phars. 3.116> Mole, rapit gressus et Caesaris agmina rumpens 
<lvcan. phars. 3.117> Ante fores nondum reseratae constitit aedis 
<lvcan. phars. 3.118>(Vsque adeo solus ferrum mortemque timere 
<lvcan. phars. 3.119> Auri nescit amor. pereunt discrimine nullo 
<lvcan. phars. 3.120> Amissae leges; sed, pars uilissima rerum, 
<lvcan. phars. 3.121> Certamen mouistis, opes), prohibensque rapina 
<lvcan. phars. 3.122> Victorem clara testatur uoce tribunus: 
<lvcan. phars. 3.123>"Non nisi per nostrum uobis percussa patebunt 
<lvcan. phars. 3.124> Templa latus, nullasque feres, nisi sanguine sacro 
<lvcan. phars. 3.125> Sparsas, raptor, opes. certe uiolata potestas 
<lvcan. phars. 3.126> Inuenit ista deos, Crassumque in bella secutae 
<lvcan. phars. 3.127> Saeua tribuniciae uouerunt proelia dirae. 
<lvcan. phars. 3.128> Detege iam ferrum; neque enim tibi turba uerenda est 
<lvcan. phars. 3.129> Spectatrix scelerum: deserta stamus in urbe. 
<lvcan. phars. 3.130> Non feret e nostro sceleratus praemia miles. 
<lvcan. phars. 3.131> Sunt quos prosternas populi, quae moenia dones. 
<lvcan. phars. 3.132> Pacis ad exhaustae spolium non cogit egestas: 
<lvcan. phars. 3.133> Bellum, Caesar, habes." his magnam uictor in iram 
<lvcan. phars. 3.134> Vocibus accensus: "Vanam spem mortis honestae 
<lvcan. phars. 3.135> Concipis: haud" inquit "iugulo se polluet isto 
<lvcan. phars. 3.136> Nostra, Metelle, manus. Dignum te Caesaris ira 
<lvcan. phars. 3.137> Nullus honor faciet. te uindice tuta relicta est 
<lvcan. phars. 3.138> Libertas? Non usque adeo permiscuit imis 
<lvcan. phars. 3.139> Longus summa dies, ut non, si uoce Metelli 
<lvcan. phars. 3.140> Seruentur leges, malint a Caesare tolli." 
<lvcan. phars. 3.141> Dixerat, et nondum foribus cedente tribuno 
<lvcan. phars. 3.142> Acrior ira subit: saeuos circumspicit enses 
<lvcan. phars. 3.143> Oblitus simulare togam. Tum Cotta Metellum 
<lvcan. phars. 3.144> Compulit audaci nimium desistere coepto. 
<lvcan. phars. 3.145>"Libertas" inquit "populi quem regna coercent, 
<lvcan. phars. 3.146> Libertate perit, cuius seruaueris umbram, 
<lvcan. phars. 3.147> Si quidquid iubeare uelis. tot rebus iniquis 
<lvcan. phars. 3.148> Paruimus uicti; uenia est haec sola pudoris 
<lvcan. phars. 3.149> Degenerisque metus, non iam potuisse negari. 
<lvcan. phars. 3.150> Ocius auertat diri mala semina belli. 
<lvcan. phars. 3.151> Damna mouent populos, si quos sua iura tuentur. 
<lvcan. phars. 3.152> Non sibi, sed domino grauis est, quae seruit(==SERVIT), egestas." 
<lvcan. phars. 3.153> Protinus abducto patuerunt templa Metello. 
<lvcan. phars. 3.154> Tunc rupes Tarpeia sonat magnoque reclusas 
<lvcan. phars. 3.155> Testatur stridore fores; tunc conditus imo 
<lvcan. phars. 3.156> Eruitur templo multis non tactus ab annis 
<lvcan. phars. 3.157> Romani census populi, quem Punica bella, 
<lvcan. phars. 3.158> Quem dederat Perses, quem uicti praeda Philippi, 
<lvcan. phars. 3.159> Quod tibi, Roma, fuga Pyrrhus trepidante reliquit 
<lvcan. phars. 3.160>(Quo te Fabricius regi non uendidit auro), 
<lvcan. phars. 3.161> Quidquid parcorum mores seruastis auorum, 
<lvcan. phars. 3.162> Quod dites Asiae populi misere tributum, 
<lvcan. phars. 3.163> Victorique dedit Minoia Creta Metello, 
<lvcan. phars. 3.164> Quod Cato longinqua uexit super aequora Cypro. 
<lvcan. phars. 3.165> Tunc Orientis opes captorumque ultima regum 
<lvcan. phars. 3.166> Quae Pompeianis praelata est gaza triumphis, 
<lvcan. phars. 3.167> Egeritur; tristi spoliantur templa rapina, 
<lvcan. phars. 3.168> Pauperiorque fuit tunc primum Caesare Roma. 
<lvcan. phars. 3.169> Interea totum Magni fortuna per orbem 
<lvcan. phars. 3.170> Secum casuras in proelia mouerat urbes. 
<lvcan. phars. 3.171> Proxima uicino uires dat Graecia bello. 
<lvcan. phars. 3.172> Phocaicas Amphisa manus scopulosaque Cirrha 
<lvcan. phars. 3.173> Parnasosque iugo misit desertus utroque. 
<lvcan. phars. 3.174> Boeoti coiere duces, quos impiger ambit 
<lvcan. phars. 3.175> Fatidica Cephisos aqua Cadmeaque Dirce, 
<lvcan. phars. 3.176> Pisaeaeque manus populisque per aequora mittens 
<lvcan. phars. 3.177> Sicaniis Alpheos aquas. Tunc Maenala liquit 
<lvcan. phars. 3.178> Arcas et Herculeam miles Trachinius Oeten. 
<lvcan. phars. 3.179> Thesproti Dryopesque ruunt, quercusque silentis 
<lvcan. phars. 3.180> Chaonio ueteres liquerunt uertice Selloe. 
<lvcan. phars. 3.181> Exhausit totas quamuis delectus Athenas, 
<lvcan. phars. 3.182> Exiguae Phoebea tenent naualia puppes, 
<lvcan. phars. 3.183> Tresque petunt ueram credi Salamina carinae. 
<lvcan. phars. 3.184> Iam dilecta Ioui centenis uenit in arma 
<lvcan. phars. 3.185> Creta uetus populis Gnososque agitare pharetras 
<lvcan. phars. 3.186> Docta nec eois peior Gortyna sagittis. 
<lvcan. phars. 3.187> Tunc qui Dardaniam tenet Oricon et uagus altis 
<lvcan. phars. 3.188> Dispersus siluis Athamas et nomine prisco 
<lvcan. phars. 3.189> Encheliae uersi testantes funera Cadmi, 
<lvcan. phars. 3.190> Colchis et Adriacas spumans Absyrtos in undas; 
<lvcan. phars. 3.191> Penei qui rura colunt, quorumque labore 
<lvcan. phars. 3.192> Thessalus Haemoniam uomer proscindit Iolcon. 
<lvcan. phars. 3.193>(Inde lacessitum primo mare, cum rudis Argo 
<lvcan. phars. 3.194> Miscuit ignotas temerato litore gentes 
<lvcan. phars. 3.195> Primaque cum uentis pelagique furentibus undis 
<lvcan. phars. 3.196> Composuit mortale genus, fatisque per illam 
<lvcan. phars. 3.197> Accessit mors una ratem). Tunc linquitur Haemus 
<lvcan. phars. 3.198> Thracius et populum Pholoe mentita biformem. 
<lvcan. phars. 3.199> Deseritur Strymon tepido committere Nilo 
<lvcan. phars. 3.200> Bistonias consuetus aues et barbara Cone, 
<lvcan. phars. 3.201> Sarmaticas ubi perdit aquas sparsamque profundo 
<lvcan. phars. 3.202> Multifidi Peucen unum caput alluit Histri, 
<lvcan. phars. 3.203> Moesiaque et gelido tellus perfusa Caico 
<lvcan. phars. 3.204> Idalis et nimium glebis exilis Arisbe; 
<lvcan. phars. 3.205> Quique colunt Pitanen et quae tua munera, Pallas, 
<lvcan. phars. 3.206> Lugent damnatae Phoebo uictore Celaenae, 
<lvcan. phars. 3.207> Qua celer et rectis descendens Marsya ripis 
<lvcan. phars. 3.208> Errantem Maeandron adit mixtusque refertur, 
<lvcan. phars. 3.209> Passaque ab auriferis tellus exire metallis 
<lvcan. phars. 3.210> Pactolon, qua culta secat non uilior Hermus. 
<lvcan. phars. 3.211> Iliacae quoque signa manus perituraque castra 
<lvcan. phars. 3.212> Ominibus petiere suis, nec fabula Troiae 
<lvcan. phars. 3.213> Continuit Phrygiique ferens se Caesar Iuli. 
<lvcan. phars. 3.214> Accedunt Syriae populi, desertus Orontes 
<lvcan. phars. 3.215> Et felix, sic fama, Ninos, uentosa Damascos 
<lvcan. phars. 3.216> Gazaque et arbusto palmarum diues Idume 
<lvcan. phars. 3.217> Et Tyros instabilis pretiosaque murice Sidon. 
<lvcan. phars. 3.218> Has ad bella rates non flexo limite ponti 
<lvcan. phars. 3.219> Certior haud ullis duxit Cynosura carinis. 
<lvcan. phars. 3.220>(Phoenices primi, famae si creditur, ausi 
<lvcan. phars. 3.221> Mansuram rudibus uocem signare figuris: 
<lvcan. phars. 3.222> Nondum flumineas Memphis contexere biblos 
<lvcan. phars. 3.223> Nouerat et saxis tantum uolucresque feraeque 
<lvcan. phars. 3.224> Sculptaque seruabant magicas animalia linguas). 
<lvcan. phars. 3.225> Deseritur Taurique nemus Perseaque Tarsos 
<lvcan. phars. 3.226> Coryciumque patens exesis rupibus antrum, 
<lvcan. phars. 3.227> Mallos et extremae resonant naualibus Aegae, 
<lvcan. phars. 3.228> Itque Cilix iusta, iam non pirata, carina. 
<lvcan. phars. 3.229> Mouit et eoos bellorum fama recessus, 
<lvcan. phars. 3.230> Qua colitur Ganges, toto qui solus in orbe 
<lvcan. phars. 3.231> Ostia nascenti contraria soluere Phoebo 
<lvcan. phars. 3.232> Audet et aduersum fluctus impellit in eurum: 
<lvcan. phars. 3.233> Hic ubi Pellaeus post Tethyos aequora ductor 
<lvcan. phars. 3.234> Constitit et magno uinci se fassus ab orbe est. 
<lvcan. phars. 3.235> Quaque ferens rapidum diuiso gurgite fontem 
<lvcan. phars. 3.236> Vastis Indus aquis mixtum non sentit Hydaspen; 
<lvcan. phars. 3.237> Quique bibunt tenera dulcis ab harundine sucos, 
<lvcan. phars. 3.238> Et qui tinguentes croceo medicamine crinem 
<lvcan. phars. 3.239> Fluxa coloratis astringunt carbasa gemmis, 
<lvcan. phars. 3.240> Quique suas struxere pyras uiuique calentis 
<lvcan. phars. 3.241> Conscendere rogos. Pro! quanta est gloria genti 
<lvcan. phars. 3.242> Iniecisse manum fatis, uitaque repletos 
<lvcan. phars. 3.243> Quod superest donasse deis! uenere feroces 
<lvcan. phars. 3.244> Cappadoces duri populus non cultor Amani, 
<lvcan. phars. 3.245> Armeniusque tenens uoluentem saxa Niphaten. 
<lvcan. phars. 3.246> Aethera tangentis siluas liquere Choatrae. 
<lvcan. phars. 3.247> Ignotum uobis, Arabes, uenistis in orbem 
<lvcan. phars. 3.248> Vmbras mirati nemorum non ire sinistras. 
<lvcan. phars. 3.249> Tum furor extremos mouit Romanus Orestas 
<lvcan. phars. 3.250> Carmanosque duces (quorum iam flexus in austrum 
<lvcan. phars. 3.251> Aether non totam mergi tamen aspicit Arcton; 
<lvcan. phars. 3.252> Lucet et exigua uelox ibi nocte Bootes) 
<lvcan. phars. 3.253> Aethiopumque solum, quod non premeretur ab ulla 
<lvcan. phars. 3.254> Signiferi regione poli, nisi poplite lapso 
<lvcan. phars. 3.255> Vltima curuati procederet ungula Tauri. 
<lvcan. phars. 3.256> Quaque caput rapido tollit cum Tigride magnus 
<lvcan. phars. 3.257> Euphrates, quos non diuersis fontibus edit 
<lvcan. phars. 3.258> Persis, et incertum, tellus si misceat amnes, 
<lvcan. phars. 3.259> Quod potius sit nomen aquis; sed sparsus in agros 
<lvcan. phars. 3.260> Fertilis Euphrates Phariae uice fungitur undae; 
<lvcan. phars. 3.261> At Tigrim subito tellus absorbet hiatu 
<lvcan. phars. 3.262> Occultosque tegit cursus rursusque renatum 
<lvcan. phars. 3.263> Fonte nouo flumen pelagi non abnegat undis. 
<lvcan. phars. 3.264> Inter Caesareas acies diuersaque signa 
<lvcan. phars. 3.265> Pugnaces dubium Parthi tenuere fauorem 
<lvcan. phars. 3.266> Contenti fecisse duos. Tinxere sagittas 
<lvcan. phars. 3.267> Errantes Scythiae populi, quos gurgite Bactros 
<lvcan. phars. 3.268> Includit gelido uastisque Hyrcania siluis. 
<lvcan. phars. 3.269> Hinc Lacedaemonii, moto gens aspera freno, 
<lvcan. phars. 3.270> Heniochi saeuisque affinis Sarmata Moschis, 
<lvcan. phars. 3.271> Colchorum qua rura secat ditissima Phasis, 
<lvcan. phars. 3.272> Qua Croeso fatalis Halys, qua uertice lapsus 
<lvcan. phars. 3.273> Riphaeo Tanais diuersi nomina mundi 
<lvcan. phars. 3.274> Imposuit ripis Asiaeque et terminus idem 
<lvcan. phars. 3.275> Europae mediae dirimens confinia terrae 
<lvcan. phars. 3.276> Nunc huc nunc illuc, qua flectitur, ampliat orbem; 
<lvcan. phars. 3.277> Quaque, fretum torrens, Maeotidos egerit undas 
<lvcan. phars. 3.278> Pontus, et Herculeis aufertur gloria metis, 
<lvcan. phars. 3.279> Oceanumque negant solas admittere Gades. 
<lvcan. phars. 3.280> Hinc Essedoniae gentes auroque ligatas 
<lvcan. phars. 3.281> Substringens Arimaspe comas; hinc fortis Arius 
<lvcan. phars. 3.282> Longaque Sarmatici soluens ieiunia belli 
<lvcan. phars. 3.283> Massagetes, quo fugit, equo uolucresque Geloni. 
<lvcan. phars. 3.284> Non, cum Memnoniis deducens agmina regnis 
<lvcan. phars. 3.285> Cyrus et effusis numerato milite telis 
<lvcan. phars. 3.286> Descendit Perses fraternique ultor amoris 
<lvcan. phars. 3.287> Aequora cum tantis percussit classibus, unum 
<lvcan. phars. 3.288> Tot reges habuere ducem, coiere nec umquam 
<lvcan. phars. 3.289> Tam uariae cultu gentes, tam dissona uulgi 
<lvcan. phars. 3.290> Ora. tot immensae comites missura ruinae 
<lvcan. phars. 3.291> Exciuit populos et dignas funere Magni 
<lvcan. phars. 3.292> Exsequias fortuna dedit. non corniger Hammon 
<lvcan. phars. 3.293> Mittere Marmaricas cessauit in arma cateruas, 
<lvcan. phars. 3.294> Quidquid ab occiduis Libye patet arida Mauris 
<lvcan. phars. 3.295> Vsque Paraetonias eoa ad litora Syrtis. 
<lvcan. phars. 3.296> Acciperet felix ne non semel omnia Caesar, 
<lvcan. phars. 3.297> Vincendum pariter Pharsalia praestitit orbem. 
<lvcan. phars. 3.298> Ille ubi deseruit(==DESERUIT) trepidantis moenia Romae, 
<lvcan. phars. 3.299> Agmine nubiferam rapto supereuolat Alpem, 
<lvcan. phars. 3.300> Cumque alii famae populi terrore pauerent, 
<lvcan. phars. 3.301> Phocais in dubiis ausa est seruare iuuentus 
<lvcan. phars. 3.302> Non Graia leuitate fidem signataque iura 
<lvcan. phars. 3.303> Et causas, non fata, sequi. Tamen ante furorem 
<lvcan. phars. 3.304> Indomitum duramque uiri deflectere mentem 
<lvcan. phars. 3.305> Pacifico sermone parant hostemque propinquum 
<lvcan. phars. 3.306> Orant Cecropiae praelata fronde Mineruae: 
<lvcan. phars. 3.307>"Semper in externis populos communia uestro 
<lvcan. phars. 3.308> Massiliam bellis testatur fata tulisse, 
<lvcan. phars. 3.309> Comprensa est Latiis quaecumque annalibus aetas. 
<lvcan. phars. 3.310> Et nunc, ignoto si quos petis orbe triumphos, 
<lvcan. phars. 3.311> Accipe deuotas externa in proelia dextras. 
<lvcan. phars. 3.312> At si funestas acies, si dira paratis 
<lvcan. phars. 3.313> Proelia discordes, lacrimas ciuilibus armis 
<lvcan. phars. 3.314> Secretumque damus, tractentur uulnera nulla 
<lvcan. phars. 3.315> Sacra manu. Si caelicolis furor arma dedisset, 
<lvcan. phars. 3.316> Aut si terrigenae temptarent astra gigantes, 
<lvcan. phars. 3.317> Non tamen auderet pietas humana uel armis 
<lvcan. phars. 3.318> Vel uotis prodesse Ioui, sortisque deorum 
<lvcan. phars. 3.319> Ignarum mortale genus per fulmina tantum 
<lvcan. phars. 3.320> Sciret adhuc caelo solum regnare Tonantem. 
<lvcan. phars. 3.321> Adde quod innumerae concurrunt undique gentes, 
<lvcan. phars. 3.322> Nec sic horret iners scelerum contagia mundus 
<lvcan. phars. 3.323> Vt gladiis egeant ciuilia bella coactis. 
<lvcan. phars. 3.324> Sit mens ista quidem cunctis ut uestra recusent 
<lvcan. phars. 3.325> Fata nec haec alius committat proelia miles. 
<lvcan. phars. 3.326> Cui non conspecto languebit dextra parente? 
<lvcan. phars. 3.327> Telaque diuersi prohibebunt spargere fratres. 
<lvcan. phars. 3.328> Finis adest rerum, si nunc committitis illis 
<lvcan. phars. 3.329> Arma, quibus fas est. Nobis haec summa precandi; 
<lvcan. phars. 3.330> Terribilis aquilas infestaque signa relinquas 
<lvcan. phars. 3.331> Vrbe procul nostrisque uelis te credere muris 
<lvcan. phars. 3.332> Excludique sinas admisso Caesare bellum. 
<lvcan. phars. 3.333> Sit locus exceptus sceleri Magnoque tibique 
<lvcan. phars. 3.334> Tutus, ut, inuictae fatum si consulat urbi, 
<lvcan. phars. 3.335> Foedera si placeant, sit quo ueniatis inermes. 
<lvcan. phars. 3.336> Vel, cum tanta uocent discrimina Martis Hiberi, 
<lvcan. phars. 3.337> Quid rapidum deflectis iter? Non pondera rerum, 
<lvcan. phars. 3.338> Nec momenta sumus. numquam felicibus armis 
<lvcan. phars. 3.339> Vsa manus, patriae primis a sedibus exul, 
<lvcan. phars. 3.340> Et post translatas exustae Phocidos arces 
<lvcan. phars. 3.341> Moenibus exiguis alieno in litore tuti, 
<lvcan. phars. 3.342> Illustrat quos sola fides; si claudere muros 
<lvcan. phars. 3.343> Obsidione paras et ui perfringere portas, 
<lvcan. phars. 3.344> Excepisse faces tectis et tela parati 
<lvcan. phars. 3.345> Vndarum raptos auersis fontibus haustus 
<lvcan. phars. 3.346> Quaerere et effossam sitientes lambere terram 
<lvcan. phars. 3.347> Et, desit si larga Ceres, tunc horrida cerni 
<lvcan. phars. 3.348> Foedaque contingi maculato attingere morsu. 
<lvcan. phars. 3.349> Nec pauet hic populus pro libertate subire, 
<lvcan. phars. 3.350> Obsessum Poeno gessit quae Marte Saguntum. 
<lvcan. phars. 3.351> Pectoribus rapti matrum frustraque trahentes 
<lvcan. phars. 3.352> Vbera sicca fame medios mittentur in ignis, 
<lvcan. phars. 3.353> Vxor et a caro poscet sibi fata marito 
<lvcan. phars. 3.354> Vulnera miscebunt fratres bellumque coacti 
<lvcan. phars. 3.355> Hoc potius ciuile gerent." Sic Graia iuuentus 
<lvcan. phars. 3.356> Finierat, cum turbato iam prodita uultu 
<lvcan. phars. 3.357> Ira ducis tandem testata est uoce dolorem: 
<lvcan. phars. 3.358>"Vana mouet Graios nostri fiducia cursus. 
<lvcan. phars. 3.359> Quamuis Hesperium mundi properemus ad axem, 
<lvcan. phars. 3.360> Massiliam delere uacat. Gaudete cohortes: 
<lvcan. phars. 3.361> Obuia praebentur fatorum munere bella. 
<lvcan. phars. 3.362> Ventus ut amittit uires, nisi robore densae 
<lvcan. phars. 3.363> Occurrunt siluae, spatio diffusus inani, 
<lvcan. phars. 3.364> Vtque perit magnus nullis obstantibus ignis, 
<lvcan. phars. 3.365> Sic hostes mihi desse nocet, damnumque putamus 
<lvcan. phars. 3.366> Armorum, nisi qui uinci potuere rebellant. 
<lvcan. phars. 3.367> Sed si solus eam dimissis degener armis, 
<lvcan. phars. 3.368> Tunc mihi tecta patent? Iam non excludere tantum, 
<lvcan. phars. 3.369> Inclusisse uolunt! At enim contagia belli 
<lvcan. phars. 3.370> Dira fugant. dabitis poenas pro pace petita 
<lvcan. phars. 3.371> Et nihil esse meo discetis tutius aeuo, 
<lvcan. phars. 3.372> Quam duce me bellum." sic postquam fatus, ad urbem 
<lvcan. phars. 3.373> Haud trepidam conuertit iter; tunc moenia clausa 
<lvcan. phars. 3.374> Conspicit et densa iuuenum uallata corona. 
<lvcan. phars. 3.375> Haut procul a muris tumulus surgentis in altum 
<lvcan. phars. 3.376> Telluris paruum diffuso uertice campum 
<lvcan. phars. 3.377> Explicat; haec patiens longo munimine cingi 
<lvcan. phars. 3.378> Visa duci rupes tutisque aptissima castris. 
<lvcan. phars. 3.379> Proxima pars urbis celsam conscendit in arcem 
<lvcan. phars. 3.380> Par tumulo, mediisque sedent conuallibus arua. 
<lvcan. phars. 3.381> Tunc res immenso placuit statura labore, 
<lvcan. phars. 3.382> Aggere diuersos uasto committere colles. 
<lvcan. phars. 3.383> Sed prius ut totam qua terra cingitur urbem 
<lvcan. phars. 3.384> Clauderet, a summis perduxit ad aequora castris 
<lvcan. phars. 3.385> Longum Caesar opus, fontesque et pabula campi 
<lvcan. phars. 3.386> Amplexus fossa, densas tollentia pinnas 
<lvcan. phars. 3.387> Caespitibus crudaque extruxit bracchia terra. 
<lvcan. phars. 3.388> Iam satis hoc Graiae memorandum contigit urbi 
<lvcan. phars. 3.389> Aeternumque decus quod non impulsa nec ipso 
<lvcan. phars. 3.390> Strata metu tenuit flagrantis in omnia belli 
<lvcan. phars. 3.391> Praecipitem cursum, raptisque a Caesare cunctis 
<lvcan. phars. 3.392> Vincitur una mora. Quantum est quod fata tenentur, 
<lvcan. phars. 3.393> Quodque uirum toti properans imponere mundo 
<lvcan. phars. 3.394> Hos perdit fortuna dies! Tunc omnia late 
<lvcan. phars. 3.395> Procumbunt nemora et spoliantur robore siluae, 
<lvcan. phars. 3.396> Vt, cum terra leuis mediam uirgultaque molem 
<lvcan. phars. 3.397> Suspendant, structa laterum compage ligatam 
<lvcan. phars. 3.398> Artet humum, pressus ne cedat turribus agger. 
<lvcan. phars. 3.399> Lucus erat longo numquam uiolatus ab aeuo, 
<lvcan. phars. 3.400> Obscurum cingens conexis aera ramis 
<lvcan. phars. 3.401> Et gelidas alte summotis solibus umbras. 
<lvcan. phars. 3.402> Hunc non ruricolae Panes nemorumque potentes 
<lvcan. phars. 3.403> Siluani Nymphaeque tenent sed barbara ritu 
<lvcan. phars. 3.404> Sacra deum; structae diris altaribus arae, 
<lvcan. phars. 3.405> Omnisque humanis lustrata cruoribus arbor. 
<lvcan. phars. 3.406> Si qua fidem meruit superos mirata uetustas, 
<lvcan. phars. 3.407> Illis et uolucres metuunt insistere ramis 
<lvcan. phars. 3.408> Et lustris recubare ferae; nec uentus in illas 
<lvcan. phars. 3.409> Incubuit siluas excussaque nubibus atris 
<lvcan. phars. 3.410> Fulgura; non ulli frondem praebentibus aurae 
<lvcan. phars. 3.411> Arboribus suus horror inest. Tunc plurima nigris 
<lvcan. phars. 3.412> Fontibus unda cadit, simulacraque maesta deorum 
<lvcan. phars. 3.413> Arte carent caesisque extant informia truncis. 
<lvcan. phars. 3.414> Ipse situs putrique facit iam robore pallor 
<lvcan. phars. 3.415> Attonitos; non uulgatis sacrata figuris 
<lvcan. phars. 3.416> Numina sic metuunt: tantum terroribus addit, 
<lvcan. phars. 3.417> Quos timeant, non nosse deos. Iam fama ferebat 
<lvcan. phars. 3.418> Saepe cauas motu terrae mugire cauernas 
<lvcan. phars. 3.419> Et procumbentis iterum consurgere taxos, 
<lvcan. phars. 3.420> Et non ardentis fulgere incendia siluae, 
<lvcan. phars. 3.421> Roboraque amplexos circumfluxisse dracones. 
<lvcan. phars. 3.422> Non illum cultu populi propiore frequentant, 
<lvcan. phars. 3.423> Sed cessere deis. medio cum Phoebus in axe est 
<lvcan. phars. 3.424> Aut caelum nox atra tenet, pauet ipse sacerdos 
<lvcan. phars. 3.425> Accessus dominumque timet deprendere luci. 
<lvcan. phars. 3.426> Hanc iubet immisso siluam procumbere ferro; 
<lvcan. phars. 3.427> Nam uicina operi belloque intacta priori 
<lvcan. phars. 3.428> Inter nudatos stabat densissima montis. 
<lvcan. phars. 3.429> Sed fortes tremuere manus, motique uerenda 
<lvcan. phars. 3.430> Maiestate loci, si robora sacra ferirent, 
<lvcan. phars. 3.431> In sua credebant redituras membra securis. 
<lvcan. phars. 3.432> Implicitas magno Caesar torpore cohortes 
<lvcan. phars. 3.433> Vt uidit, primus raptam uibrare bipennem 
<lvcan. phars. 3.434> Ausus et aeriam ferro proscindere quercum 
<lvcan. phars. 3.435> Effatur merso uiolata in robora ferro: 
<lvcan. phars. 3.436>"Iam ne quis uestrum dubitet subuertere siluam, 
<lvcan. phars. 3.437> Credite me fecisse nefas." Tunc paruit omnis 
<lvcan. phars. 3.438> Imperiis non sublato secura pauore 
<lvcan. phars. 3.439> Turba, sed expensa superorum et Caesaris ira. 
<lvcan. phars. 3.440> Procumbunt orni, nodosa impellitur ilex, 
<lvcan. phars. 3.441> Siluaque Dodones et fluctibus aptior alnus 
<lvcan. phars. 3.442> Et non plebeios luctus testata cupressus. 
<lvcan. phars. 3.443> Tunc primum posuere comas et fronde carentes 
<lvcan. phars. 3.444> Admisere diem, propulsaque robore denso 
<lvcan. phars. 3.445> Sustinuit se silua cadens. Gemuere uidentes 
<lvcan. phars. 3.446> Gallorum populi; muris sed clausa iuuentus 
<lvcan. phars. 3.447> Exsultat. quis enim laesos impune putaret 
<lvcan. phars. 3.448> Esse deos? Seruat multos fortuna nocentes, 
<lvcan. phars. 3.449> Et tantum miseris irasci numina possunt. 
<lvcan. phars. 3.450> Vtque satis caesi nemoris, quaesita per agros 
<lvcan. phars. 3.451> Plaustra ferunt, curuoque soli cessantis aratro 
<lvcan. phars. 3.452> Agricolae raptis annum fleuere iuuencis. 
<lvcan. phars. 3.453> Dux tamen impatiens haesuri ad moenia Martis 
<lvcan. phars. 3.454> Versus ad Hispanas acies extremaque mundi 
<lvcan. phars. 3.455> Iussit bella geri. Stellatis axibus agger 
<lvcan. phars. 3.456> Erigitur geminasque aequantis moenia turris 
<lvcan. phars. 3.457> Accipit, hae nullo fixerunt robore terram, 
<lvcan. phars. 3.458> Sed per iter longum causa repsere latenti. 
<lvcan. phars. 3.459> Cum tantum nutaret onus, telluris inanes 
<lvcan. phars. 3.460> Concussisse sinus quaerentem erumpere uentum 
<lvcan. phars. 3.461> Credidit et muros mirata est stare iuuentus. 
<lvcan. phars. 3.462> Illinc tela cadunt excelsas urbis in arces. 
<lvcan. phars. 3.463> Sed maior Graio Romana in corpora ferro 
<lvcan. phars. 3.464> Vis inerat. Nec enim solis excussa lacertis 
<lvcan. phars. 3.465> Lancea, sed tenso balistae turbine rapta 
<lvcan. phars. 3.466> Haut unum contenta latus transire quiescit; 
<lvcan. phars. 3.467> Sed pandens perque arma uiam perque ossa relicta 
<lvcan. phars. 3.468> Morte fugit, superest telo post uulnera cursus. 
<lvcan. phars. 3.469> At saxum quotiens ingentis uerberis actu 
<lvcan. phars. 3.470> Excutitur, qualis rupes, quam uertice montis 
<lvcan. phars. 3.471> Abscidit impulsu uentorum adiuta uetustas, 
<lvcan. phars. 3.472> Frangit cuncta ruens, nec tantum corpora pressa 
<lvcan. phars. 3.473> Exanimat, totos cum sanguine dissipat artus. 
<lvcan. phars. 3.474> Vt tamen hostiles densa testudine muros 
<lvcan. phars. 3.475> Tecta subit uirtus armisque innexa priores 
<lvcan. phars. 3.476> Arma ferunt galeamque extensus protegit umbo, 
<lvcan. phars. 3.477> Quae prius ex longo nocuerunt missa recessu, 
<lvcan. phars. 3.478> Iam post terga cadunt, nec Grais flectere iactum 
<lvcan. phars. 3.479> Aut facilis labor est longinqua ad tela parati 
<lvcan. phars. 3.480> Tormenti mutare modum; sed pondere solo 
<lvcan. phars. 3.481> Contenti nudis euoluunt saxa lacertis. 
<lvcan. phars. 3.482> Dum fuit armorum series, ut grandine tecta 
<lvcan. phars. 3.483> Innocua percussa sonant, sic omnia tela 
<lvcan. phars. 3.484> Respuit; at postquam uirtus incerta uirorum 
<lvcan. phars. 3.485> Perpetuam rupit defesso milite cratem, 
<lvcan. phars. 3.486> Singula continuis cesserunt ictibus arma. 
<lvcan. phars. 3.487> Tunc adoperta leui procedit uinea terra, 
<lvcan. phars. 3.488> Sub cuius pluteis et tecta fronte latentes 
<lvcan. phars. 3.489> Moliri nunc ima parant et uertere ferro 
<lvcan. phars. 3.490> Moenia; nunc aries suspenso fortior ictu 
<lvcan. phars. 3.491> Incussus densi compagem soluere muri 
<lvcan. phars. 3.492> Temptat et impositis unum subducere saxis. 
<lvcan. phars. 3.493> Sed super et flammis et magnae fragmine molis 
<lvcan. phars. 3.494> Et sudibus crebris et adusti roboris ictu 
<lvcan. phars. 3.495> Percussae cedunt crates, frustraque labore 
<lvcan. phars. 3.496> Exhausto fessus repetit tentoria miles. 
<lvcan. phars. 3.497> Summa fuit Grais, starent ut moenia, uoti. 
<lvcan. phars. 3.498> Vltro acies inferre parant armisque coruscas 
<lvcan. phars. 3.499> Nocturni texere faces, audaxque iuuentus 
<lvcan. phars. 3.500> Erupit. Non hasta uiris, non letifer arcus, 
<lvcan. phars. 3.501> Telum flamma fuit, rapiensque incendia uentus 
<lvcan. phars. 3.502> Per Romana tulit celeri munimina cursu. 
<lvcan. phars. 3.503> Nec, quamuis uiridi luctetur robore, lentas 
<lvcan. phars. 3.504> Ignis agit uires, taeda sed raptus ab omni 
<lvcan. phars. 3.505> Consequitur nigri spatiosa uolumina fumi, 
<lvcan. phars. 3.506> Nec solum siluas, sed saxa ingentia soluit, 
<lvcan. phars. 3.507> Et crudae putri fluxerunt puluere cautes. 
<lvcan. phars. 3.508> Procubuit maiorque iacens apparuit agger. 
<lvcan. phars. 3.509> Spes uictis telluris abit, placuitque profundo 
<lvcan. phars. 3.510> Fortunam temptare mari. non robore picto 
<lvcan. phars. 3.511> Ornatas decuit fulgens tutela carinas, 
<lvcan. phars. 3.512> Sed rudis et qualis procumbit montibus arbor 
<lvcan. phars. 3.513> Conseritur stabilis naualibus area bellis. 
<lvcan. phars. 3.514> Et iam turrigeram Bruti comitata carinam 
<lvcan. phars. 3.515> Venerat in fluctus Rhodani cum gurgite classis 
<lvcan. phars. 3.516> Stoechados arua tenens. Nec non et Graia iuuentus 
<lvcan. phars. 3.517> Omne suum fatis uoluit(==VOLUIT) committere robur 
<lvcan. phars. 3.518> Grandaeuosque senes mixtis armauit ephebis. 
<lvcan. phars. 3.519> Accepit non sola uiros, quae stabat in undis, 
<lvcan. phars. 3.520> Classis: et emeritas repetunt naualibus alnos. 
<lvcan. phars. 3.521> Vt matutinos spargens super aequora Phoebus 
<lvcan. phars. 3.522> Fregit aquis radios et liber nubibus aether 
<lvcan. phars. 3.523> Et posito borea pacemque tenentibus austris 
<lvcan. phars. 3.524> Seruatum bello iacuit mare, mouit ab omni 
<lvcan. phars. 3.525> Quisque suam statione ratem, paribusque lacertis 
<lvcan. phars. 3.526> Caesaris hinc puppes, hinc Graio remige classis 
<lvcan. phars. 3.527> Tollitur; impulsae tonsis tremuere carinae, 
<lvcan. phars. 3.528> Crebraque sublimes conuellunt uerbera puppes. 
<lvcan. phars. 3.529> Cornua Romanae classis ualidaeque triremes 
<lvcan. phars. 3.530> Quasque quater surgens exstructi remigis ordo 
<lvcan. phars. 3.531> Commouet et plures quae mergunt aequore pinus, 
<lvcan. phars. 3.532> Multiplices cinxere rates. Hoc robur aperto 
<lvcan. phars. 3.533> Oppositum pelago. Lunata classe recedunt 
<lvcan. phars. 3.534> Ordine contentae gemino creuisse liburnae. 
<lvcan. phars. 3.535> Celsior at cunctis Bruti praetoria puppis 
<lvcan. phars. 3.536> Verberibus senis agitur molemque profundo 
<lvcan. phars. 3.537> Inuehit et summis longe petit aequora remis. 
<lvcan. phars. 3.538> Vt tantum medii fuerat maris, utraque classis 
<lvcan. phars. 3.539> Quod semel excussis posset transcurrere tonsis 
<lvcan. phars. 3.540> Innumerae uasto miscentur in aethere uoces, 
<lvcan. phars. 3.541> Remorumque sonus premitur clamore, nec ullae 
<lvcan. phars. 3.542> Audiri potuere tubae. Tunc caerula uerrunt 
<lvcan. phars. 3.543> Atque in transtra cadunt et remis pectora pulsant. 
<lvcan. phars. 3.544> Vt primum rostris crepuerunt obuia rostra, 
<lvcan. phars. 3.545> In puppim rediere rates, emissaque tela 
<lvcan. phars. 3.546> Aera texerunt uacuumque cadentia pontum. 
<lvcan. phars. 3.547> Et iam diductis extendunt cornua proris, 
<lvcan. phars. 3.548> Diuersaeque rates laxata classe receptae. 
<lvcan. phars. 3.549> Vt, quotiens aestus zephyris eurisque repugnat, 
<lvcan. phars. 3.550> Huc abeunt fluctus, illo mare: sic ubi puppes 
<lvcan. phars. 3.551> Sulcato uarios duxerunt gurgite tractus, 
<lvcan. phars. 3.552> Quod tulit illa ratis remis, haec rettulit aequor. 
<lvcan. phars. 3.553> Sed Grais habiles pugnamque lacessere pinus 
<lvcan. phars. 3.554> Et temptare fugam nec longo frangere gyro 
<lvcan. phars. 3.555> Cursum nec tarde flectenti cedere clauo; 
<lvcan. phars. 3.556> At Romana ratis stabilem praebere carinam 
<lvcan. phars. 3.557> Certior et terrae similem bellantibus usum. 
<lvcan. phars. 3.558> Tunc in signifera residenti puppe magistro 
<lvcan. phars. 3.559> Brutus ait: "Paterisne acies errare profundo 
<lvcan. phars. 3.560> Artibus et certas pelagi? Iam consere bellum, 
<lvcan. phars. 3.561> Phocaicis medias rostris oppone carinas." 
<lvcan. phars. 3.562> Paruit obliquas et praebuit hostibus alnos. 
<lvcan. phars. 3.563> Tunc quaecumque ratis temptauit robora Bruti, 
<lvcan. phars. 3.564> Ictu uicta suo percussae capta cohaesit; 
<lvcan. phars. 3.565> Ast alias manicaeque ligant teretesque catenae, 
<lvcan. phars. 3.566> Seque tenent remis; tecto stetit aequore bellum. 
<lvcan. phars. 3.567> Iam non excussis torquentur tela lacertis, 
<lvcan. phars. 3.568> Nec longinqua cadunt iaculato uulnera ferro, 
<lvcan. phars. 3.569> Miscenturque manus. Nauali plurima bello 
<lvcan. phars. 3.570> Ensis agit. Stat quisque suae de robore puppis 
<lvcan. phars. 3.571> Pronus in aduersos ictus, nullique perempti 
<lvcan. phars. 3.572> In ratibus cecidere suis. Cruor altus in unda 
<lvcan. phars. 3.573> Spumat, et obducti concreto sanguine fluctus. 
<lvcan. phars. 3.574> Et quas immissi traxerunt uincula ferri, 
<lvcan. phars. 3.575> Has prohibent iungi conferta cadauera puppis. 
<lvcan. phars. 3.576> Semianimes alii uastum subiere profundum 
<lvcan. phars. 3.577> Hauseruntque suo permixtum sanguine pontum. 
<lvcan. phars. 3.578> Hi luctantem animam lenta cum morte trahentes 
<lvcan. phars. 3.579> Fractarum subita ratium periere ruina. 
<lvcan. phars. 3.580> Irrita tela suas peragunt in gurgite caedes, 
<lvcan. phars. 3.581> Et quodcumque cadit frustrato pondere ferrum, 
<lvcan. phars. 3.582> Exceptum mediis inuenit uulnus in undis. 
<lvcan. phars. 3.583> Phocaicis Romana ratis uallata carinis 
<lvcan. phars. 3.584> Robore diducto dextrum laeuumque tuetur 
<lvcan. phars. 3.585> Aequo Marte latus; cuius dum pugnat ab alta 
<lvcan. phars. 3.586> Puppe Catus Graiumque audax aplustre retentat, 
<lvcan. phars. 3.587> Terga simul pariter missis et pectora telis 
<lvcan. phars. 3.588> Transigitur; medio concurrit pectore ferrum, 
<lvcan. phars. 3.589> Et stetit incertus flueret quo uulnere sanguis, 
<lvcan. phars. 3.590> Donec utrasque simul largus cruor expulit hastas 
<lvcan. phars. 3.591> Diuisitque animam sparsitque in uulnera letum. 
<lvcan. phars. 3.592> Dirigit huc puppim miseri quoque dextra Telonis, 
<lvcan. phars. 3.593> Qua nullam melius pelago turbante carinae 
<lvcan. phars. 3.594> Audiuere manum, nec lux est notior ulli 
<lvcan. phars. 3.595> Crastina, seu Phoebum uideat seu cornua lunae, 
<lvcan. phars. 3.596> Semper uenturis componere carbasa uentis. 
<lvcan. phars. 3.597> Hic Latiae rostro compagem ruperat alni; 
<lvcan. phars. 3.598> Pila sed in medium uenere trementia pectus, 
<lvcan. phars. 3.599> Auertitque ratem morientis dextra magistri. 
<lvcan. phars. 3.600> Dum cupit in sociam Gyareus erepere puppem 
<lvcan. phars. 3.601> Excipit immissum suspensa per ilia ferrum 
<lvcan. phars. 3.602> Affixusque rati telo retinente pependit. 
<lvcan. phars. 3.603> Stant gemini fratres, fecundae gloria matris, 
<lvcan. phars. 3.604> Quos eadem uariis genuerunt uiscera fatis; 
<lvcan. phars. 3.605> Discreuit mors saeua uiros, unumque relictum 
<lvcan. phars. 3.606> Agnorunt miseri sublato errore parentes, 
<lvcan. phars. 3.607> Aeternis causam lacrimis; tenet ille dolorem 
<lvcan. phars. 3.608> Semper et amissum fratrem lugentibus offert. 
<lvcan. phars. 3.609> Quorum alter mixtis obliquo pectine remis 
<lvcan. phars. 3.610> Ausus Romanae Graia de puppe carinae 
<lvcan. phars. 3.611> Iniectare manum; sed eam grauis insuper ictus 
<lvcan. phars. 3.612> Amputat; illa tamen nisu, quo prenderat, haesit 
<lvcan. phars. 3.613> Deriguitque tenens strictis immortua neruis. 
<lvcan. phars. 3.614> Creuit in aduersis uirtus; plus nobilis irae 
<lvcan. phars. 3.615> Truncus habet fortique instaurat proelia laeua 
<lvcan. phars. 3.616> Rapturusque suam procumbit in aequora dextram: 
<lvcan. phars. 3.617> Haec quoque cum toto manus est abscisa lacerto. 
<lvcan. phars. 3.618> Iam clipeo telisque carens non conditus ima 
<lvcan. phars. 3.619> Puppe, sed expositus fraternaque pectore nudo 
<lvcan. phars. 3.620> Arma tegens crebra confixus cuspide perstat 
<lvcan. phars. 3.621> Telaque multorum leto casura suorum 
<lvcan. phars. 3.622> Emerita iam morte tenet. Tum uulnere multo 
<lvcan. phars. 3.623> Effugientem animam lassos collegit in artus 
<lvcan. phars. 3.624> Membraque contendit toto, quicumque manebat, 
<lvcan. phars. 3.625> Sanguine et hostilem defectis robore neruis 
<lvcan. phars. 3.626> Insiluit solo nociturus pondere puppem. 
<lvcan. phars. 3.627> Strage uirum cumulata ratis multoque cruore 
<lvcan. phars. 3.628> Plena per obliquum crebros latus accipit ictus 
<lvcan. phars. 3.629> Et postquam ruptis pelagus compagibus hausit, 
<lvcan. phars. 3.630> Ad summos repleta foros descendit in undas 
<lvcan. phars. 3.631> Vicinum inuoluens contorto uertice pontum. 
<lvcan. phars. 3.632> Aequora discedunt mersa diducta carina, 
<lvcan. phars. 3.633> Inque locum puppis cecidit mare. Multaque ponto 
<lvcan. phars. 3.634> Praebuit ille dies uarii miracula fati. 
<lvcan. phars. 3.635> Ferrea dum puppi rapidos manus inserit uncos, 
<lvcan. phars. 3.636> Affixit Lycidan. Mersus foret ille profundo, 
<lvcan. phars. 3.637> Sed prohibent socii suspensaque crura retentant. 
<lvcan. phars. 3.638> Scinditur auulsus, nec sicut uulnere sanguis 
<lvcan. phars. 3.639> Emicuit: lentus ruptis cadit undique uenis, 
<lvcan. phars. 3.640> Discursusque animae diuersa in membra meantis 
<lvcan. phars. 3.641> Interceptus aquis. Nullius uita perempti 
<lvcan. phars. 3.642> Est tanta dimissa uia. Pars ultima trunci 
<lvcan. phars. 3.643> Tradidit in letum uacuos uitalibus artus; 
<lvcan. phars. 3.644> At tumidus qua pulmo iacet, qua uiscera feruent, 
<lvcan. phars. 3.645> Haeserunt ibi fata diu luctataque multum 
<lvcan. phars. 3.646> Hac cum parte uiri uix omnia membra tulerunt. 
<lvcan. phars. 3.647> Dum nimium pugnax unius turba carinae 
<lvcan. phars. 3.648> Incumbit prono lateri uacuamque relinquit, 
<lvcan. phars. 3.649> Qua caret hoste, ratem, congesto pondere puppis 
<lvcan. phars. 3.650> Versa caua texit pelagus nautasque carina, 
<lvcan. phars. 3.651> Bracchia nec licuit uasto iactare profundo, 
<lvcan. phars. 3.652> Sed clauso periere mari. Tunc unica diri 
<lvcan. phars. 3.653> Conspecta est leti facies, cum forte natantem 
<lvcan. phars. 3.654> Diuersae rostris iuuenem fixere carinae: 
<lvcan. phars. 3.655> Discessit medium tam uastos pectus ad ictus, 
<lvcan. phars. 3.656> Nec prohibere ualent obtritis ossibus artus, 
<lvcan. phars. 3.657> Quo minus aera sonent; eliso uentre per ora 
<lvcan. phars. 3.658> Eiectat saniem permixtus uiscere sanguis. 
<lvcan. phars. 3.659> Postquam inhibent remis puppes ac rostra recedunt, 
<lvcan. phars. 3.660> Deiectum in pelagus perfosso pectore corpus 
<lvcan. phars. 3.661> Vulneribus transmisit aquas. Pars maxima turbae 
<lvcan. phars. 3.662> Naufraga iactatis morti obluctata lacertis 
<lvcan. phars. 3.663> Puppis ad auxilium sociae concurrit; at illis 
<lvcan. phars. 3.664> Robora cum uetitis prensarent altius ulnis 
<lvcan. phars. 3.665> Nutaretque ratis populo peritura recepto, 
<lvcan. phars. 3.666> Impia turba super medios ferit ense lacertos: 
<lvcan. phars. 3.667> Bracchia linquentes Graia pendentia puppe 
<lvcan. phars. 3.668> A manibus cecidere suis. Non amplius undae 
<lvcan. phars. 3.669> Sustinuere graues in summo gurgite truncos. 
<lvcan. phars. 3.670> Iamque omni fusis nudato milite telis 
<lvcan. phars. 3.671> Inuenit arma furor: remum contorsit in hostem 
<lvcan. phars. 3.672> Alter, at hic totum ualidis aplustre lacertis, 
<lvcan. phars. 3.673> Auulsasque rotant expulso remige sedes; 
<lvcan. phars. 3.674> In pugnam fregere rates. Sidentia pessum 
<lvcan. phars. 3.675> Corpora caesa tenent spoliantque cadauera ferro. 
<lvcan. phars. 3.676> Multi inopes teli iaculum letale reuulsum 
<lvcan. phars. 3.677> Vulneribus traxere suis et uiscera laeua 
<lvcan. phars. 3.678> Oppressere manu, ualidos dum praebeat ictus 
<lvcan. phars. 3.679> Sanguis et hostilem cum torserit exeat hastam. 
<lvcan. phars. 3.680> Nulla tamen plures hoc edidit aequore clades, 
<lvcan. phars. 3.681> Quam pelago diuersa lues. Nam pinguibus ignis 
<lvcan. phars. 3.682> Affixus taedis et tecto sulphure uiuax 
<lvcan. phars. 3.683> Spargitur; at faciles praebere alimenta carinas 
<lvcan. phars. 3.684> Nunc pice, nunc liquida rapuere incendia cera. 
<lvcan. phars. 3.685> Nec flammas superant undae, sparsisque per aequor 
<lvcan. phars. 3.686> Iam ratibus fragmenta ferus sibi uindicat ignis. 
<lvcan. phars. 3.687> Hic recipit fluctus, exstinguat ut aequora flammas, 
<lvcan. phars. 3.688> Hi ne mergantur, tabulis ardentibus haerent. 
<lvcan. phars. 3.689> Mille modos inter leti mors una timori est, 
<lvcan. phars. 3.690> Qua coepere mori. Nec cessat naufraga uirtus: 
<lvcan. phars. 3.691> Tela legunt deiecta mari ratibusque ministrant 
<lvcan. phars. 3.692> Incertasque manus ictu languente per undas 
<lvcan. phars. 3.693> Exercent. Nunc, rara datur si copia ferri, 
<lvcan. phars. 3.694> Vtuntur pelago. saeuus complectitur hostem 
<lvcan. phars. 3.695> Hostis, et implicitis gaudent subsidere membris 
<lvcan. phars. 3.696> Mergentesque mori. Pugna fuit unus in illa 
<lvcan. phars. 3.697> Eximius Phoceus animam seruare sub undis 
<lvcan. phars. 3.698> Scrutarique fretum, si quid mersisset harenis, 
<lvcan. phars. 3.699> Et nimis affixos unci conuellere morsus, 
<lvcan. phars. 3.700> Adductum quotiens non senserat anchora funem. 
<lvcan. phars. 3.701> Hic ubi compressum penitus deduxerat hostem, 
<lvcan. phars. 3.702> Victor et incolumis summas remeabat in undas. 
<lvcan. phars. 3.703> Sed se per uacuos credit dum surgere fluctus, 
<lvcan. phars. 3.704> Puppibus occurrit tandemque sub aequore mansit. 
<lvcan. phars. 3.705> Hi super hostiles iecerunt bracchia remos 
<lvcan. phars. 3.706> Et ratium tenuere fugam. Non perdere letum 
<lvcan. phars. 3.707> Maxima cura fuit; multus sua uulnera puppi 
<lvcan. phars. 3.708> Affixit moriens et rostris abstulit ictus. 
<lvcan. phars. 3.709> Stantem sublimi Tyrrhenum culmine prorae 
<lvcan. phars. 3.710> Lygdamus excussae Balearis tortor habenae 
<lvcan. phars. 3.711> Glande petens solido fregit caua tempora plumbo. 
<lvcan. phars. 3.712> Sedibus expulsi, postquam cruor omnia rupit 
<lvcan. phars. 3.713> Vincula, procurrunt oculi, stat lumine rapto 
<lvcan. phars. 3.714> Attonitus mortisque illas putat esse tenebras. 
<lvcan. phars. 3.715> At postquam membris sensit constare uigorem, 
<lvcan. phars. 3.716>"Vos" ait "o socii, sicut tormenta soletis, 
<lvcan. phars. 3.717> Me quoque mittendis rectum componite telis. 
<lvcan. phars. 3.718> Egere quod superest animae, Tyrrhene, per omnis 
<lvcan. phars. 3.719> Bellorum casus. Ingentem militis usum 
<lvcan. phars. 3.720> Hoc habet ex magna defunctum parte cadauer: 
<lvcan. phars. 3.721> Viuentis feriere loco." Sic fatus in hostem 
<lvcan. phars. 3.722> Caeca tela manu, sed non tamen irrita, mittit. 
<lvcan. phars. 3.723> Excipit haec iuuenis generosi sanguinis Argus, 
<lvcan. phars. 3.724> Qua iam non medius discedit in ilia uenter, 
<lvcan. phars. 3.725> Adiuuitque suo procumbens pondere ferrum. 
<lvcan. phars. 3.726> Stabat diuersa uictae iam parte carinae 
<lvcan. phars. 3.727> Infelix Argi genitor, non ille iuuentae 
<lvcan. phars. 3.728> Tempore Phocaicis ulli cessurus in armis; 
<lvcan. phars. 3.729> Victum aeuo robur cecidit, fessusque senecta 
<lvcan. phars. 3.730> Exemplum, non miles erat; qui funere uiso 
<lvcan. phars. 3.731> Saepe cadens longae senior per transtra carinae 
<lvcan. phars. 3.732> Peruenit ad puppim spirantisque inuenit artus. 
<lvcan. phars. 3.733> Non lacrimae cecidere genis, non pectora tundit, 
<lvcan. phars. 3.734> Distentis toto riguit sed corpore palmis. 
<lvcan. phars. 3.735> Nox subit, atque oculos uastae obduxere tenebrae, 
<lvcan. phars. 3.736> Et miserum cernens adgnoscere desinit Argum. 
<lvcan. phars. 3.737> Ille caput labens et iam languentia colla 
<lvcan. phars. 3.738> Viso patre leuat; uox faucis nulla solutas 
<lvcan. phars. 3.739> Prosequitur, tacito tantum petit oscula uultu 
<lvcan. phars. 3.740> Inuitatque patris claudenda ad lumina dextram. 
<lvcan. phars. 3.741> Vt torpore senex caruit uiresque cruentus 
<lvcan. phars. 3.742> Coepit habere dolor: "Non perdam tempora" dixit 
<lvcan. phars. 3.743>"A saeuis permissa deis iugulumque senilem 
<lvcan. phars. 3.744> Confodiam. ueniam misero concede parenti, 
<lvcan. phars. 3.745> Arge, quod amplexus, extrema quod oscula fugi. 
<lvcan. phars. 3.746> Nondum destituit calidus tua uulnera sanguis, 
<lvcan. phars. 3.747> Semianimisque iaces et adhuc potes esse superstes." 
<lvcan. phars. 3.748> Sic fatus, quamuis capulum per uiscera missi 
<lvcan. phars. 3.749> Polluerit gladii, tamen alta sub aequora tendit 
<lvcan. phars. 3.750> Praecipiti saltu: letum praecedere nati 
<lvcan. phars. 3.751> Festinantem animam morti non credidit uni. 
<lvcan. phars. 3.752> Inclinant iam fata ducum, nec iam amplius anceps 
<lvcan. phars. 3.753> Belli casus erat. Graiae pars maxima classis 
<lvcan. phars. 3.754> Mergitur, ast aliae mutato remige puppes 
<lvcan. phars. 3.755> Victores uexere suos; naualia paucae 
<lvcan. phars. 3.756> Praecipiti tenuere fuga. Quis in urbe parentum 
<lvcan. phars. 3.757> Fletus erat! quanti matrum per litora planctus! 
<lvcan. phars. 3.758> Coniunx saepe sui confusis uultibus unda 
<lvcan. phars. 3.759> Credidit ora uiri Romanum amplexa cadauer, 
<lvcan. phars. 3.760> Accensisque rogis miseri de corpore trunco 
<lvcan. phars. 3.761> Certauere patres. At Brutus in aequore uictor 
<lvcan. phars. 3.762> Primus Caesareis pelagi decus addidit armis. 
<lvcan. phars. 4.1> At procul extremis terrarum Caesar in oris 
<lvcan. phars. 4.2> Martem saeuus agit non multa caede nocentem, 
<lvcan. phars. 4.3> Maxima sed fati ducibus momenta daturum. 
<lvcan. phars. 4.4> Iure pari rector castris Afranius illis 
<lvcan. phars. 4.5> Ac Petreius erat: concordia duxit in aequas 
<lvcan. phars. 4.6> Imperium commune uices, tutelaque ualli 
<lvcan. phars. 4.7> Peruigil alterno paret custodia signo. 
<lvcan. phars. 4.8> His praeter Latias acies erat impiger Astur 
<lvcan. phars. 4.9> Vettonesque leues profugique a gente uetusta 
<lvcan. phars. 4.10> Gallorum Celtae miscentes nomen Hiberis. 
<lvcan. phars. 4.11> Colle tumet modico lenique excreuit in altum 
<lvcan. phars. 4.12> Pingue solum tumulo; super hunc fundata uetusta 
<lvcan. phars. 4.13> Surgit Ilerda manu; placidis praelabitur undis 
<lvcan. phars. 4.14> Hesperios inter Sicoris non ultimus amnis, 
<lvcan. phars. 4.15> Saxeus ingenti quem pons amplectitur arcu 
<lvcan. phars. 4.16> Hibernas passurus aquas. at proxima rupes 
<lvcan. phars. 4.17> Signa tenet Magni; nec Caesar colle minore 
<lvcan. phars. 4.18> Castra leuat; medius dirimit tentoria gurges. 
<lvcan. phars. 4.19> Explicat hinc tellus campos effusa patentis 
<lvcan. phars. 4.20> Vix oculo prendente modum, camposque coercet 
<lvcan. phars. 4.21> Cinga rapax uetitus fluctus et litora cursu 
<lvcan. phars. 4.22> Oceani pepulisse suo; nam gurgite mixto 
<lvcan. phars. 4.23> Qui praestat terris, aufert tibi nomen Hiberus. 
<lvcan. phars. 4.24> Prima dies belli cessauit Marte cruento 
<lvcan. phars. 4.25> Spectandasque ducum uires numerosaque signa 
<lvcan. phars. 4.26> Exposuit. Piguit sceleris; pudor arma furentum 
<lvcan. phars. 4.27> Continuit, patriaeque et ruptis legibus unum 
<lvcan. phars. 4.28> Donauere diem; prono cum Caesar Olympo 
<lvcan. phars. 4.29> In noctem subita circumdedit agmina fossa, 
<lvcan. phars. 4.30> Dum primae perstant acies, hostemque fefellit 
<lvcan. phars. 4.31> Et prope consertis obduxit castra maniplis. 
<lvcan. phars. 4.32> Luce noua collem subito conscendere cursu, 
<lvcan. phars. 4.33> Qui medius tutam castris dirimebat Ilerdam, 
<lvcan. phars. 4.34> Imperat. huc hostem pariter terrorque pudorque 
<lvcan. phars. 4.35> Impulit, et rapto tumulum prior agmine cepit. 
<lvcan. phars. 4.36> His uirtus ferrumque locum promittit, at illis 
<lvcan. phars. 4.37> Ipse locus. Miles rupes oneratus in altas 
<lvcan. phars. 4.38> Nititur, aduersoque acies in monte supina 
<lvcan. phars. 4.39> Haeret et in tergum casura umbone sequentis 
<lvcan. phars. 4.40> Erigitur. Nulli telum uibrare uacauit, 
<lvcan. phars. 4.41> Dum labat et fixo firmat uestigia pilo, 
<lvcan. phars. 4.42> Dum scopulos stirpesque tenent atque hoste relicto 
<lvcan. phars. 4.43> Caedunt ense uiam. uidit lapsura ruina 
<lvcan. phars. 4.44> Agmina dux equitemque iubet succedere bello 
<lvcan. phars. 4.45> Munitumque latus laeuo praeducere gyro. 
<lvcan. phars. 4.46> Sic pedes ex facili nulloque urguente receptus, 
<lvcan. phars. 4.47> Irritus et uictor subducto Marte pependit. 
<lvcan. phars. 4.48> Hactenus armorum discrimina; cetera bello 
<lvcan. phars. 4.49> Fata dedit uariis incertus motibus aer. 
<lvcan. phars. 4.50> Pigro bruma gelu siccisque aquilonibus haerens 
<lvcan. phars. 4.51> Aethere constricto pluuias in nube tenebat. 
<lvcan. phars. 4.52> Vrebant montana niues camposque iacentes 
<lvcan. phars. 4.53> Non duraturae conspecto sole pruinae, 
<lvcan. phars. 4.54> Atque omnis propior mergenti sidera caelo 
<lvcan. phars. 4.55> Aruerat tellus hiberno dura sereno. 
<lvcan. phars. 4.56> Sed postquam uernus calidum Titana recepit 
<lvcan. phars. 4.57> Sidera respiciens delapsae portitor Helles, 
<lvcan. phars. 4.58> Atque iterum aequatis ad iustae pondera Librae 
<lvcan. phars. 4.59> Temporibus uicere dies, tunc sole relicto 
<lvcan. phars. 4.60> Cynthia, quo primum cornu dubitanda refulsit, 
<lvcan. phars. 4.61> Exclusit borean flammasque accepit in euro. 
<lvcan. phars. 4.62> Ille suo nubes quascumque inuenit in axe, 
<lvcan. phars. 4.63> Torsit in occiduum Nabateis flatibus orbem 
<lvcan. phars. 4.64> Et quas sentit Arabs et quas Gangetica tellus 
<lvcan. phars. 4.65> Exhalat nebulas, quicquid concrescere primus 
<lvcan. phars. 4.66> Sol patitur, quicquid caeli fuscator eoi 
<lvcan. phars. 4.67> Intulerat corus, quicquid defenderat Indos. 
<lvcan. phars. 4.68> Incendere diem nubes oriente remotae 
<lvcan. phars. 4.69> Nec medio potuere graues incumbere mundo, 
<lvcan. phars. 4.70> Sed nimbi rapuere fuga. uacat imbribus arctos 
<lvcan. phars. 4.71> Et notus, in solam Calpen fluit umidus aer. 
<lvcan. phars. 4.72> Hic ubi iam zephyri fines et summus Olympi 
<lvcan. phars. 4.73> Cardo tenet Tethyn, uetitae transcurrere densos 
<lvcan. phars. 4.74> Inuoluere globos, congestumque aeris atri 
<lvcan. phars. 4.75> Vix recipit spatium quod separat aethere terram. 
<lvcan. phars. 4.76> Iamque polo pressae largos densantur in imbres 
<lvcan. phars. 4.77> Spissataeque fluunt, nec seruant fulmina flammas. 
<lvcan. phars. 4.78> Quamuis crebra micent, exstinguit fulgura nimbus. 
<lvcan. phars. 4.79> Hinc imperfecto complectitur aera gyro 
<lvcan. phars. 4.80> Arcus uix ulla uariatus luce colorem 
<lvcan. phars. 4.81> Oceanumque bibit raptosque ad nubila fluctus 
<lvcan. phars. 4.82> Pertulit et caelo defusum reddidit aequor. 
<lvcan. phars. 4.83> Iamque Pyrenaeae, quas numquam soluere Titan 
<lvcan. phars. 4.84> Eualuit, fluxere niues, fractoque madescunt 
<lvcan. phars. 4.85> Saxa gelu. Tum, quae solitis e fontibus exit, 
<lvcan. phars. 4.86> Non habet unda uias: tam largas alueus omnis 
<lvcan. phars. 4.87> A ripis accepit aquas. Iam naufraga campo 
<lvcan. phars. 4.88> Caesaris arma natant, impulsaque gurgite multo 
<lvcan. phars. 4.89> Castra labant; alto restagnant flumina uallo. 
<lvcan. phars. 4.90> Non pecorum raptus faciles, non pabula mersi 
<lvcan. phars. 4.91> Vlla ferunt sulci; tectarum errore uiarum 
<lvcan. phars. 4.92> Fallitur occultis sparsus populator in agris. 
<lvcan. phars. 4.93> Iamque comes semper magnorum prima malorum 
<lvcan. phars. 4.94> Saeua fames aderat, nulloque obsessus ab hoste 
<lvcan. phars. 4.95> Miles eget; toto censu non prodigus emit 
<lvcan. phars. 4.96> Exiguam Cererem. Pro lucri pallida tabes! 
<lvcan. phars. 4.97> Non dest prolato ieiunus uenditor auro. 
<lvcan. phars. 4.98> Iam tumuli collesque latent, iam flumina cuncta 
<lvcan. phars. 4.99> Condidit una palus uastaque uoragine mersit: 
<lvcan. phars. 4.100> Absorpsit penitus rupes ac tecta ferarum 
<lvcan. phars. 4.101> Detulit atque ipsas hausit subitisque frementis 
<lvcan. phars. 4.102> Verticibus contorsit aquas et reppulit aestus 
<lvcan. phars. 4.103> Fortior Oceani. Nec Phoebum surgere sentit 
<lvcan. phars. 4.104> Nox subtexta polo: rerum discrimina miscet 
<lvcan. phars. 4.105> Deformis caeli facies iunctaeque tenebrae. 
<lvcan. phars. 4.106> Sic mundi pars ima iacet, quam zona niualis 
<lvcan. phars. 4.107> Perpetuaeque premunt hiemes: non sidera caelo 
<lvcan. phars. 4.108> Vlla uidet, sterili non quidquam frigore gignit, 
<lvcan. phars. 4.109> Sed glacie medios signorum temperat ignes. 
<lvcan. phars. 4.110> Sic, o summe parens mundi, sic, sorte secunda 
<lvcan. phars. 4.111> Aequorei rector, facias, Neptune, tridentis, 
<lvcan. phars. 4.112> Et tu perpetuis impendas aera nimbis, 
<lvcan. phars. 4.113> Tu remeare uetes quoscumque emiseris aestus. 
<lvcan. phars. 4.114> Non habeant amnes decliuem ad litora cursum 
<lvcan. phars. 4.115> Sed pelagi referantur aquis, concussaque tellus 
<lvcan. phars. 4.116> Laxet iter fluuiis: hos campos Rhenus inundet, 
<lvcan. phars. 4.117> Hos Rhodanus, uastos obliquent flumina fontis. 
<lvcan. phars. 4.118> Riphaeas hic solue niues, hic stagna lacusque 
<lvcan. phars. 4.119> Et pigras, ubicumque iacent, effunde paludes, 
<lvcan. phars. 4.120> Et miseras bellis ciuilibus eripe terras. 
<lvcan. phars. 4.121> Sed paruo Fortuna uiri contenta pauore 
<lvcan. phars. 4.122> Plena redit, solitoque magis fauere secundi 
<lvcan. phars. 4.123> Et ueniam meruere dei. Iam rarior aer 
<lvcan. phars. 4.124> Et par Phoebus aquis densas in uellera nubes 
<lvcan. phars. 4.125> Sparserat et noctes uentura luce rubebant, 
<lvcan. phars. 4.126> Seruatoque loco rerum discessit ab astris 
<lvcan. phars. 4.127> Vmor, et ima petit quicquid pendebat aquarum. 
<lvcan. phars. 4.128> Tollere silua comas, stagnis emergere colles 
<lvcan. phars. 4.129> Incipiunt uisoque die durescere ualles. 
<lvcan. phars. 4.130> Vtque habuit ripas Sicoris camposque reliquit, 
<lvcan. phars. 4.131> Primum cana salix madefacto uimine paruam 
<lvcan. phars. 4.132> Texitur in puppim caesoque inducta iuuenco 
<lvcan. phars. 4.133> Vectoris patiens tumidum supereminat amnem. 
<lvcan. phars. 4.134> Sic Venetus stagnante Pado fusoque Britannus 
<lvcan. phars. 4.135> Nauigat Oceano; sic, cum tenet omnia Nilus, 
<lvcan. phars. 4.136> Conseritur bibula Memphitis cymba papyro. 
<lvcan. phars. 4.137> His ratibus traiecta manus festinat utrimque 
<lvcan. phars. 4.138> Succisum curuare nemus fluuiique ferocis 
<lvcan. phars. 4.139> Incrementa timens non primis robora ripis 
<lvcan. phars. 4.140> Imposuit, medios pontem distendit in agros. 
<lvcan. phars. 4.141> Ac ne quid Sicoris repetitis audeat undis, 
<lvcan. phars. 4.142> Spargitur in sulcos et scisso gurgite riuis 
<lvcan. phars. 4.143> Dat poenas maioris aquae. Postquam omnia fatis 
<lvcan. phars. 4.144> Caesaris ire uidet celsam Petreius Ilerdam 
<lvcan. phars. 4.145> Deserit et noti diffisus uiribus orbis 
<lvcan. phars. 4.146> Indomitos quaerit populos et semper in arma 
<lvcan. phars. 4.147> Mortis amore feros et tendit in ultima mundi. 
<lvcan. phars. 4.148> Nudatos Caesar colles desertaque castra 
<lvcan. phars. 4.149> Conspiciens capere arma iubet nec quaerere pontem 
<lvcan. phars. 4.150> Nec uada, sed duris fluuium superare lacertis. 
<lvcan. phars. 4.151> Paretur, rapuitque ruens in proelia miles, 
<lvcan. phars. 4.152> Quod fugiens timuisset iter. Mox uda receptis 
<lvcan. phars. 4.153> Membra fouent armis gelidosque a gurgite cursu 
<lvcan. phars. 4.154> Restituunt artus, donec decresceret umbra 
<lvcan. phars. 4.155> In medium surgente die; iamque agmina summa 
<lvcan. phars. 4.156> Carpit eques, dubiique fugae pugnaeque tenentur. 
<lvcan. phars. 4.157> Attollunt campo geminae iuga saxea rupes 
<lvcan. phars. 4.158> Valle cauae media; tellus hinc ardua celsos 
<lvcan. phars. 4.159> Continuat colles, tutae quos inter opaco 
<lvcan. phars. 4.160> Anfractu latuere uiae; quibus hoste potito 
<lvcan. phars. 4.161> Faucibus emitti terrarum in deuia Martem 
<lvcan. phars. 4.162> Inque feras gentes Caesar uidet: "Ite sine ullo 
<lvcan. phars. 4.163> Ordine" ait "raptumque fuga conuertite bellum 
<lvcan. phars. 4.164> Et faciem pugnae uultusque inferte minaces, 
<lvcan. phars. 4.165> Nec liceat pauidis ignaua occumbere morte: 
<lvcan. phars. 4.166> Excipiant recto fugientes pectore ferrum." 
<lvcan. phars. 4.167> Dixit et ad montis tendentem praeuenit hostem. 
<lvcan. phars. 4.168> Illic exiguo paulum distantia uallo 
<lvcan. phars. 4.169> Castra locant. Postquam spatio languentia nullo 
<lvcan. phars. 4.170> Mutua conspicuos habuerunt lumina uultus, 
<lvcan. phars. 4.171> Hic fratres natosque suos uidere patresque, 
<lvcan. phars. 4.172> Deprensum est ciuile nefas. Tenuere parumper 
<lvcan. phars. 4.173> Ora metu, tantum nutu motoque salutant 
<lvcan. phars. 4.174> Ense suos; mox ut stimulis maioribus ardens 
<lvcan. phars. 4.175> Rupit amor leges, audet transcendere uallum 
<lvcan. phars. 4.176> Miles, in amplexu effusas tendere palmas. 
<lvcan. phars. 4.177> Hospitis ille ciet nomen, uocat ille propinquum, 
<lvcan. phars. 4.178> Admonet hunc studiis consors puerilibus aetas; 
<lvcan. phars. 4.179> Nec Romanus erat qui non agnouerat hostem. 
<lvcan. phars. 4.180> Arma rigant lacrimis, singultibus oscula rumpunt, 
<lvcan. phars. 4.181> Et quamuis nullo maculatus sanguine miles, 
<lvcan. phars. 4.182> Quae potuit fecisse, timet. Quid pectora pulsas? 
<lvcan. phars. 4.183> Quid, uaesane, gemis? Fletus quid fundis inanes 
<lvcan. phars. 4.184> Nec te sponte tua sceleri parere fateris? 
<lvcan. phars. 4.185> Vsque adeone times, quem tu facis ipse timendum? 
<lvcan. phars. 4.186> Classica det bello: saeuos tu neglege cantus; 
<lvcan. phars. 4.187> Signa ferat: cessa; iamiam ciuilis Erinys 
<lvcan. phars. 4.188> Concidet, et Caesar generum priuatus amabit. 
<lvcan. phars. 4.189> Nunc ades, aeterno complectens omnia nexu, 
<lvcan. phars. 4.190> O rerum mixtique salus, Concordia, mundi 
<lvcan. phars. 4.191> Et sacer orbis amor; magnum nunc saecula nostra 
<lvcan. phars. 4.192> Venturi discrimen habent. Periere latebrae 
<lvcan. phars. 4.193> Tot scelerum, populo uenia est erepta nocenti: 
<lvcan. phars. 4.194> Agnouere suos. Pro numine fata sinistro 
<lvcan. phars. 4.195> Exigua requie tantas augentia clades! 
<lvcan. phars. 4.196> Pax erat, et miles castris permixtus utrisque 
<lvcan. phars. 4.197> Errabat; duro concordes caespite mensas 
<lvcan. phars. 4.198> Instituunt et permixto libamina Baccho; 
<lvcan. phars. 4.199> Graminei luxere foci, iunctoque cubili 
<lvcan. phars. 4.200> Extrahit insomnis bellorum fabula noctes 
<lvcan. phars. 4.201> Quo primum steterint campo, qua lancea dextra 
<lvcan. phars. 4.202> Exierit. Dum quae gesserunt fortia iactant, 
<lvcan. phars. 4.203> Et dum multa negant, quod solum fata petebant, 
<lvcan. phars. 4.204> Est miseris renouata fides, atque omne futurum 
<lvcan. phars. 4.205> Creuit amore nefas. Nam postquam foedera pacis 
<lvcan. phars. 4.206> Cognita Petreio seque et sua tradita uenum 
<lvcan. phars. 4.207> Castra uidet, famulas scelerata ad proelia dextras 
<lvcan. phars. 4.208> Excitat atque hostis turba stipatus inermis 
<lvcan. phars. 4.209> Praecipitat castris iunctosque amplexibus ense 
<lvcan. phars. 4.210> Separat et multo disturbat sanguine pacem. 
<lvcan. phars. 4.211> Addidit ira ferox moturas proelia uoces: 
<lvcan. phars. 4.212>"Immemor o patriae, signorum oblite tuorum, 
<lvcan. phars. 4.213> Non potes hoc causae, miles, praestare, senatus 
<lvcan. phars. 4.214> Assertor uicto redeas ut Caesare: certe 
<lvcan. phars. 4.215> Vt uincare potes. Dum ferrum incertaque fata 
<lvcan. phars. 4.216> Quique fluat multo non derit uulnere sanguis, 
<lvcan. phars. 4.217> Ibitis ad dominum damnataque signa feretis? 
<lvcan. phars. 4.218> Vtque habeat famulos nullo discrimine Caesar, 
<lvcan. phars. 4.219> Exorandus erit! ducibus quoque uita petita est! 
<lvcan. phars. 4.220> Numquam nostra salus pretium mercesque nefandae 
<lvcan. phars. 4.221> Proditionis erit, non hoc ciuilia bella 
<lvcan. phars. 4.222> Vt uiuamus agunt. Trahimur sub nomine pacis. 
<lvcan. phars. 4.223> Non chalybem gentes penitus fugiente metallo 
<lvcan. phars. 4.224> Eruerent, nulli uallarent oppida muri, 
<lvcan. phars. 4.225> Non sonipes in bella ferox, non iret in aequor 
<lvcan. phars. 4.226> Turrigeras classis pelago sparsura carinas, 
<lvcan. phars. 4.227> Si bene libertas umquam pro pace daretur. 
<lvcan. phars. 4.228> Hostes nempe meos sceleri iurata nefando 
<lvcan. phars. 4.229> Sacramenta tenent; at uobis uilior hoc est 
<lvcan. phars. 4.230> Vestra fides, quod pro causa pugnantibus aequa 
<lvcan. phars. 4.231> Et ueniam sperare licet. Pro dira pudoris 
<lvcan. phars. 4.232> Funera! nunc toto fatorum ignarus in orbe, 
<lvcan. phars. 4.233> Magne, paras acies mundique extrema tenentis 
<lvcan. phars. 4.234> Sollicitas reges, cum forsan foedere nostro 
<lvcan. phars. 4.235> Iam tibi sit promissa salus." Sic fatur et omnis 
<lvcan. phars. 4.236> Concussit mentes scelerumque reduxit amorem. 
<lvcan. phars. 4.237> Sic ubi desuetae siluis in carcere cluso 
<lvcan. phars. 4.238> Mansueuere ferae et uultus posuere minaces 
<lvcan. phars. 4.239> Atque hominem didicere pati: si torrida paruus 
<lvcan. phars. 4.240> Venit in ora cruor, redeunt rabiesque furorque, 
<lvcan. phars. 4.241> Admonitaeque tument gustato sanguine fauces; 
<lvcan. phars. 4.242> Feruet et a trepido uix abstinet ira magistro. 
<lvcan. phars. 4.243> Itur in omne nefas, et quae fortuna deorum 
<lvcan. phars. 4.244> Inuidia caeca bellorum nocte tulisset, 
<lvcan. phars. 4.245> Fecit monstra fides: inter mensasque torosque, 
<lvcan. phars. 4.246> Quae modo complexu fouerunt, pectora caedunt; 
<lvcan. phars. 4.247> Et quamuis primo ferrum strinxere gementes, 
<lvcan. phars. 4.248> Vt dextrae iusti gladius dissuasor adhaesit, 
<lvcan. phars. 4.249> Dum feriunt, odere suos animosque labantis 
<lvcan. phars. 4.250> Confirmant ictu. Feruent iam castra tumultu 
<lvcan. phars. 4.251> Et scelerum turba, rapiuntur colla parentum, 
<lvcan. phars. 4.252> Ac uelut occultum pereat scelus, omnia monstra 
<lvcan. phars. 4.253> In faciem posuere ducum; iuuat esse nocentis. 
<lvcan. phars. 4.254> Tu Caesar, quamuis spoliatus milite multo, 
<lvcan. phars. 4.255> Agnoscis superos; neque enim tibi maior in aruis 
<lvcan. phars. 4.256> Emathiis fortuna fuit nec Phocidos undis 
<lvcan. phars. 4.257> Massiliae, Phario nec tantum est aequore gestum, 
<lvcan. phars. 4.258> Hoc siquidem solo ciuilis crimine belli 
<lvcan. phars. 4.259> Dux causae melioris eris. Polluta nefanda 
<lvcan. phars. 4.260> Agmina caede duces iunctis committere castris 
<lvcan. phars. 4.261> Non audent altaeque ad moenia rursus Ilerdae 
<lvcan. phars. 4.262> Intendere fugam. Campos eques obuius omnis 
<lvcan. phars. 4.263> Abstulit et siccis inclusit collibus hostem. 
<lvcan. phars. 4.264> Tunc inopes undae praerupta cingere fossa 
<lvcan. phars. 4.265> Caesar auet nec castra pati contingere ripas 
<lvcan. phars. 4.266> Aut circum largos curuari bracchia fontes. 
<lvcan. phars. 4.267> Vt leti uidere uiam, conuersus in iram 
<lvcan. phars. 4.268> Praecipitem timor est. Miles non utile clausis 
<lvcan. phars. 4.269> Auxilium mactauit equos tandemque coactus 
<lvcan. phars. 4.270> Spe posita damnare fugam casurus in hostes 
<lvcan. phars. 4.271> Fertur. ut effuso Caesar decurrere passu 
<lvcan. phars. 4.272> Vidit et ad certam deuotos tendere mortem, 
<lvcan. phars. 4.273>"Tela tene iam, miles" ait "ferrumque ruenti 
<lvcan. phars. 4.274> Subtrahe: non ullo constet mihi sanguine bellum. 
<lvcan. phars. 4.275> Vincitur haud gratis, iugulo qui prouocat hostem. 
<lvcan. phars. 4.276> En sibi uilis adest inuisa luce iuuentus 
<lvcan. phars. 4.277> Iam damno peritura meo; non sentiet ictus, 
<lvcan. phars. 4.278> Incumbet gladiis, gaudebit sanguine fuso. 
<lvcan. phars. 4.279> Deserat hic feruor mentes, cadat impetus amens, 
<lvcan. phars. 4.280> Perdant uelle mori." Sic deflagrare minaces 
<lvcan. phars. 4.281> Incassum et uetito passus languescere bello, 
<lvcan. phars. 4.282> Substituit merso dum nox sua lumina Phoebo. 
<lvcan. phars. 4.283> Inde ubi nulla data est miscendae copia mortis, 
<lvcan. phars. 4.284> Paulatim fugit ira ferox, mentesque tepescunt; 
<lvcan. phars. 4.285> Saucia maiores animos ut pectora gestant, 
<lvcan. phars. 4.286> Dum dolor est ictusque recens et mobile neruis 
<lvcan. phars. 4.287> Conamen calidus praebet cruor ossaque nondum 
<lvcan. phars. 4.288> Adduxere cutim; si conscius ensis adacti 
<lvcan. phars. 4.289> Stat uictor tenuitque manus, tum frigidus artus 
<lvcan. phars. 4.290> Alligat atque animum subducto robore torpor, 
<lvcan. phars. 4.291> Postquam sicca rigens astrinxit uulnera sanguis. 
<lvcan. phars. 4.292> Iamque inopes undae primum tellure refossa 
<lvcan. phars. 4.293> Occultos latices abstrusaque flumina quaerunt; 
<lvcan. phars. 4.294> Nec solum rastris durisque ligonibus arua, 
<lvcan. phars. 4.295> Sed gladiis fodere suis, puteusque cauati 
<lvcan. phars. 4.296> Montis ad irrigui premitur fastigia campi. 
<lvcan. phars. 4.297> Non se tam penitus, tam longe luce relicta 
<lvcan. phars. 4.298> Merserit Asturii scrutator pallidus auri. 
<lvcan. phars. 4.299> Non tamen aut tectis sonuerunt cursibus amnes, 
<lvcan. phars. 4.300> Aut micuere noui percusso pumice fontes, 
<lvcan. phars. 4.301> Antra neque exiguo stillant sudantia rore, 
<lvcan. phars. 4.302> Aut impulsa leui turbatur glarea uena. 
<lvcan. phars. 4.303> Tunc exhausta super multo sudore iuuentus 
<lvcan. phars. 4.304> Extrahitur duris silicum lassata metallis; 
<lvcan. phars. 4.305> Quoque minus possent siccos tolerare uapores, 
<lvcan. phars. 4.306> Quaesitae fecistis aquae. Nec languida fessi 
<lvcan. phars. 4.307> Corpora sustentant epulis mensasque perosi 
<lvcan. phars. 4.308> Auxilium fecere famem. Si mollius aruum 
<lvcan. phars. 4.309> Prodidit umorem, pinguis manus utraque glebas 
<lvcan. phars. 4.310> Exprimit ora super; nigro si turbida limo 
<lvcan. phars. 4.311> Colluuies immota iacet, cadit omnis in haustus 
<lvcan. phars. 4.312> Certatim obscaenos miles moriensque recepit, 
<lvcan. phars. 4.313> Quas nollet uicturus, aquas; rituque ferarum 
<lvcan. phars. 4.314> Distentas siccant pecudes, et lacte negato 
<lvcan. phars. 4.315> Sordidus exhausto sorbetur ab ubere sanguis. 
<lvcan. phars. 4.316> Tunc herbas frondesque terunt et rore madentis 
<lvcan. phars. 4.317> Destringunt ramos et si quos palmite crudo 
<lvcan. phars. 4.318> Arboris aut tenera sucos pressere medulla. 
<lvcan. phars. 4.319> O fortunati, fugiens quos barbarus hostis 
<lvcan. phars. 4.320> Fontibus immixto strauit per rura ueneno. 
<lvcan. phars. 4.321> Hos licet in fluuios saniem tabemque ferarum, 
<lvcan. phars. 4.322> Pallida Dictaeis, Caesar, nascentia saxis 
<lvcan. phars. 4.323> Infundas aconita palam, Romana iuuentus 
<lvcan. phars. 4.324> Non decepta bibet. Torrentur uiscera flamma, 
<lvcan. phars. 4.325> Oraque sicca rigent squamosis aspera linguis; 
<lvcan. phars. 4.326> Iam marcent uenae, nulloque umore rigatus 
<lvcan. phars. 4.327> Aeris alternos angustat pulmo meatus, 
<lvcan. phars. 4.328> Rescissoque nocent suspiria dura palato; 
<lvcan. phars. 4.329> Pandunt ora tamen nocturnumque aera captant. 
<lvcan. phars. 4.330> Expectant imbres, quorum modo cuncta natabant 
<lvcan. phars. 4.331> Impulsu, et siccis uultus in nubibus haerent. 
<lvcan. phars. 4.332> Quoque magis miseros undae ieiunia soluant, 
<lvcan. phars. 4.333> Non super arentem Meroen Cancrique sub axe, 
<lvcan. phars. 4.334> Qua nudi Garamantes arant, sedere, sed inter 
<lvcan. phars. 4.335> Stagnantem Sicorim et rapidum deprensus Hiberum 
<lvcan. phars. 4.336> Spectat uicinos sitiens exercitus amnes. 
<lvcan. phars. 4.337> Iam domiti cessere duces, pacisque petendae 
<lvcan. phars. 4.338> Auctor damnatis supplex Afranius armis 
<lvcan. phars. 4.339> Semianimes in castra trahens hostilia turmas 
<lvcan. phars. 4.340> Victoris stetit ante pedes. Seruata precanti 
<lvcan. phars. 4.341> Maiestas, non fracta malis, interque priorem 
<lvcan. phars. 4.342> Fortunam casusque nouos gerit omnia uicti, 
<lvcan. phars. 4.343> Sed ducis, et ueniam securo pectore poscit: 
<lvcan. phars. 4.344>"Si me degeneri strauissent fata sub hoste, 
<lvcan. phars. 4.345> Non derat fortis rapiendo dextera leto. 
<lvcan. phars. 4.346> At nunc causa mihi est orandae sola salutis, 
<lvcan. phars. 4.347> Dignum donanda, Caesar, te credere uita. 
<lvcan. phars. 4.348> Non partis studiis agimur, nec sumpsimus arma 
<lvcan. phars. 4.349> Consiliis inimica tuis. nos denique bellum 
<lvcan. phars. 4.350> Inuenit ciuile duces, causaeque priori, 
<lvcan. phars. 4.351> Dum potuit, seruata fides. Nil fata moramur: 
<lvcan. phars. 4.352> Tradimus Hesperias gentes, aperimus eoas 
<lvcan. phars. 4.353> Securumque orbis patimur post terga relicti. 
<lvcan. phars. 4.354> Nec cruor effusus campis tibi bella peregit 
<lvcan. phars. 4.355> Nec ferrum lassaeque manus. Hoc hostibus unum, 
<lvcan. phars. 4.356> Quod uincas, ignosce tuis. Nec magna petuntur: 
<lvcan. phars. 4.357> Otia des fessis, uitam patiaris inermes 
<lvcan. phars. 4.358> Degere quam tribuis. Campis prostrata iacere 
<lvcan. phars. 4.359> Agmina nostra putes; nec enim felicibus armis 
<lvcan. phars. 4.360> Misceri damnata decet partemque triumphi 
<lvcan. phars. 4.361> Captos ferre tui; turba haec sua fata peregit. 
<lvcan. phars. 4.362> Hoc petimus, uictos ne tecum uincere cogas." 
<lvcan. phars. 4.363> Dixerat; at Caesar facilis uultuque serenus 
<lvcan. phars. 4.364> Flectitur atque usus belli poenamque remittit. 
<lvcan. phars. 4.365> Vt primum iustae placuerunt foedera pacis, 
<lvcan. phars. 4.366> Incustoditos decurrit miles ad amnes, 
<lvcan. phars. 4.367> Incumbit ripis permissaque flumina turbat. 
<lvcan. phars. 4.368> Continuus multis subitarum tractus aquarum 
<lvcan. phars. 4.369> Aera non passus uacuis discurrere uenis 
<lvcan. phars. 4.370> Artauit clusitque animam; nec feruida pestis 
<lvcan. phars. 4.371> Cedit adhuc, sed morbus egens iam gurgite plenis 
<lvcan. phars. 4.372> Visceribus sibi poscit aquas. Mox robora neruis 
<lvcan. phars. 4.373> Et uires rediere uiris. O prodiga rerum 
<lvcan. phars. 4.374> Luxuries numquam paruo contenta paratis 
<lvcan. phars. 4.375> Et quaesitorum terra pelagoque ciborum 
<lvcan. phars. 4.376> Ambitiosa fames et lautae gloria mensae, 
<lvcan. phars. 4.377> Discite quam paruo liceat producere uitam 
<lvcan. phars. 4.378> Et quantum natura petat. Non erigit aegros 
<lvcan. phars. 4.379> Nobilis ignoto diffusus consule Bacchus, 
<lvcan. phars. 4.380> Non auro murraque bibunt, sed gurgite puro 
<lvcan. phars. 4.381> Vita redit; satis est populis fluuiusque Ceresque. 
<lvcan. phars. 4.382> Heu miseri qui bella gerunt! Tunc arma relinquens 
<lvcan. phars. 4.383> Victori miles spoliato pectore tutus 
<lvcan. phars. 4.384> Innocuusque suas curarum liber in urbes 
<lvcan. phars. 4.385> Spargitur. O quantum donata pace potitos 
<lvcan. phars. 4.386> Excussis umquam ferrum uibrasse lacertis 
<lvcan. phars. 4.387> Paenituit, tolerasse sitim frustraque rogasse 
<lvcan. phars. 4.388> Prospera bella deos. Nempe usis Marte secundo 
<lvcan. phars. 4.389> Tot dubiae restant acies, tot in orbe labores; 
<lvcan. phars. 4.390> Vt numquam fortuna labet successibus anceps, 
<lvcan. phars. 4.391> Vincendum totiens; terras fundendus in omnis 
<lvcan. phars. 4.392> Est cruor et Caesar per tot sua fata sequendus. 
<lvcan. phars. 4.393> Felix qui potuit mundi nutante ruina, 
<lvcan. phars. 4.394> Quo iaceat iam scire loco. Non proelia fessos 
<lvcan. phars. 4.395> Vlla uocant, certos non rumpunt classica somnos. 
<lvcan. phars. 4.396> Iam coniunx natique rudes et sordida tecta 
<lvcan. phars. 4.397> Et non deductos recipit sua terra colonos. 
<lvcan. phars. 4.398> Hoc quoque securis oneris fortuna remisit, 
<lvcan. phars. 4.399> Sollicitus menti quod abest fauor: ille salutis 
<lvcan. phars. 4.400> Est auctor, dux ille fuit. Sic proelia soli 
<lvcan. phars. 4.401> Felices nullo spectant ciuilia uoto. 
<lvcan. phars. 4.402> Non eadem belli totum fortuna per orbem 
<lvcan. phars. 4.403> Constitit, in partes aliquid sed Caesaris ausa est. 
<lvcan. phars. 4.404> Qua maris Adriaci longas ferit unda Salonas 
<lvcan. phars. 4.405> Et tepidum in molles zephyros excurrit Iader 
<lvcan. phars. 4.406> Illic bellaci confisus gente Curictum, 
<lvcan. phars. 4.407> Quos alit Adriaco tellus circumflua ponto, 
<lvcan. phars. 4.408> Clauditur extrema residens Antonius ora 
<lvcan. phars. 4.409> Cautus ab incursu belli, si sola recedat, 
<lvcan. phars. 4.410> Expugnat quae tuta, fames. non pabula tellus 
<lvcan. phars. 4.411> Pascendis summittit equis, non proserit ullam 
<lvcan. phars. 4.412> Flaua Ceres segetem; spoliabat gramine campum 
<lvcan. phars. 4.413> Miles et attonso miseris iam dentibus aruo 
<lvcan. phars. 4.414> Castrorum siccas de caespite uulserat herbas. 
<lvcan. phars. 4.415> Vt primum aduersae socios in litore terrae 
<lvcan. phars. 4.416> Et Basilum uidere ducem, noua furta per aequor 
<lvcan. phars. 4.417> Exquisita fugae. Neque enim de more carinas 
<lvcan. phars. 4.418> Extendunt puppesque leuant, sed firma gerendis 
<lvcan. phars. 4.419> Molibus insolito contexunt robora ductu; 
<lvcan. phars. 4.420> Namque ratem uacuae sustentant undique cupae, 
<lvcan. phars. 4.421> Quarum porrectis series constricta catenis 
<lvcan. phars. 4.422> Ordinibus geminis obliquas excipit alnos; 
<lvcan. phars. 4.423> Nec gerit expositum telis in fronte patenti 
<lvcan. phars. 4.424> Remigium, sed, quod trabibus circumdedit aequor, 
<lvcan. phars. 4.425> Hoc ferit et taciti praebet miracula cursus, 
<lvcan. phars. 4.426> Quod nec uela ferat nec apertas uerberet undas. 
<lvcan. phars. 4.427> Tunc freta seruantur, dum se decliuibus undis 
<lvcan. phars. 4.428> Aestus agat refluoque mari nudentur harenae. 
<lvcan. phars. 4.429> Iamque relabenti crescebant litora ponto: 
<lvcan. phars. 4.430> Missa ratis prono defertur lapsa profundo 
<lvcan. phars. 4.431> Et geminae comites. Cunctas super ardua turris 
<lvcan. phars. 4.432> Eminet et tremulis tabulata minantia pinnis. 
<lvcan. phars. 4.433> Noluit Illyricae custos Octauius undae 
<lvcan. phars. 4.434> Confestim temptare ratem celeresque carinas 
<lvcan. phars. 4.435> Continuit, cursu crescat dum praeda secundo, 
<lvcan. phars. 4.436> Et temere ingressos repetendum inuitat ad aequor 
<lvcan. phars. 4.437> Pace maris. Sic dum pauidos formidine ceruos 
<lvcan. phars. 4.438> Claudat odoratae metuentis aera pinnae, 
<lvcan. phars. 4.439> Aut dum dispositis attollat retia uaris, 
<lvcan. phars. 4.440> Venator tenet ora leuis clamosa Molossi, 
<lvcan. phars. 4.441> Spartanos Cretasque ligat, nec creditur ulli 
<lvcan. phars. 4.442> Silua cani, nisi qui presso uestigia rostro 
<lvcan. phars. 4.443> Colligit et praeda nescit latrare reperta 
<lvcan. phars. 4.444> Contentus tremulo monstrasse cubilia loro. 
<lvcan. phars. 4.445> Nec mora, complentur moles, auideque petitis 
<lvcan. phars. 4.446> Insula deseritur ratibus, quo tempore primas 
<lvcan. phars. 4.447> Impedit ad noctem iam lux extrema tenebras. 
<lvcan. phars. 4.448> At Pompeianus fraudes innectere ponto 
<lvcan. phars. 4.449> Antiqua parat arte Cilix passusque uacare 
<lvcan. phars. 4.450> Summa freti, medio suspendit uincula ponto 
<lvcan. phars. 4.451> Et laxe fluitare sinit religatque catenas 
<lvcan. phars. 4.452> Rupis ab Illyricae scopulis. Nec prima nec illa 
<lvcan. phars. 4.453> Quae sequitur tardata ratis, sed tertia moles 
<lvcan. phars. 4.454> Haesit et ad cautes adducto fune secuta est. 
<lvcan. phars. 4.455> Impendent caua saxa mari, ruituraque semper 
<lvcan. phars. 4.456> Stat (mirum!) moles et siluis aequor inumbrat. 
<lvcan. phars. 4.457> Huc fractas aquilone rates summersaque pontus 
<lvcan. phars. 4.458> Corpora saepe tulit caecisque abscondit in antris; 
<lvcan. phars. 4.459> Restituit raptus tectum mare, cumque cauernae 
<lvcan. phars. 4.460> Euomuere fretum, contorti uerticis undae 
<lvcan. phars. 4.461> Tauromenitanam uincunt feruore Charybdim. 
<lvcan. phars. 4.462> Hic Opiterginis moles onerata colonis 
<lvcan. phars. 4.463> Constitit, hanc omni puppes statione solutae 
<lvcan. phars. 4.464> Circumeunt, alii rupes ac litora complent. 
<lvcan. phars. 4.465> Vulteius tacitas sentit sub gurgite fraudes. 
<lvcan. phars. 4.466> Dux erat ille ratis; frustra qui uincula ferro 
<lvcan. phars. 4.467> Rumpere conatus poscit spe proelia nulla 
<lvcan. phars. 4.468> Incertus qua terga daret, qua pectora bello. 
<lvcan. phars. 4.469> Hoc tamen in casu, quantum deprensa ualebat, 
<lvcan. phars. 4.470> Effecit uirtus: inter tot milia captae 
<lvcan. phars. 4.471> Circumfusa rati et plenam uix inde cohortem 
<lvcan. phars. 4.472> Pugna fuit, non longa quidem; nam condidit umbra 
<lvcan. phars. 4.473> Nox lucem dubiam, pacemque habuere tenebrae. 
<lvcan. phars. 4.474> Tunc sic attonitam uenturaque fata pauentem 
<lvcan. phars. 4.475> Rexit magnanima Vulteius uoce cohortem: 
<lvcan. phars. 4.476>"Libera non ultra parua quam nocte iuuentus, 
<lvcan. phars. 4.477> Consulite extremis angusto in tempore rebus. 
<lvcan. phars. 4.478> Vita breuis nulli superest qui tempus in illa 
<lvcan. phars. 4.479> Quaerendae sibi mortis habet, nec gloria leti 
<lvcan. phars. 4.480> Inferior, iuuenes, admoto occurrere fato. 
<lvcan. phars. 4.481> Omnibus incerto uenturae tempore uitae 
<lvcan. phars. 4.482> Par animi laus est et quos speraueris annos 
<lvcan. phars. 4.483> Perdere et extremae momentum abrumpere lucis, 
<lvcan. phars. 4.484> Arcessas dum fata manu; non cogitur ullus 
<lvcan. phars. 4.485> Velle mori. Fuga nulla patet, stant undique nostris 
<lvcan. phars. 4.486> Intenti ciues iugulis: decernite letum, 
<lvcan. phars. 4.487> Et metus omnis abest; cupias quodcumque necesse est. 
<lvcan. phars. 4.488> Non tamen in caeca bellorum nube cadendum est, 
<lvcan. phars. 4.489> Aut cum permixtas acies sua tela tenebris 
<lvcan. phars. 4.490> Inuoluent conferta iacent cum corpora campo, 
<lvcan. phars. 4.491> In medium mors omnis abit, perit obruta uirtus. 
<lvcan. phars. 4.492> Nos in conspicua sociis hostique carina 
<lvcan. phars. 4.493> Constituere dei. Praebebunt aequora testes, 
<lvcan. phars. 4.494> Praebebunt terrae, summis dabit insula saxis, 
<lvcan. phars. 4.495> Spectabunt geminae diuerso litore partes. 
<lvcan. phars. 4.496> Nescio quod nostris magnum et memorabile fatis 
<lvcan. phars. 4.497> Exemplum, Fortuna, paras. Quaecumque per aeuum 
<lvcan. phars. 4.498> Exhibuit monumenta fides seruataque ferro 
<lvcan. phars. 4.499> Militiae pietas, transisset nostra iuuentus; 
<lvcan. phars. 4.500> Namque suis pro te gladiis incumbere, Caesar, 
<lvcan. phars. 4.501> Esse parum scimus; sed non maiora supersunt 
<lvcan. phars. 4.502> Obsessis, tanti quae pignora demus amoris. 
<lvcan. phars. 4.503> Abscidit nostrae multum fors inuida laudi, 
<lvcan. phars. 4.504> Quod non cum senibus capti natisque tenemur. 
<lvcan. phars. 4.505> Indomitos sciat esse uiros timeatque furentis 
<lvcan. phars. 4.506> Et morti faciles animos et gaudeat hostis 
<lvcan. phars. 4.507> Non plures haesisse rates. temptare parabunt 
<lvcan. phars. 4.508> Foederibus turpique uolent corrumpere uita. 
<lvcan. phars. 4.509> O utinam, quo plus habeat mors unica famae, 
<lvcan. phars. 4.510> Promittant ueniam, iubeant sperare salutem, 
<lvcan. phars. 4.511> Ne nos, cum calido fodiemus uiscera ferro, 
<lvcan. phars. 4.512> Desperasse putent. magna uirtute merendum est, 
<lvcan. phars. 4.513> Caesar ut amissis inter tot milia paucis 
<lvcan. phars. 4.514> Hoc damnum clademque uocet. Dent fata recessum 
<lvcan. phars. 4.515> Emittantque licet, uitare instantia nolim. 
<lvcan. phars. 4.516> Proieci uitam, comites, totusque futurae 
<lvcan. phars. 4.517> Mortis agor stimulis; furor est. Agnoscere solis 
<lvcan. phars. 4.518> Permissum quos iam tangit uicinia fati, 
<lvcan. phars. 4.519> Victurosque dei celant, ut uiuere durent, 
<lvcan. phars. 4.520> Felix esse mori." sic cunctas sustulit ardor 
<lvcan. phars. 4.521> Nobilium mentes iuuenum: cum sidera caeli 
<lvcan. phars. 4.522> Ante ducis uoces oculis umentibus omnes 
<lvcan. phars. 4.523> Aspicerent flexoque Vrsae temone pauerent, 
<lvcan. phars. 4.524> Idem, cum fortes animos praecepta subissent, 
<lvcan. phars. 4.525> Optauere diem. Nec segnis uergere ponto 
<lvcan. phars. 4.526> Tunc erat astra polus; nam sol Ledaea tenebat 
<lvcan. phars. 4.527> Sidera, uicino cum lux altissima Cancro est; 
<lvcan. phars. 4.528> Nox tum Thessalicas urgebat parua sagittas. 
<lvcan. phars. 4.529> Detegit orta dies stantis in rupibus Histros 
<lvcan. phars. 4.530> Pugnacesque mari Graia cum classe Liburnos. 
<lvcan. phars. 4.531> Temptauere prius suspenso uincere bello 
<lvcan. phars. 4.532> Foederibus, fieret captis si dulcior ipsa 
<lvcan. phars. 4.533> Mortis uita mora. Stabat deuota iuuentus 
<lvcan. phars. 4.534> Damnata iam luce ferox securaque pugnae 
<lvcan. phars. 4.535> Promisso sibi fine manu, nullique tumultus 
<lvcan. phars. 4.536> Excussere uiris mentes ad summa paratas, 
<lvcan. phars. 4.537> Innumerasque simul pauci terraque marique 
<lvcan. phars. 4.538> Sustinuere manus; tanta est fiducia mortis. 
<lvcan. phars. 4.539> Vtque satis bello uisum est fluxisse cruoris, 
<lvcan. phars. 4.540> Versus ab hoste furor. Primus dux ipse carinae 
<lvcan. phars. 4.541> Vulteius iugulo poscens iam fata retecto 
<lvcan. phars. 4.542>"Ecquis" ait "iuuenum est, cuius sit dextra cruore 
<lvcan. phars. 4.543> Digna meo certaque fide per uulnera nostra 
<lvcan. phars. 4.544> Testetur se uelle mori?" Nec plura locuto 
<lvcan. phars. 4.545> Viscera non unus iamdudum transigit ensis. 
<lvcan. phars. 4.546> Collaudat cunctos, sed eum cui uulnera prima 
<lvcan. phars. 4.547> Debebat grato moriens interficit ictu. 
<lvcan. phars. 4.548> Concurrunt alii totumque in partibus unis 
<lvcan. phars. 4.549> Bellorum fecere nefas. Sic semine Cadmi 
<lvcan. phars. 4.550> Emicuit Dircaea cohors ceciditque suorum 
<lvcan. phars. 4.551> Vulneribus dirum Thebanis fratribus omen; 
<lvcan. phars. 4.552> Phasidos et campis insomni dente creati 
<lvcan. phars. 4.553> Terrigenae missa magicis e cantibus ira 
<lvcan. phars. 4.554> Cognato tantos implerunt sanguine sulcos, 
<lvcan. phars. 4.555> Ipsaque inexpertis quod primum fecerat herbis, 
<lvcan. phars. 4.556> Expauit Medea nefas. Sic mutua pacti 
<lvcan. phars. 4.557> Fata cadunt iuuenes, minimumque in morte uirorum 
<lvcan. phars. 4.558> Mors uirtutis habet; pariter sternuntque caduntque 
<lvcan. phars. 4.559> Vulnere letali; nec quemquam dextra fefellit, 
<lvcan. phars. 4.560> Cum feriat moriente manu. Nec uulnus adactis 
<lvcan. phars. 4.561> Debetur gladiis: percussum est pectore ferrum, 
<lvcan. phars. 4.562> Et iuguli pressere manum. Cum sorte cruenta 
<lvcan. phars. 4.563> Fratribus incurrant fratres natusque parenti, 
<lvcan. phars. 4.564> Haut trepidante tamen toto cum pondere dextra 
<lvcan. phars. 4.565> Exegere enses. Pietas ferientibus una 
<lvcan. phars. 4.566> Non repetisse fuit. Iam latis uiscera lapsa 
<lvcan. phars. 4.567> Semianimes traxere foris multumque cruorem 
<lvcan. phars. 4.568> Infudere mari. despectam cernere lucem 
<lvcan. phars. 4.569> Victoresque suos uultu spectare superbo 
<lvcan. phars. 4.570> Et mortem sentire iuuat. Iam strage cruenta 
<lvcan. phars. 4.571> Conspicitur cumulata ratis bustisque remittunt 
<lvcan. phars. 4.572> Corpora uictores ducibus mirantibus, ulli 
<lvcan. phars. 4.573> Esse ducem tanti. nullam maiore locuta est 
<lvcan. phars. 4.574> Ore ratem totum discurrens Fama per orbem. 
<lvcan. phars. 4.575> Non tamen ignauae post haec exempla uirorum 
<lvcan. phars. 4.576> Percipient gentes quam sit non ardua uirtus 
<lvcan. phars. 4.577> Seruitium fugisse manu. Sed regna timentur 
<lvcan. phars. 4.578> Ob ferrum, et saeuis libertas subditur armis, 
<lvcan. phars. 4.579> Ignorantque datos, ne quisquam seruiat, enses. 
<lvcan. phars. 4.580> Mors, utinam pauidos uitae subducere nolles 
<lvcan. phars. 4.581> Sed uirtus te sola daret! Non segnior illo 
<lvcan. phars. 4.582> Marte fuit qui tum Libycis exarsit in aruis. 
<lvcan. phars. 4.583> Namque rates audax Lilybaeo litore soluit 
<lvcan. phars. 4.584> Curio nec forti uelis aquilone recepto 
<lvcan. phars. 4.585> Inter semirutas magnae Carthaginis arces 
<lvcan. phars. 4.586> Et Clupeam tenuit stationis litora notae 
<lvcan. phars. 4.587> Primaque castra locat cano procul aequore, qua se 
<lvcan. phars. 4.588> Bagrada lentus agit siccae sulcator harenae. 
<lvcan. phars. 4.589> Inde petit tumulos exesasque undique rupes, 
<lvcan. phars. 4.590> Antaei quas regna uocat non uana uetustas. 
<lvcan. phars. 4.591> Nominis antiqui cupientem noscere causas 
<lvcan. phars. 4.592> Cognita per multos docuit rudis incola patres: 
<lvcan. phars. 4.593>"Nondum post genitos tellus effeta gigantas 
<lvcan. phars. 4.594> Terribilem Libycis partum concepit in antris; 
<lvcan. phars. 4.595> Nec tam iusta fuit terrarum gloria Typhon 
<lvcan. phars. 4.596> Aut Tityos Briareusque ferox, caeloque pepercit 
<lvcan. phars. 4.597> Quod non Phlegraeis Antaeum sustulit aruis. 
<lvcan. phars. 4.598> Hoc quoque tam uastas cumulauit munere uires 
<lvcan. phars. 4.599> Terra sui fetus, quod, cum tetigere parentem, 
<lvcan. phars. 4.600> Iam defecta uigent renouato robore membra. 
<lvcan. phars. 4.601> Haec illi spelunca domus; latuisse sub alta 
<lvcan. phars. 4.602> Rupe ferunt, epulas raptos habuisse leones; 
<lvcan. phars. 4.603> Ad somnos non terga ferae praebere cubile 
<lvcan. phars. 4.604> Adsuerunt, non silua torum, uiresque resumit 
<lvcan. phars. 4.605> In nuda tellure iacens. Periere coloni 
<lvcan. phars. 4.606> Aruorum Libyae, pereunt quos appulit aequor; 
<lvcan. phars. 4.607> Auxilioque diu uirtus non usa cadendi 
<lvcan. phars. 4.608> Terrae spernit opes: inuictus robore cunctis, 
<lvcan. phars. 4.609> Quamuis staret, erat. Tandem uulgata cruenti 
<lvcan. phars. 4.610> Fama mali terras monstris aequorque leuantem 
<lvcan. phars. 4.611> Magnanimum Alciden Libycas exciuit in oras. 
<lvcan. phars. 4.612> Ille Cleonaei proiecit terga leonis, 
<lvcan. phars. 4.613> Antaeus Libyci; perfundit membra liquore 
<lvcan. phars. 4.614> Hospes Olympiacae seruato more palaestrae, 
<lvcan. phars. 4.615> Ille parum fidens pedibus contingere matrem 
<lvcan. phars. 4.616> Auxilium membris calidas infudit harenas. 
<lvcan. phars. 4.617> Conseruere manus et multo bracchia nexu; 
<lvcan. phars. 4.618> Colla diu grauibus frustra temptata lacertis, 
<lvcan. phars. 4.619> Immotumque caput fixa cum fronte tenetur; 
<lvcan. phars. 4.620> Miranturque habuisse parem. Nec uiribus uti 
<lvcan. phars. 4.621> Alcides primo uoluit(==VOLUIT) certamine totis 
<lvcan. phars. 4.622> Exhausitque uirum, quod creber anhelitus illi 
<lvcan. phars. 4.623> Prodidit et gelidus fesso de corpore sudor. 
<lvcan. phars. 4.624> Tunc ceruix lassata quati, tunc pectore pectus 
<lvcan. phars. 4.625> Vrgueri, tunc obliqua percussa labare 
<lvcan. phars. 4.626> Crura manu. Iam terga uiri cedentia uictor 
<lvcan. phars. 4.627> Alligat et medium compressis ilibus artat 
<lvcan. phars. 4.628> Inguinaque insertis pedibus distendit et omnem 
<lvcan. phars. 4.629> Explicuit per membra uirum. Rapit arida tellus 
<lvcan. phars. 4.630> Sudorem: calido complentur sanguine uenae, 
<lvcan. phars. 4.631> Intumuere tori, totosque induruit artus 
<lvcan. phars. 4.632> Herculeosque nouo laxauit corpore nodos. 
<lvcan. phars. 4.633> Constitit Alcides stupefactus robore tanto 
<lvcan. phars. 4.634> Nec sic Inachiis, quamuis rudis esset, in undis 
<lvcan. phars. 4.635> Desectam timuit reparatis anguibus hydram. 
<lvcan. phars. 4.636> Conflixere pares, telluris uiribus ille, 
<lvcan. phars. 4.637> Ille suis. Numquam saeuae sperare nouercae 
<lvcan. phars. 4.638> Plus licuit; uidet exhaustos sudoribus artus 
<lvcan. phars. 4.639> Ceruicemque uiri siccam, cum ferret Olympum. 
<lvcan. phars. 4.640> Vtque iterum fessis iniecit bracchia membris, 
<lvcan. phars. 4.641> Non expectatis Antaeus uiribus hostis 
<lvcan. phars. 4.642> Sponte cadit maiorque accepto robore surgit. 
<lvcan. phars. 4.643> Quisquis inest terris, in fessos spiritus artus 
<lvcan. phars. 4.644> Egeritur, tellusque uiro luctante laborat. 
<lvcan. phars. 4.645> Vt tandem auxilium tactae prodesse parentis 
<lvcan. phars. 4.646> Alcides sensit, "Standum est tibi" dixit "et ultra 
<lvcan. phars. 4.647> Non credere solo sternique uetabere terra, 
<lvcan. phars. 4.648> Haerebis pressis intra mea pectora membris, 
<lvcan. phars. 4.649> Huc, Antaee, cades." sic fatus sustulit alte 
<lvcan. phars. 4.650> Nitentem in terras iuuenem. Morientis in artus 
<lvcan. phars. 4.651> Non potuit nati tellus permittere uires: 
<lvcan. phars. 4.652> Alcides medio tenuit iam pectora pigro 
<lvcan. phars. 4.653> Stricta gelu terrisque diu non credidit hostem. 
<lvcan. phars. 4.654> Hinc, aeui ueteris custos, famosa uetustas 
<lvcan. phars. 4.655> Miratrixque sui signauit nomine terras. 
<lvcan. phars. 4.656> Sed maiora dedit cognomina collibus istis, 
<lvcan. phars. 4.657> Poenum qui Latiis reuocauit ab arcibus hostem, 
<lvcan. phars. 4.658> Scipio. Nam sedes Libyca tellure potito 
<lvcan. phars. 4.659> Haec fuit. En ueteris cernis uestigia ualli; 
<lvcan. phars. 4.660> Romana hos primum tenuit uictoria campos." 
<lvcan. phars. 4.661> Curio laetatus, tamquam fortuna locorum 
<lvcan. phars. 4.662> Bella gerat seruetque ducum sibi fata priorum, 
<lvcan. phars. 4.663> Felici non fausta loco tentoria ponens 
<lvcan. phars. 4.664> Indulsit castris et collibus abstulit omen 
<lvcan. phars. 4.665> Sollicitatque feros non aequis uiribus hostis. 
<lvcan. phars. 4.666> Omnis Romanis quae cesserat Africa signis, 
<lvcan. phars. 4.667> Tunc Vari sub iure fuit, qui robore quamquam 
<lvcan. phars. 4.668> Confisus Latio regis tamen undique uires 
<lvcan. phars. 4.669> Exciuit, Libyae gentis, extremaque mundi 
<lvcan. phars. 4.670> Signa suum comitata Iubam. Non fusior ulli 
<lvcan. phars. 4.671> Terra fuit domino: qua sunt longissima regni, 
<lvcan. phars. 4.672> Cardine ab occiduo uicinus Gadibus Atlas 
<lvcan. phars. 4.673> Terminat, a medio confinis Syrtibus Hammon; 
<lvcan. phars. 4.674> At qua lata iacet, uasti plaga feruida regni 
<lvcan. phars. 4.675> Distinet Oceanum zonaeque exusta calentis. 
<lvcan. phars. 4.676> Sufficiunt spatio populi: tot castra sequuntur 
<lvcan. phars. 4.677> Autololes Numidaeque uagi semperque paratus 
<lvcan. phars. 4.678> Inculto Gaetulus equo, tum concolor Indo 
<lvcan. phars. 4.679> Maurus, inops Nasamon, mixti Garamante perusto 
<lvcan. phars. 4.680> Marmaridae uolucres aequaturusque sagittas 
<lvcan. phars. 4.681> Medorum, tremulum cum torsit missile, Mazax 
<lvcan. phars. 4.682> Et gens quae nudo residens Massylia dorso 
<lvcan. phars. 4.683> Ora leui flectit frenorum nescia uirga, 
<lvcan. phars. 4.684> Et solitus uacuis errare mapalibus Afer 
<lvcan. phars. 4.685> Venator, ferrique simul fiducia non est, 
<lvcan. phars. 4.686> Vestibus iratos laxis operire leones. 
<lvcan. phars. 4.687> Nec solum studiis ciuilibus arma parabat, 
<lvcan. phars. 4.688> Priuatae sed bella dabat Iuba concitus irae. 
<lvcan. phars. 4.689> Hunc quoque, quo superos humanaque polluit, anno 
<lvcan. phars. 4.690> Lege tribunicia solio depellere auorum 
<lvcan. phars. 4.691> Curio temptarat Libyamque auferre tyranno, 
<lvcan. phars. 4.692> Dum regnum te, Roma, facit. memor ille doloris 
<lvcan. phars. 4.693> Hoc bellum sceptri fructum putat esse retenti. 
<lvcan. phars. 4.694> Hac igitur regis trepidat iam Curio fama, 
<lvcan. phars. 4.695> Et quod Caesareis numquam deuota iuuentus 
<lvcan. phars. 4.696> Illa nimis castris nec Rheni miles in undis 
<lvcan. phars. 4.697> Exploratus erat, Corfini captus in arce; 
<lvcan. phars. 4.698> Infidusque nouis ducibus dubiusque priori 
<lvcan. phars. 4.699> Fas utrumque putat. sed postquam languida segni 
<lvcan. phars. 4.700> Cernit cuncta metu nocturnaque munia ualli 
<lvcan. phars. 4.701> Desolata fuga, trepida sic mente profatur: 
<lvcan. phars. 4.702>"Audendo magnus tegitur timor, arma capessam 
<lvcan. phars. 4.703> Ipse prior, campum miles descendat in aequum, 
<lvcan. phars. 4.704> Dum meus est; uariam semper dant otia mentem. 
<lvcan. phars. 4.705> Eripe consilium pugna; cum dira uoluptas 
<lvcan. phars. 4.706> Ense subit presso, galeae texere pudorem, 
<lvcan. phars. 4.707> Quis conferre duces meminit? quis pendere causas? 
<lvcan. phars. 4.708> Qua stetit, inde fauet; ueluti fatalis harenae 
<lvcan. phars. 4.709> Muneribus non ira uetus concurrere cogit 
<lvcan. phars. 4.710> Productos, odere pares." Sic fatus apertis 
<lvcan. phars. 4.711> Instruxit campis acies; quem blanda futuris 
<lvcan. phars. 4.712> Deceptura malis belli fortuna recepit. 
<lvcan. phars. 4.713> Nam pepulit Varum campo nudataque foeda 
<lvcan. phars. 4.714> Terga fuga, donec uetuerunt castra, cecidit. 
<lvcan. phars. 4.715> Tristia sed postquam superati proelia Vari 
<lvcan. phars. 4.716> Sunt audita Iubae, laetus quod gloria belli 
<lvcan. phars. 4.717> Sit rebus seruata suis, rapit agmina furtim 
<lvcan. phars. 4.718> Obscuratque suam per iussa silentia famam 
<lvcan. phars. 4.719> Hoc solum metuens incauto ab hoste, timeri. 
<lvcan. phars. 4.720> Mittitur, exigua qui proelia prima lacessat 
<lvcan. phars. 4.721> Eliciatque manu, Numidis a rege secundus, 
<lvcan. phars. 4.722> Vt sibi commissi simulator Sabbura belli; 
<lvcan. phars. 4.723> Ipse caua regni uires in ualle retentat: 
<lvcan. phars. 4.724> Aspidas ut Pharias cauda sollertior hostis 
<lvcan. phars. 4.725> Ludit et iratas incerta prouocat umbra 
<lvcan. phars. 4.726> Obliquusque caput uanas serpentis in auras 
<lvcan. phars. 4.727> Effusae tuto comprendit guttura morsu 
<lvcan. phars. 4.728> Letiferam citra saniem; tunc irrita pestis 
<lvcan. phars. 4.729> Exprimitur, faucesque fluunt pereunte ueneno. 
<lvcan. phars. 4.730> Fraudibus euentum dederat fortuna, feroxque 
<lvcan. phars. 4.731> Non exploratis occulti uiribus hostis 
<lvcan. phars. 4.732> Curio nocturnum castris erumpere cogit 
<lvcan. phars. 4.733> Ignotisque equitem late decurrere campis. 
<lvcan. phars. 4.734> Ipse sub aurorae primos excedere motus 
<lvcan. phars. 4.735> Signa iubet castris multum frustraque rogatus, 
<lvcan. phars. 4.736> Vt Libycas metuat fraudes infectaque semper 
<lvcan. phars. 4.737> Punica bella dolis. Leti fortuna propinqui 
<lvcan. phars. 4.738> Tradiderat fatis iuuenem, bellumque trahebat 
<lvcan. phars. 4.739> Auctorem ciuile suum. Super ardua ducit 
<lvcan. phars. 4.740> Saxa, super cautes abrupto limite signa, 
<lvcan. phars. 4.741> Cum procul e summis conspecti collibus hostes. 
<lvcan. phars. 4.742> Fraude sua cessere parum, dum colle relicto 
<lvcan. phars. 4.743> Effusam patulis aciem committeret aruis: 
<lvcan. phars. 4.744> Ille fugam credens simulatae nescius artis, 
<lvcan. phars. 4.745> Vt uictor, mersos aciem deiecit in agros. 
<lvcan. phars. 4.746> Tunc primum patuere doli, Numidaeque fugaces 
<lvcan. phars. 4.747> Vndique completis clauserunt montibus agmen. 
<lvcan. phars. 4.748> Obstipuit dux ipse simul perituraque turba. 
<lvcan. phars. 4.749> Non timidi petiere fugam, non proelia fortes: 
<lvcan. phars. 4.750> Quippe ubi non sonipes motus clangore tubarum 
<lvcan. phars. 4.751> Saxa quatit pulsu rigidos uexantia frenos 
<lvcan. phars. 4.752> Ora terens spargitque iubas et surrigit aures 
<lvcan. phars. 4.753> Incertoque pedum pugnat non stare tumultu; 
<lvcan. phars. 4.754> Fessa iacet ceruix, fumant sudoribus artus, 
<lvcan. phars. 4.755> Oraque proiecta squalent arentia lingua, 
<lvcan. phars. 4.756> Pectora rauca gemunt quae creber anhelitus urget, 
<lvcan. phars. 4.757> Et defecta grauis longe trahit ilia pulsus, 
<lvcan. phars. 4.758> Siccaque sanguineis durescit spuma lupatis. 
<lvcan. phars. 4.759> Iamque gradum neque uerberibus stimulisque coacti 
<lvcan. phars. 4.760> Nec quamuis crebris iussi calcaribus addunt; 
<lvcan. phars. 4.761> Vulneribus coguntur equi, nec profuit ulli 
<lvcan. phars. 4.762> Cornipedis rupisse moras; neque enim impetus ille 
<lvcan. phars. 4.763> Incursusque fuit: tantum perfertur ad hostem 
<lvcan. phars. 4.764> Et spatium iaculis oblato uulnere donat. 
<lvcan. phars. 4.765> At uagus Afer equos ut primum emisit in agmen, 
<lvcan. phars. 4.766> Tunc campi tremuere sono, terraque soluta, 
<lvcan. phars. 4.767> Quantus Bistonio torquetur turbine puluis, 
<lvcan. phars. 4.768> Aera nube sua texit traxitque tenebras. 
<lvcan. phars. 4.769> Vt uero in pedites fatum miserabile belli 
<lvcan. phars. 4.770> Incubuit, nullo dubii discrimine Martis 
<lvcan. phars. 4.771> Ancipites steterunt casus, sed tempora pugnae 
<lvcan. phars. 4.772> Mors tenuit; neque enim licuit procurrere contra 
<lvcan. phars. 4.773> Et miscere manus. Sic undique saepta iuuentus 
<lvcan. phars. 4.774> Comminus obliquis et rectis eminus hastis 
<lvcan. phars. 4.775> Obruitur, non uulneribus nec sanguine solum, 
<lvcan. phars. 4.776> Telorum nimbo peritura et pondere ferri. 
<lvcan. phars. 4.777> Ergo acies tantae paruum spissantur in orbem, 
<lvcan. phars. 4.778> Ac, si quis metuens medium correpsit in agmen, 
<lvcan. phars. 4.779> Vix impune suos inter conuertitur enses; 
<lvcan. phars. 4.780> Densaturque globus, quantum pede prima relato 
<lvcan. phars. 4.781> Constrinxit gyros acies. non arma mouendi 
<lvcan. phars. 4.782> Iam locus est pressis, stipataque membra teruntur; 
<lvcan. phars. 4.783> Frangitur armatum colliso pectore pectus. 
<lvcan. phars. 4.784> Non tam laeta tulit uictor spectacula Maurus 
<lvcan. phars. 4.785> Quam fortuna dabat; fluuios non ille cruoris 
<lvcan. phars. 4.786> Membrorumque uidet lapsum et ferientia terram 
<lvcan. phars. 4.787> Corpora: compressum turba stetit omne cadauer. 
<lvcan. phars. 4.788> Excitet inuisas dirae Carthaginis umbras 
<lvcan. phars. 4.789> Inferiis fortuna nouis, ferat ista cruentus 
<lvcan. phars. 4.790> Hannibal et Poeni tam dira piacula manes. 
<lvcan. phars. 4.791> Romanam, superi, Libyca tellure ruinam 
<lvcan. phars. 4.792> Pompeio prodesse nefas uotisque senatus! 
<lvcan. phars. 4.793> Africa nos potius uincat sibi. Curio fusas 
<lvcan. phars. 4.794> Vt uidit campis acies et cernere tantas 
<lvcan. phars. 4.795> Permisit clades compressus sanguine puluis, 
<lvcan. phars. 4.796> Non tulit afflictis animam producere rebus 
<lvcan. phars. 4.797> Aut sperare fugam ceciditque in strage suorum 
<lvcan. phars. 4.798> Impiger ad letum et fortis uirtute coacta. 
<lvcan. phars. 4.799> Quid nunc rostra tibi prosunt turbata forumque, 
<lvcan. phars. 4.800> Vnde tribunicia plebeius signifer arce 
<lvcan. phars. 4.801> Arma dabas populis? quid prodita iura senatus 
<lvcan. phars. 4.802> Et gener atque socer bello concurrere iussi? 
<lvcan. phars. 4.803> Ante iaces quam dira duces Pharsalia confert, 
<lvcan. phars. 4.804> Spectandumque tibi bellum ciuile negatum est. 
<lvcan. phars. 4.805> Has urbi miserae uestro de sanguine poenas 
<lvcan. phars. 4.806> Ferre datis, luitis iugulo sic arma, potentes. 
<lvcan. phars. 4.807> Felix Roma quidem ciuisque habitura beatos, 
<lvcan. phars. 4.808> Si libertatis superis tam cura placeret, 
<lvcan. phars. 4.809> Quam uindicta placet! Libycas en nobile corpus 
<lvcan. phars. 4.810> Pascit aues, nullo contectus Curio busto. 
<lvcan. phars. 4.811> At tibi nos, quando non proderit ista silere, 
<lvcan. phars. 4.812> A quibus omne aeui senium sua fama repellit, 
<lvcan. phars. 4.813> Digna damus, iuuenis, meritae praeconia uitae. 
<lvcan. phars. 4.814> Haut alium tanta ciuem tulit indole Roma 
<lvcan. phars. 4.815> Aut cui plus leges deberent recta sequenti. 
<lvcan. phars. 4.816> Perdita tunc Vrbi nocuerunt saecula, postquam 
<lvcan. phars. 4.817> Ambitus et luxus et opum metuenda facultas 
<lvcan. phars. 4.818> Transuerso mentem dubiam torrente tulerunt; 
<lvcan. phars. 4.819> Momentumque fuit mutatus Curio rerum, 
<lvcan. phars. 4.820> Gallorum captus spoliis et Caesaris auro. 
<lvcan. phars. 4.821> Ius licet in iugulos nostros sibi fecerit ensis 
<lvcan. phars. 4.822> Sulla potens Mariusque ferox et Cinna cruentus 
<lvcan. phars. 4.823> Caesareaeque domus series, cui tanta potestas 
<lvcan. phars. 4.824> Concessa est? emere omnes, hic uendidit Vrbem. 
<lvcan. phars. 5.1> Sic alterna duces bellorum uulnera passos 
<lvcan. phars. 5.2> In Macetum terras miscens aduersa secundis 
<lvcan. phars. 5.3> Seruauit fortuna pares. Iam sparserat Haemo 
<lvcan. phars. 5.4> Bruma niues gelidoque cadens Atlantis Olympo, 
<lvcan. phars. 5.5> Instabatque dies qui dat noua nomina fastis 
<lvcan. phars. 5.6> Quique colit primus ducentem tempora Ianum. 
<lvcan. phars. 5.7> Dum tamen emeriti remanet pars ultima iuris 
<lvcan. phars. 5.8> Consul uterque uagos belli per munia patres 
<lvcan. phars. 5.9> Elicit Epirum. Peregrina ac sordida sedes 
<lvcan. phars. 5.10> Romanos cepit proceres, secretaque rerum 
<lvcan. phars. 5.11> Hospes in externis audiuit curia tectis. 
<lvcan. phars. 5.12> Nam quis castra uocet tot strictas iure securis, 
<lvcan. phars. 5.13> Tot fasces? Docuit populos uenerabilis ordo, 
<lvcan. phars. 5.14> Non Magni partes, sed Magnum in partibus esse. 
<lvcan. phars. 5.15> Vt primum maestum tenuere silentia coetum, 
<lvcan. phars. 5.16> Lentulus e celsa sublimis sede profatur: 
<lvcan. phars. 5.17>"Indole si dignum Latia, si sanguine prisco 
<lvcan. phars. 5.18> Robur inest animis, non qua tellure coacti 
<lvcan. phars. 5.19> Quamque procul tectis captae sedeamus ab urbis 
<lvcan. phars. 5.20> Cernite, sed uestrae faciem cognoscite turbae 
<lvcan. phars. 5.21> Cunctaque iussuri primum hoc decernite, patres, 
<lvcan. phars. 5.22> Quod regnis populisque liquet, nos esse senatum. 
<lvcan. phars. 5.23> Nam uel Hyperboreae plaustrum glaciale sub Vrsae 
<lvcan. phars. 5.24> Vel plaga qua torrens claususque uaporibus axis 
<lvcan. phars. 5.25> Nec patitur noctes nec iniquos crescere soles, 
<lvcan. phars. 5.26> Si fortuna ferat, rerum nos summa sequetur 
<lvcan. phars. 5.27> Imperiumque comes. Tarpeia sede perusta 
<lvcan. phars. 5.28> Gallorum facibus Veiosque habitante Camillo 
<lvcan. phars. 5.29> Illic Roma fuit. Non umquam perdidit ordo 
<lvcan. phars. 5.30> Mutato sua iura solo. Maerentia tecta 
<lvcan. phars. 5.31> Caesar habet uacuasque domos legesque silentis 
<lvcan. phars. 5.32> Clausaque iustitio tristi fora; curia solos 
<lvcan. phars. 5.33> Illa uidet patres, plena quos urbe fugauit. 
<lvcan. phars. 5.34> Ordine de tanto quisquis non exulat, hic est, 
<lvcan. phars. 5.35> Ignaros scelerum longaque in pace quietos 
<lvcan. phars. 5.36> Bellorum primus sparsit furor; omnia rursus 
<lvcan. phars. 5.37> Membra loco redeunt. En totis uiribus orbis 
<lvcan. phars. 5.38> Hesperiam pensant superi: iacet hostis in undis 
<lvcan. phars. 5.39> Obrutus Illyricis, Libyae squalentibus aruis 
<lvcan. phars. 5.40> Curio Caesarei cecidit pars magna senatus. 
<lvcan. phars. 5.41> Tollite signa, duces, fatorum impellite cursum, 
<lvcan. phars. 5.42> Spem uestram praestate deis, fortunaque tantos 
<lvcan. phars. 5.43> Det uobis animos quantos fugientibus hostem 
<lvcan. phars. 5.44> Causa dabat. nostrum exhausto ius clauditur anno; 
<lvcan. phars. 5.45> Vos quorum finem non est sensura potestas, 
<lvcan. phars. 5.46> Consulite in medium, patres, Magnumque iubete 
<lvcan. phars. 5.47> Esse ducem." Laeto nomen clamore senatus 
<lvcan. phars. 5.48> Excipit et Magno fatum patriaeque suumque 
<lvcan. phars. 5.49> Imposuit. tunc in reges populosque merentis 
<lvcan. phars. 5.50> Sparsus honor, pelagique potens Phoebeia donis 
<lvcan. phars. 5.51> Exornata Rhodos gelidique inculta iuuentus 
<lvcan. phars. 5.52> Taygeti; famae ueteres laudantur Athenae, 
<lvcan. phars. 5.53> Massiliaeque suae donatur libera Phocis. 
<lvcan. phars. 5.54> Tunc Sadalam fortemque Cotyn fidumque per arma 
<lvcan. phars. 5.55> Deiotarum et gelidae dominum Rhascypolin orae 
<lvcan. phars. 5.56> Collaudant Libyamque iubent auctore senatu 
<lvcan. phars. 5.57> Sceptrifero parere Iubae. Pro tristia fata! 
<lvcan. phars. 5.58> Et tibi, non fidae gentis dignissime regno, 
<lvcan. phars. 5.59> Fortunae, Ptolemaee, pudor crimenque deorum 
<lvcan. phars. 5.60> Cingere Pellaeo pressos diademate crinis 
<lvcan. phars. 5.61> Permissum. Saeuum in populos, puer, accipis ensem 
<lvcan. phars. 5.62>(Atque utinam in populos); donata est regia Lagi, 
<lvcan. phars. 5.63> Accessit Magni iugulus, regnumque sorori 
<lvcan. phars. 5.64> Ereptum est soceroque nefas. Iam turba soluto 
<lvcan. phars. 5.65> Arma petit coetu. Quae cum populique ducesque 
<lvcan. phars. 5.66> Casibus incertis et caeca sorte pararent, 
<lvcan. phars. 5.67> Solus in ancipites metuit descendere Martis 
<lvcan. phars. 5.68> Appius euentus finemque expromere rerum 
<lvcan. phars. 5.69> Sollicitat superos multosque obducta per annos 
<lvcan. phars. 5.70> Delphica fatidici reserat penetralia Phoebi. 
<lvcan. phars. 5.71> Hesperio tantum quantum summotus eoo 
<lvcan. phars. 5.72> Cardine Parnasos gemino petit aethera colle, 
<lvcan. phars. 5.73> Mons Phoebo Bromioque sacer, cui numine mixto 
<lvcan. phars. 5.74> Delphica Thebanae referunt trieterica Bacchae. 
<lvcan. phars. 5.75> Hoc solum fluctu terras mergente cacumen 
<lvcan. phars. 5.76> Eminuit pontoque fuit discrimen et astris. 
<lvcan. phars. 5.77> Tu quoque uix summam seductus ab aequore rupem 
<lvcan. phars. 5.78> Extuleras unoque iugo, Parnasse, latebas. 
<lvcan. phars. 5.79> Vltor ibi expulsae, premeret cum uiscera partus, 
<lvcan. phars. 5.80> Matris adhuc rudibus Paean Pythona sagittis 
<lvcan. phars. 5.81> Explicuit, cum regna Themis tripodasque teneret. 
<lvcan. phars. 5.82> Vt uidit Paean uastos telluris hiatus 
<lvcan. phars. 5.83> Diuinam spirare fidem uentosque loquaces 
<lvcan. phars. 5.84> Exhalare solum, sacris se condidit antris 
<lvcan. phars. 5.85> Incubuitque adyto: uates ibi factus Apollo. 
<lvcan. phars. 5.86> Quis latet hic superum? quod numen ab aethere pressum 
<lvcan. phars. 5.87> Dignatur caecas inclusum habitare cauernas? 
<lvcan. phars. 5.88> Quis terram caeli patitur deus omnia cursus 
<lvcan. phars. 5.89> Aeterni secreta tenens mundoque futuri 
<lvcan. phars. 5.90> Conscius ac populis sese proferre paratus 
<lvcan. phars. 5.91> Contactumque ferens hominis magnusque potensque, 
<lvcan. phars. 5.92> Siue canit fatum, seu quod iubet ille canendo 
<lvcan. phars. 5.93> Fit fatum? Forsan terris inserta regendis 
<lvcan. phars. 5.94> Aere libratum uacuo quae sustinet orbem, 
<lvcan. phars. 5.95> Totius pars magna Iouis Cirrhaea per antra 
<lvcan. phars. 5.96> Exit et aetherio trahitur conexa Tonanti. 
<lvcan. phars. 5.97> Hoc ubi uirgineo conceptum est pectore numen, 
<lvcan. phars. 5.98> Humanam feriens animam sonat oraque uatis 
<lvcan. phars. 5.99> Soluit, ceu Siculus flammis urgentibus Aetnam 
<lvcan. phars. 5.100> Vndat apex, Campana fremens ceu saxa uaporat 
<lvcan. phars. 5.101> Conditus Inarimes aeterna mole Typhoeus. 
<lvcan. phars. 5.102> Hoc tamen expositum cunctis nullique negatum 
<lvcan. phars. 5.103> Numen ab humani solum se labe furoris 
<lvcan. phars. 5.104> Vindicat. Haut illic tacito mala uota susurro 
<lvcan. phars. 5.105> Concipiunt; nam fixa canens mutandaque nulli 
<lvcan. phars. 5.106> Mortales optare uetat iustisque benignus 
<lvcan. phars. 5.107> Saepe dedit sedem totas mutantibus urbes, 
<lvcan. phars. 5.108> Vt Tyriis; dedit ille minas impellere belli, 
<lvcan. phars. 5.109> Vt Salaminiacum meminit mare; sustulit iras, 
<lvcan. phars. 5.110> Telluris sterilis monstrato fine; resoluit 
<lvcan. phars. 5.111> Aera(==A_ERA) tabificum. Non ullo saecula dono 
<lvcan. phars. 5.112> Nostra carent maiore deum, quam Delphica sedes 
<lvcan. phars. 5.113> Quod siluit, postquam reges timuere futura 
<lvcan. phars. 5.114> Et superos uetuere loqui. Nec uoce negata 
<lvcan. phars. 5.115> Cirrhaeae maerent uates templique fruuntur 
<lvcan. phars. 5.116> Iustitio. Nam si qua deus sub pectora uenit, 
<lvcan. phars. 5.117> Numinis aut poena est mors immatura recepti 
<lvcan. phars. 5.118> Aut pretium; quippe stimulo fluctuque furoris 
<lvcan. phars. 5.119> Compages humana labat, pulsusque deorum 
<lvcan. phars. 5.120> Concutiunt fragiles animas. Sic tempore longo 
<lvcan. phars. 5.121> Immotos tripodas uastaeque silentia rupis 
<lvcan. phars. 5.122> Appius Hesperii scrutator ad ultima fati 
<lvcan. phars. 5.123> Sollicitat. Iussus sedes laxare uerendas 
<lvcan. phars. 5.124> Antistes pauidamque deis immittere uatem 
<lvcan. phars. 5.125> Castalios circum latices nemorumque recessus 
<lvcan. phars. 5.126> Phemonoen errore uagam curisque uacantem 
<lvcan. phars. 5.127> Corripuit cogitque fores irrumpere templi. 
<lvcan. phars. 5.128> Limine terrifico metuens consistere Phoebas 
<lvcan. phars. 5.129> Absterrere ducem noscendi ardore futura 
<lvcan. phars. 5.130> Cassa fraude parat: "Quid spes" ait "improba ueri 
<lvcan. phars. 5.131> Te, Romane, trahit? Muto Parnasos hiatu 
<lvcan. phars. 5.132> Conticuit pressitque deum, seu spiritus istas 
<lvcan. phars. 5.133> Destituit fauces mundique in deuia uersum 
<lvcan. phars. 5.134> Duxit iter, seu, barbarica cum lampade Python 
<lvcan. phars. 5.135> Arsit, in immensas cineres abiere cauernas 
<lvcan. phars. 5.136> Et Phoebi tenuere uiam, seu sponte deorum 
<lvcan. phars. 5.137> Cirrha silet farique sat est arcana futuri 
<lvcan. phars. 5.138> Carmina longaeuae uobis commissa Sibyllae, 
<lvcan. phars. 5.139> Seu Paean solitus templis arcere nocentes, 
<lvcan. phars. 5.140> Ora quibus soluat, nostro non inuenit aeuo." 
<lvcan. phars. 5.141> Virginei patuere doli, fecitque negatis 
<lvcan. phars. 5.142> Numinibus metus ipse fidem. Tum torta priores 
<lvcan. phars. 5.143> Stringit uitta comas, crinesque in terga solutos 
<lvcan. phars. 5.144> Candida Phocaica complectitur infula lauro. 
<lvcan. phars. 5.145> Haerentem dubiamque premens in templa sacerdos 
<lvcan. phars. 5.146> Impulit. Illa pauens adyti penetrale remoti 
<lvcan. phars. 5.147> Fatidicum prima templorum in parte resistit 
<lvcan. phars. 5.148> Atque deum simulans sub pectore ficta quieto 
<lvcan. phars. 5.149> Verba refert, nullo confusae murmure uocis 
<lvcan. phars. 5.150> Instinctam sacro mentem testata furore, 
<lvcan. phars. 5.151> Haud aeque laesura ducem, cui falsa canebat, 
<lvcan. phars. 5.152> Quam tripodas Phoebique fidem. Non rupta trementi 
<lvcan. phars. 5.153> Verba sono nec uox antri complere capacis 
<lvcan. phars. 5.154> Sufficiens spatium nulloque horrore comarum 
<lvcan. phars. 5.155> Excussae laurus immotaque culmina templi 
<lvcan. phars. 5.156> Securumque nemus ueritam se credere Phoebo 
<lvcan. phars. 5.157> Prodiderant. Sensit tripodas cessare furensque 
<lvcan. phars. 5.158> Appius: "Et nobis meritas dabis, improba, poenas 
<lvcan. phars. 5.159> Et superis, quos fingis" ait "nisi mergeris antris 
<lvcan. phars. 5.160> Deque orbis trepidi tanto consulta tumultu 
<lvcan. phars. 5.161> Desinis ipsa loqui." Tandem conterrita uirgo 
<lvcan. phars. 5.162> Confugit ad tripodas uastisque adducta cauernis 
<lvcan. phars. 5.163> Haesit et inuito concepit pectore numen, 
<lvcan. phars. 5.164> Quod non exhaustae per tot iam saecula rupis 
<lvcan. phars. 5.165> Spiritus ingessit uati, tandemque potitus 
<lvcan. phars. 5.166> Pectore Cirrhaeo non umquam plenior artus 
<lvcan. phars. 5.167> Phoebados irrupit Paean mentemque priorem 
<lvcan. phars. 5.168> Expulit atque hominem toto sibi cedere iussit 
<lvcan. phars. 5.169> Pectore. Bacchatur demens aliena per antrum 
<lvcan. phars. 5.170> Colla ferens uittasque dei Phoebeaque serta 
<lvcan. phars. 5.171> Erectis discussa comis per inania templi 
<lvcan. phars. 5.172> Ancipiti ceruice rotat spargitque uaganti 
<lvcan. phars. 5.173> Obstantis tripodas magnoque exaestuat igne 
<lvcan. phars. 5.174> Iratum te, Phoebe, ferens. Nec uerbere solo 
<lvcan. phars. 5.175> Vteris et stimulos flammasque in uiscera mergis: 
<lvcan. phars. 5.176> Accipit et frenos, nec tantum prodere uati 
<lvcan. phars. 5.177> Quantum scire licet. uenit aetas omnis in unam 
<lvcan. phars. 5.178> Congeriem, miserumque premunt tot saecula pectus. 
<lvcan. phars. 5.179> Tanta patet rerum series, atque omne futurum 
<lvcan. phars. 5.180> Nititur in lucem, uocemque petentia fata 
<lvcan. phars. 5.181> Luctantur; non prima dies, non ultima mundi, 
<lvcan. phars. 5.182> Non modus Oceani, numerus non derat harenae. 
<lvcan. phars. 5.183> Talis in Euboico uates Cumana recessu 
<lvcan. phars. 5.184> Indignata suum multis seruire furorem 
<lvcan. phars. 5.185> Gentibus ex tanta fatorum strage superba 
<lvcan. phars. 5.186> Excerpsit Romana manu; sic plena laborat 
<lvcan. phars. 5.187> Phemonoe Phoebo, dum te, consultor operti 
<lvcan. phars. 5.188> Castalia tellure dei, uix inuenit, Appi, 
<lvcan. phars. 5.189> Inter fata diu quaerens tam magna latentem. 
<lvcan. phars. 5.190> Spumea tunc primum rabies uesana per ora 
<lvcan. phars. 5.191> Effluit et gemitus nec anhelo clara meatu 
<lvcan. phars. 5.192> Murmura; tunc maestus uastis ululatus in antris, 
<lvcan. phars. 5.193> Extremaeque sonant domita iam uirgine uoces: 
<lvcan. phars. 5.194>"Effugis ingentis tanti discriminis expers 
<lvcan. phars. 5.195> Bellorum, Romane, minas solusque quietem 
<lvcan. phars. 5.196> Euboici uasta lateris conualle tenebis." 
<lvcan. phars. 5.197> Cetera suppressit faucesque obstrinxit Apollo. 
<lvcan. phars. 5.198> Custodes tripodes fatorum arcanaque mundi 
<lvcan. phars. 5.199> Tuque potens ueri, Paean, nullumque futuri 
<lvcan. phars. 5.200> A superis celate diem, suprema ruentis 
<lvcan. phars. 5.201> Imperii caesosque duces et funera regum 
<lvcan. phars. 5.202> Et tot in Hesperio collapsas sanguine gentis 
<lvcan. phars. 5.203> Cur aperire times? an nondum numina tantum 
<lvcan. phars. 5.204> Decreuere nefas et adhuc dubitantibus astris 
<lvcan. phars. 5.205> Pompei damnare caput tot fata tenentur? 
<lvcan. phars. 5.206> Vindicis an gladii facinus poenasque furorum 
<lvcan. phars. 5.207> Regnaque ad ultores iterum redeuntia Brutos 
<lvcan. phars. 5.208> Vt peragat fortuna taces? Tunc pectore uatis 
<lvcan. phars. 5.209> Impactae cessere fores, expulsaque templis 
<lvcan. phars. 5.210> Prosiluit; perstat rabies, nec cuncta locutae, 
<lvcan. phars. 5.211> Quem non emisit, superest deus. Illa feroces 
<lvcan. phars. 5.212> Torquet adhuc oculos totoque uagantia caelo 
<lvcan. phars. 5.213> Lumina, nunc uultu pauido, nunc torua minaci: 
<lvcan. phars. 5.214> Stat numquam facies; rubor igneus inficit ora 
<lvcan. phars. 5.215> Liuentesque genas; nec qui solet esse timenti, 
<lvcan. phars. 5.216> Terribilis sed pallor inest; nec fessa quiescunt 
<lvcan. phars. 5.217> Corda, sed ut tumidus boreae post flamina pontus 
<lvcan. phars. 5.218> Rauca gemit, sic muta leuant suspiria uatem. 
<lvcan. phars. 5.219> Dumque a luce sacra qua uidit fata refertur 
<lvcan. phars. 5.220> Ad uulgare iubar, mediae uenere tenebrae: 
<lvcan. phars. 5.221> Immisit Stygiam Paean in uiscera Lethen, 
<lvcan. phars. 5.222> Quae raperet secreta deum. tum pectore uerum 
<lvcan. phars. 5.223> Fugit, et ad Phoebi tripodas rediere futura; 
<lvcan. phars. 5.224> Vixque refecta cadit. Nec te uicinia leti 
<lvcan. phars. 5.225> Territat ambiguis frustratum sortibus, Appi; 
<lvcan. phars. 5.226> Iure sed incerto mundi subsidere regnum 
<lvcan. phars. 5.227> Chalcidos Euboicae uana spe rapte parabas. 
<lvcan. phars. 5.228> Heu demens! nullum belli sentire fragorem, 
<lvcan. phars. 5.229> Tot mundi caruisse malis, praestare deorum 
<lvcan. phars. 5.230> Excepta quis Morte potest? Secreta tenebis 
<lvcan. phars. 5.231> Litoris Euboici, memorando condite busto, 
<lvcan. phars. 5.232> Qua maris angustat fauces saxosa Carystos 
<lvcan. phars. 5.233> Et tumidis infesta colit qua numina Rhamnus, 
<lvcan. phars. 5.234> Artatus rapido feruet qua gurgite pontus, 
<lvcan. phars. 5.235> Euripusque trahit cursum mutantibus undis 
<lvcan. phars. 5.236> Chalcidicas puppes ad iniquam classibus Aulin. 
<lvcan. phars. 5.237> Interea domitis Caesar remeabat Hiberis 
<lvcan. phars. 5.238> Victrices aquilas alium laturus in orbem, 
<lvcan. phars. 5.239> Cum prope fatorum tantos per prospera cursus 
<lvcan. phars. 5.240> Auertere dei. Nullo nam Marte subactus 
<lvcan. phars. 5.241> Intra castrorum timuit tentoria ductor 
<lvcan. phars. 5.242> Perdere successus scelerum, cum paene fideles 
<lvcan. phars. 5.243> Per tot bella manus satiatae sanguine tandem 
<lvcan. phars. 5.244> Destituere ducem, seu maesto classica paulum 
<lvcan. phars. 5.245> Intermissa sono claususque et frigidus ensis 
<lvcan. phars. 5.246> Expulerat belli furias, seu, praemia miles 
<lvcan. phars. 5.247> Dum maiora petit, damnat causamque ducemque 
<lvcan. phars. 5.248> Et scelere imbutos etiamnum uenditat enses. 
<lvcan. phars. 5.249> Haud magis expertus discrimine Caesar in ullo, 
<lvcan. phars. 5.250> Quam non e stabili, tremulo sed culmine cuncta 
<lvcan. phars. 5.251> Despiceret staretque super titubantia fultus. 
<lvcan. phars. 5.252> Tot raptis truncus manibus gladioque relictus 
<lvcan. phars. 5.253> Paene suo, qui tot gentis in bella trahebat, 
<lvcan. phars. 5.254> Scit non esse ducis strictos, sed militis, enses. 
<lvcan. phars. 5.255> Non pauidum iam murmur erat, nec pectore tecto 
<lvcan. phars. 5.256> Ira latens; nam quae dubias constringere mentes 
<lvcan. phars. 5.257> Causa solet, dum quisque pauet, quibus ipse timori est, 
<lvcan. phars. 5.258> Seque putat solum regnorum iniusta grauari, 
<lvcan. phars. 5.259> Haut retinet. Quippe ipsa metus exsoluerat audax 
<lvcan. phars. 5.260> Turba suos: quicquid multis peccatur inultum est. 
<lvcan. phars. 5.261> Effudere minas: "Liceat discedere, Caesar, 
<lvcan. phars. 5.262> A rabie scelerum. Quaeris terraque marique 
<lvcan. phars. 5.263> His ferrum iugulis, animasque effundere uiles 
<lvcan. phars. 5.264> Quolibet hoste paras: partem tibi Gallia nostri 
<lvcan. phars. 5.265> Eripuit, partem duris Hispania bellis, 
<lvcan. phars. 5.266> Pars iacet Hesperia; totoque exercitus orbe 
<lvcan. phars. 5.267> Te uincente perit. Terris fudisse cruorem 
<lvcan. phars. 5.268> Quid iuuat arctois Rhodano Rhenoque subactis? 
<lvcan. phars. 5.269> Tot mihi pro bellis bellum ciuile dedisti. 
<lvcan. phars. 5.270> Cepimus expulso patriae cum tecta senatu, 
<lvcan. phars. 5.271> Quos hominum uel quos licuit spoliare deorum? 
<lvcan. phars. 5.272> Imus in omne nefas manibus ferroque nocentes, 
<lvcan. phars. 5.273> Paupertate pii. Finis quis quaeritur armis? 
<lvcan. phars. 5.274> Quid satis est, si Roma parum est? Iam respice canos 
<lvcan. phars. 5.275> Inualidasque manus et inanis cerne lacertos. 
<lvcan. phars. 5.276> Vsus abit uitae, bellis consumpsimus aeuum. 
<lvcan. phars. 5.277> Ad mortem dimitte senes. En improba uota: 
<lvcan. phars. 5.278> Non duro liceat morientia caespite membra 
<lvcan. phars. 5.279> Ponere, non anima galeam fugiente ferire 
<lvcan. phars. 5.280> Atque oculos morti clausuram quaerere dextram, 
<lvcan. phars. 5.281> Coniugis illabi lacrimis, unique paratum 
<lvcan. phars. 5.282> Scire rogum. Liceat morbis finire senectam; 
<lvcan. phars. 5.283> Sit praeter gladios aliquod sub Caesare fatum. 
<lvcan. phars. 5.284> Quid uelut ignaros, ad quae portenta paremur, 
<lvcan. phars. 5.285> Spe trahis? usque adeo soli ciuilibus armis 
<lvcan. phars. 5.286> Nescimus, cuius sceleris sit maxima merces? 
<lvcan. phars. 5.287> Nil actum est bellis, si nondum comperit istas 
<lvcan. phars. 5.288> Omnia posse manus. Nec fas nec uincula iuris 
<lvcan. phars. 5.289> Hoc audere uetant. Rheni mihi Caesar in undis 
<lvcan. phars. 5.290> Dux erat, hic socius. Facinus quos inquinat aequat. 
<lvcan. phars. 5.291> Adde quod ingrato meritorum iudice uirtus 
<lvcan. phars. 5.292> Nostra perit: quidquid gerimus fortuna uocatur. 
<lvcan. phars. 5.293> Nos fatum sciat esse suum. Licet omne deorum 
<lvcan. phars. 5.294> Obsequium speres, irato milite, Caesar, 
<lvcan. phars. 5.295> Pax erit." Haec fatus totis discurrere castris 
<lvcan. phars. 5.296> Coeperat infestoque ducem deposcere uultu. 
<lvcan. phars. 5.297> Sic eat, o superi, quando pietasque fidesque 
<lvcan. phars. 5.298> Destituunt moresque malos sperare relictum est: 
<lvcan. phars. 5.299> Finem ciuili faciat discordia bello. 
<lvcan. phars. 5.300> Quem non ille ducem potuit terrere tumultus? 
<lvcan. phars. 5.301> Fata sed in praeceps solitus demittere Caesar 
<lvcan. phars. 5.302> Fortunamque suam per summa pericula gaudens 
<lvcan. phars. 5.303> Exercere uenit nec, dum desaeuiat ira, 
<lvcan. phars. 5.304> Exspectat; medios properat temptare furores. 
<lvcan. phars. 5.305> Non illis urbes spoliandaque templa negasset 
<lvcan. phars. 5.306> Tarpeiamque Iouis sedem matresque senatus 
<lvcan. phars. 5.307> Passurasque infanda nurus. uult omnia certe 
<lvcan. phars. 5.308> A se saeua peti, uult praemia Martis amari, 
<lvcan. phars. 5.309> Militis indomiti tantum mens sana timetur. 
<lvcan. phars. 5.310> Non pudet, heu, Caesar, soli tibi bella placere 
<lvcan. phars. 5.311> Iam manibus damnata suis? hos ante pigebit 
<lvcan. phars. 5.312> Sanguinis? His ferri graue ius erit? Ipse per omne 
<lvcan. phars. 5.313> Fasque nefasque rues? Lassare et disce sine armis 
<lvcan. phars. 5.314> Posse pati, liceat scelerum tibi ponere finem. 
<lvcan. phars. 5.315> Saeue, quid insequeris? quid iam nolentibus instas? 
<lvcan. phars. 5.316> Bellum te ciuile fugit. Stetit aggere fulti 
<lvcan. phars. 5.317> Caespitis intrepidus uultum meruitque timeri 
<lvcan. phars. 5.318> Non metuens atque haec ira dictante profatur: 
<lvcan. phars. 5.319>"Qui modo in absentem uultu dextraque furebas, 
<lvcan. phars. 5.320> Miles, habes nudum promptumque ad uulnera pectus. 
<lvcan. phars. 5.321> Hic fuge, si belli finis placet ense relicto. 
<lvcan. phars. 5.322> Detegit imbelles animas nil fortiter ausa 
<lvcan. phars. 5.323> Seditio tantumque fugam meditata iuuentus 
<lvcan. phars. 5.324> Ac ducis inuicti rebus lassata secundis. 
<lvcan. phars. 5.325> Vadite meque meis ad bella relinquite fatis. 
<lvcan. phars. 5.326> Inuenient haec arma manus, uobisque repulsis 
<lvcan. phars. 5.327> Tot reddet Fortuna uiros quot tela uacabunt. 
<lvcan. phars. 5.328> Anne, fugam Magni tanta cum classe sequuntur 
<lvcan. phars. 5.329> Hesperiae gentes, nobis uictoria turbam 
<lvcan. phars. 5.330> Non dabit, impulsi tantum quae praemia belli 
<lvcan. phars. 5.331> Auferat et uestri rapta mercede laboris 
<lvcan. phars. 5.332> Lauriferos nullo comitetur uulnere currus? 
<lvcan. phars. 5.333> Vos despecta, senes, exhaustaque sanguine turba 
<lvcan. phars. 5.334> Cernetis nostros iam plebs Romana triumphos. 
<lvcan. phars. 5.335> Caesaris an cursus uestrae sentire putatis 
<lvcan. phars. 5.336> Damnum posse fugae? ueluti si cuncta minentur 
<lvcan. phars. 5.337> Flumina, quos miscent pelago, subducere fontes, 
<lvcan. phars. 5.338> Non magis ablatis umquam descenderit aequor, 
<lvcan. phars. 5.339> Quam nunc crescit, aquis. An uos momenta putatis 
<lvcan. phars. 5.340> Vlla dedisse mihi? numquam sic cura deorum 
<lvcan. phars. 5.341> Se premet ut uestrae morti uestraeque saluti 
<lvcan. phars. 5.342> Fata uacent; procerum motus haec cuncta sequuntur. 
<lvcan. phars. 5.343> Humanum paucis uiuit genus. Orbis Hiberi 
<lvcan. phars. 5.344> Horror et arctoi nostro sub nomine miles, 
<lvcan. phars. 5.345> Pompeio certe fugeres duce. Fortis in armis 
<lvcan. phars. 5.346> Caesareis Labienus erat; nunc transfuga uilis 
<lvcan. phars. 5.347> Cum duce praelato terras atque aequora lustrat. 
<lvcan. phars. 5.348> Nec melior mihi uestra fides, si bella nec hoste 
<lvcan. phars. 5.349> Nec duce me geritis. Quisquis mea signa relinquens 
<lvcan. phars. 5.350> Non Pompeianis tradit sua partibus arma, 
<lvcan. phars. 5.351> Hic numquam uult esse meus. Sunt ista profecto 
<lvcan. phars. 5.352> Curae castra deis, qui me committere tantis 
<lvcan. phars. 5.353> Non nisi mutato uoluerunt(==VOLUERUNT) milite bellis. 
<lvcan. phars. 5.354> Heu, quantum Fortuna umeris iam pondere fessis 
<lvcan. phars. 5.355> Amolitur onus! Sperantis omnia dextras 
<lvcan. phars. 5.356> Exarmare datur, quibus hic non sufficit orbis. 
<lvcan. phars. 5.357> Iam certe mihi bella geram; discedite castris, 
<lvcan. phars. 5.358> Tradite nostra uiris ignaui signa Quirites. 
<lvcan. phars. 5.359> At paucos, quibus haec rabies auctoribus arsit, 
<lvcan. phars. 5.360> Non Caesar, sed poena tenet. Procumbite terra 
<lvcan. phars. 5.361> Infidumque caput feriendaque tendite colla. 
<lvcan. phars. 5.362> Et tu, quo solo stabunt iam robore castra, 
<lvcan. phars. 5.363> Tiro rudis, specta poenas et disce ferire, 
<lvcan. phars. 5.364> Disce mori." Tremuit saeua sub uoce minantis 
<lvcan. phars. 5.365> Vulgus iners unumque caput tam magna iuuentus 
<lvcan. phars. 5.366> Priuatum factura timet, uelut ensibus ipsis 
<lvcan. phars. 5.367> Imperet inuito moturus milite ferrum. 
<lvcan. phars. 5.368> Ipse pauet, ne tela sibi dextraeque negentur 
<lvcan. phars. 5.369> Ad scelus hoc, Caesar; uicit patientia saeui 
<lvcan. phars. 5.370> Spem ducis, et iugulos, non tantum praestitit ensis. 
<lvcan. phars. 5.371> Nil magis adsuetas sceleri quam perdere mentis 
<lvcan. phars. 5.372> Atque perire tenet. Tam diri foederis ictu 
<lvcan. phars. 5.373> Parta quies, poenaque redit placata iuuentus. 
<lvcan. phars. 5.374> Brundisium decimis iubet hanc attingere castris 
<lvcan. phars. 5.375> Et cunctas reuocare rates, quas auius Hydrus 
<lvcan. phars. 5.376> Antiquosque Taras secretaque litora Leucae, 
<lvcan. phars. 5.377> Quas recipit Salpina palus et subdita Sipus 
<lvcan. phars. 5.378> Montibus, Ausoniam qua torquens frugifer oram 
<lvcan. phars. 5.379> Delmatico boreae Calabroque obnoxius austro 
<lvcan. phars. 5.380> Apulus Adriacas exit Garganus in undas. 
<lvcan. phars. 5.381> Ipse petit trepidam tutus sine milite Romam 
<lvcan. phars. 5.382> Iam doctam seruire togae populoque precanti 
<lvcan. phars. 5.383> Scilicet indulgens summum dictator honorem 
<lvcan. phars. 5.384> Contigit et laetos fecit se consule fastos. 
<lvcan. phars. 5.385> Namque omnis uoces, per quas iam tempore tanto 
<lvcan. phars. 5.386> Mentimur dominis, haec primum repperit aetas, 
<lvcan. phars. 5.387> Qua sibi ne ferri ius ullum Caesar abesset, 
<lvcan. phars. 5.388> Ausonias uoluit(==VOLUIT) gladiis miscere secures. 
<lvcan. phars. 5.389> Addidit et fasces aquilis et nomen inane 
<lvcan. phars. 5.390> Imperii rapiens signauit tempora digna 
<lvcan. phars. 5.391> Maesta nota; nam quo melius Pharsalicus annus 
<lvcan. phars. 5.392> Consule notus erit? fingit sollemnia Campus 
<lvcan. phars. 5.393> Et non admissae dirimit suffragia plebis 
<lvcan. phars. 5.394> Decantatque tribus et uana uersat in urna. 
<lvcan. phars. 5.395> Nec caelum seruare licet: tonat augure surdo, 
<lvcan. phars. 5.396> Et laetae iurantur aues bubone sinistro. 
<lvcan. phars. 5.397> Inde perit primum quondam ueneranda potestas 
<lvcan. phars. 5.398> Iuris inops; careat tantum ne nomine tempus, 
<lvcan. phars. 5.399> Menstruus in fastus distinguit saecula consul. 
<lvcan. phars. 5.400> Nec non Iliacae numen quod praesidet Albae, 
<lvcan. phars. 5.401> Haud meritum Latio sollemnia sacra subacto 
<lvcan. phars. 5.402> Vidit flammifera confectas nocte Latinas. 
<lvcan. phars. 5.403> Inde rapit cursus et quae piger Apulus arua 
<lvcan. phars. 5.404> Deseruit(==DESERUIT) rastris et inerti tradidit herbae, 
<lvcan. phars. 5.405> Ocior et caeli flammis et tigride feta 
<lvcan. phars. 5.406> Transcurrit curuique tenens Minoia tecta 
<lvcan. phars. 5.407> Brundisii clausas uentis brumalibus undas 
<lvcan. phars. 5.408> Inuenit et pauidas hiberno sidere classes. 
<lvcan. phars. 5.409> Turpe duci uisum, rapiendi tempora belli 
<lvcan. phars. 5.410> In segnes exisse moras portuque teneri, 
<lvcan. phars. 5.411> Dum pateat tutum uel non felicibus aequor. 
<lvcan. phars. 5.412> Expertes animos pelagi sic robore complet: 
<lvcan. phars. 5.413>"Fortius hiberni flatus caelumque fretumque, 
<lvcan. phars. 5.414> Cum cepere, tenent, quam quos incumbere certos 
<lvcan. phars. 5.415> Perfida nubiferi uetat inconstantia ueris. 
<lvcan. phars. 5.416> Nec maris anfractus lustrandaque litora nobis, 
<lvcan. phars. 5.417> Sed recti fluctus soloque aquilone secandi. 
<lvcan. phars. 5.418> Hic utinam summi curuet carchesia mali 
<lvcan. phars. 5.419> Incumbatque ferens et Graia ad moenia perflet, 
<lvcan. phars. 5.420> Ne Pompeiani Phaeacum e litore toto 
<lvcan. phars. 5.421> Languida iactatis comprendant carbasa remis. 
<lvcan. phars. 5.422> Rumpite quae retinent felices uincula proras; 
<lvcan. phars. 5.423> Iamdudum nubes et saeuas perdimus undas." 
<lvcan. phars. 5.424> Sidera prima poli Phoebo labente sub undas 
<lvcan. phars. 5.425> Exierant, et luna suas iam fecerat umbras, 
<lvcan. phars. 5.426> Cum pariter soluere ratis totosque rudentes 
<lvcan. phars. 5.427> Laxauere sinus et flexo nauita cornu 
<lvcan. phars. 5.428> Obliquat laeuo pede carbasa summaque pandens 
<lvcan. phars. 5.429> Sipara uelorum perituras colligit auras. 
<lvcan. phars. 5.430> Vt primum leuior propellere lintea uentus 
<lvcan. phars. 5.431> Incipit exiguumque tument, mox reddita malo 
<lvcan. phars. 5.432> In mediam cecidere ratem, terraque relicta 
<lvcan. phars. 5.433> Non ualet ipsa sequi puppes, quae uexerat, aura. 
<lvcan. phars. 5.434> Aequora lenta iacent, alto torpore ligatae 
<lvcan. phars. 5.435> Pigrius immotis haesere paludibus undae. 
<lvcan. phars. 5.436> Sic stat iners Scythicas astringens Bosporus undas, 
<lvcan. phars. 5.437> Cum glacie retinente fretum non impulit Hister, 
<lvcan. phars. 5.438> Immensumque gelu tegitur mare; comprimit unda, 
<lvcan. phars. 5.439> Deprendit quascumque rates, nec peruia uelis 
<lvcan. phars. 5.440> Aequora frangit eques, fluctuque latente sonantem 
<lvcan. phars. 5.441> Orbita migrantis scindit Maeotida Bessi. 
<lvcan. phars. 5.442> Saeua quies pelagi maestoque ignaua profundo 
<lvcan. phars. 5.443> Stagna iacentis aquae, ueluti deserta rigente 
<lvcan. phars. 5.444> Aequora natura cessant, pontusque uetustas 
<lvcan. phars. 5.445> Oblitus seruare uices non commeat aestu, 
<lvcan. phars. 5.446> Non horrore tremit, non solis imagine uibrat. 
<lvcan. phars. 5.447> Casibus innumeris fixae patuere carinae. 
<lvcan. phars. 5.448> Illinc infestae classes et inertia tonsis 
<lvcan. phars. 5.449> Aequora moturae, grauis hinc languore profundi 
<lvcan. phars. 5.450> Obsessis uentura fames. Noua uota timori 
<lvcan. phars. 5.451> Sunt inuenta nouo, fluctus nimiasque precari 
<lvcan. phars. 5.452> Ventorum uires, dum se torpentibus unda 
<lvcan. phars. 5.453> Excutiat stagnis et sit mare. Nubila nusquam 
<lvcan. phars. 5.454> Vndarumque minae; caelo languente fretoque 
<lvcan. phars. 5.455> Naufragii spes omnis abit. Sed nocte fugata 
<lvcan. phars. 5.456> Laesum nube dies iubar extulit imaque sensim 
<lvcan. phars. 5.457> Concussit pelagi mouitque Ceraunia nautis. 
<lvcan. phars. 5.458> Inde rapi coepere rates atque aequora classem 
<lvcan. phars. 5.459> Curua sequi, quae iam uento fluctuque secundo 
<lvcan. phars. 5.460> Lapsa Palaestinas uncis confixit harenas. 
<lvcan. phars. 5.461> Prima duces uidit iunctis consistere castris 
<lvcan. phars. 5.462> Tellus, quam uolucer Genusus, quam mollior Apsus 
<lvcan. phars. 5.463> Circumeunt ripis. Apso gestare carinas 
<lvcan. phars. 5.464> Causa palus, leni quam fallens egerit unda, 
<lvcan. phars. 5.465> At Genusum nunc sole niues, nunc imbre solutae 
<lvcan. phars. 5.466> Praecipitant; neuter(==NE-U-TER) longo se gurgite lassat, 
<lvcan. phars. 5.467> Sed minimum terrae uicino litore nouit. 
<lvcan. phars. 5.468> Hoc fortuna loco tantae duo nomina famae 
<lvcan. phars. 5.469> Composuit miserique fuit spes irrita mundi, 
<lvcan. phars. 5.470> Posse duces parua campi statione diremptos 
<lvcan. phars. 5.471> Admotum damnare nefas; nam cernere uultus 
<lvcan. phars. 5.472> Et uoces audire datur, multosque per annos 
<lvcan. phars. 5.473> Dilectus tibi, Magne, socer post pignora tanta 
<lvcan. phars. 5.474> Sanguinis infausti, subolem mortemque nepotum, 
<lvcan. phars. 5.475> Te nisi Niliaca propius non uidit harena. 
<lvcan. phars. 5.476> Caesaris attonitam miscenda ad proelia mentem 
<lvcan. phars. 5.477> Ferre moras scelerum partes iussere relictae. 
<lvcan. phars. 5.478> Ductor erat cunctis audax Antonius armis, 
<lvcan. phars. 5.479> Iam tum ciuili meditatus Leucada bello. 
<lvcan. phars. 5.480> Illum saepe minis Caesar precibusque morantem 
<lvcan. phars. 5.481> Euocat: "O mundi tantorum causa laborum, 
<lvcan. phars. 5.482> Quid superos et fata tenes? Sunt cetera cursu 
<lvcan. phars. 5.483> Acta meo, summam rapti per prospera belli 
<lvcan. phars. 5.484> Te poscit fortuna manum. Non rupta uadosis 
<lvcan. phars. 5.485> Syrtibus incerto Libye nos diuidit aestu. 
<lvcan. phars. 5.486> Numquid inexperto tua credimus arma profundo, 
<lvcan. phars. 5.487> Inque nouos traheris casus? Ignaue, uenire 
<lvcan. phars. 5.488> Te Caesar, non ire iubet. Prior ipse per hostes 
<lvcan. phars. 5.489> Percussi medias alieni iuris harenas: 
<lvcan. phars. 5.490> Tu mea castra times? Pereuntia tempora fati 
<lvcan. phars. 5.491> Conqueror, in uentos impendo uota fretumque; 
<lvcan. phars. 5.492> Ne retine dubium cupientis ire per aequor; 
<lvcan. phars. 5.493> Si bene nota mihi est, ad Caesaris arma iuuentus 
<lvcan. phars. 5.494> Naufragio uenisse uolet. Iam uoce doloris 
<lvcan. phars. 5.495> Vtendum est: non ex aequo diuisimus orbem; 
<lvcan. phars. 5.496> Epirum Caesarque tenet totusque senatus, 
<lvcan. phars. 5.497> Ausoniam tu solus habes." His terque quaterque 
<lvcan. phars. 5.498> Vocibus excitum postquam cessare uidebat, 
<lvcan. phars. 5.499> Dum se desse deis ac non sibi numina credit, 
<lvcan. phars. 5.500> Sponte per incautas audet temptare latebras, 
<lvcan. phars. 5.501> Quod iussi timuere fretum temeraria prono 
<lvcan. phars. 5.502> Expertus cessisse deo fluctusque uerendos 
<lvcan. phars. 5.503> Classibus exigua sperat superare carina. 
<lvcan. phars. 5.504> Soluerat armorum fessas nox languida curas, 
<lvcan. phars. 5.505> Parua quies miseris, in quorum pectora somno 
<lvcan. phars. 5.506> Dat uires fortuna minor; iam castra silebant, 
<lvcan. phars. 5.507> Tertia iam uigiles commouerat hora secundos; 
<lvcan. phars. 5.508> Caesar sollicito per uasta silentia gressu 
<lvcan. phars. 5.509> Vix famulis audenda parat, cunctisque relictis 
<lvcan. phars. 5.510> Sola placet Fortuna comes. Tentoria postquam 
<lvcan. phars. 5.511> Egressus uigilum somno cedentia membra 
<lvcan. phars. 5.512> Transiluit, questus tacite quod fallere posset, 
<lvcan. phars. 5.513> Litora curua legit primisque inuenit in undis 
<lvcan. phars. 5.514> Rupibus exesis haerentem fune carinam. 
<lvcan. phars. 5.515> Rectorem dominumque ratis secura tenebat 
<lvcan. phars. 5.516> Haud procul inde domus, non ullo robore fulta, 
<lvcan. phars. 5.517> Sed sterili iunco cannaque intexta palustri 
<lvcan. phars. 5.518> Et latus inuersa nudum munita phaselo. 
<lvcan. phars. 5.519> Haec Caesar bis terque manu quassantia tectum 
<lvcan. phars. 5.520> Limina commouit. Molli consurgit Amyclas, 
<lvcan. phars. 5.521> Quem dabat alga, toro. "Quisnam mea naufragus" inquit 
<lvcan. phars. 5.522>"Tecta petit? Aut quem nostrae Fortuna coegit 
<lvcan. phars. 5.523> Auxilium sperare casae?" Sic fatus ab alto 
<lvcan. phars. 5.524> Aggere iam tepidae sublato fune fauillae 
<lvcan. phars. 5.525> Scintillam tenuem commotos pauit in ignes 
<lvcan. phars. 5.526> Securus belli; praedam ciuilibus armis 
<lvcan. phars. 5.527> Scit non esse casas. O uitae tuta facultas 
<lvcan. phars. 5.528> Pauperis angustique lares! o munera nondum 
<lvcan. phars. 5.529> Intellecta deum! Quibus hoc contingere templis 
<lvcan. phars. 5.530> Aut potuit muris nullo trepidare tumultu 
<lvcan. phars. 5.531> Caesarea pulsante manu? Tunc poste recluso 
<lvcan. phars. 5.532> Dux ait: "Expecta uotis maiora modestis 
<lvcan. phars. 5.533> Spesque tuas laxa, iuuenis: si iussa secutus 
<lvcan. phars. 5.534> Me uehis Hesperiam, non ultra cuncta carinae 
<lvcan. phars. 5.535> Debebis manibusque inopem duxisse senectam. 
<lvcan. phars. 5.536> Ne cessa praebere deo tua fata uolenti 
<lvcan. phars. 5.537> Angustos opibus subitis implere penates." 
<lvcan. phars. 5.538> Sic fatur, quamquam plebeio tectus amictu, 
<lvcan. phars. 5.539> Indocilis priuata loqui. Tum pauper Amyclas: 
<lvcan. phars. 5.540>"Multa quidem prohibent nocturno credere ponto; 
<lvcan. phars. 5.541> Nam sol non rutilas deduxit in aequora nubes 
<lvcan. phars. 5.542> Concordesque tulit radios: noton altera Phoebi, 
<lvcan. phars. 5.543> Altera pars borean diducta luce uocabat. 
<lvcan. phars. 5.544> Orbe quoque exhaustus medio languensque recessit 
<lvcan. phars. 5.545> Spectantis oculos infirmo lumine passus; 
<lvcan. phars. 5.546> Lunaque non gracili surrexit lucida cornu 
<lvcan. phars. 5.547> Aut orbis medii puros exesa recessus, 
<lvcan. phars. 5.548> Nec duxit recto tenuata cacumina cornu 
<lvcan. phars. 5.549> Ventorumque nota rubuit, tum lurida pallens 
<lvcan. phars. 5.550> Ora tulit uultu sub nubem tristis ituro. 
<lvcan. phars. 5.551> Sed mihi nec motus nemorum nec litoris ictus 
<lvcan. phars. 5.552> Nec placet, incertus qui prouocet aequora, delphin, 
<lvcan. phars. 5.553> Aut siccum quod mergus amat, quodque ausa uolare 
<lvcan. phars. 5.554> Ardea sublimis pinnae confisa natanti, 
<lvcan. phars. 5.555> Quodque caput spargens undis, uelut occupet imbrem, 
<lvcan. phars. 5.556> Instabili gressu metitur litora cornix. 
<lvcan. phars. 5.557> Sed si magnarum poscunt discrimina rerum, 
<lvcan. phars. 5.558> Haud dubitem praebere manus: uel litora tangam 
<lvcan. phars. 5.559> Iussa, uel hoc potius pelagus flatusque negabant." 
<lvcan. phars. 5.560> Haec fatur soluensque ratem dat carbasa uentis, 
<lvcan. phars. 5.561> Ad quorum motus non solum lapsa per altum 
<lvcan. phars. 5.562> Aera dispersos traxere cadentia sulcos 
<lvcan. phars. 5.563> Sidera, sed summis etiam quae fixa tenentur 
<lvcan. phars. 5.564> Astra polis, sunt uisa quati. Niger inficit horror 
<lvcan. phars. 5.565> Terga maris, longo per multa uolumina tractu 
<lvcan. phars. 5.566> Aestuat unda minax flatusque incerta futuri 
<lvcan. phars. 5.567> Turbida testantur conceptos aequora uentos. 
<lvcan. phars. 5.568> Tunc rector trepidae fatur ratis: "Aspice, saeuum 
<lvcan. phars. 5.569> Quanta paret pelagus; zephyros intendat an austros, 
<lvcan. phars. 5.570> Incertum est: puppim dubius ferit undique pontus. 
<lvcan. phars. 5.571> Nubibus et caelo notus est; si murmura ponti 
<lvcan. phars. 5.572> Consulimus, cori uerrent mare. gurgite tanto 
<lvcan. phars. 5.573> Nec ratis Hesperias tanget nec naufragus oras. 
<lvcan. phars. 5.574> Desperare uiam et uetitos conuertere cursus 
<lvcan. phars. 5.575> Sola salus. Liceat uexata litora puppi 
<lvcan. phars. 5.576> Prendere, nec longe nimium sit proxima tellus." 
<lvcan. phars. 5.577> Fisus cuncta sibi cessura pericula Caesar 
<lvcan. phars. 5.578>"Sperne minas" inquit "pelagi uentoque furenti 
<lvcan. phars. 5.579> Trade sinum. Italiam si caelo auctore recusas, 
<lvcan. phars. 5.580> Me pete. Sola tibi causa est haec iusta timoris 
<lvcan. phars. 5.581> Vectorem non nosse tuum, quem numina numquam 
<lvcan. phars. 5.582> Destituunt, de quo male tunc Fortuna meretur, 
<lvcan. phars. 5.583> Cum post uota uenit. medias perrumpe procellas, 
<lvcan. phars. 5.584> Tutela secure mea. caeli iste fretique, 
<lvcan. phars. 5.585> Non puppis nostrae, labor est: hanc Caesare pressam 
<lvcan. phars. 5.586> A fluctu defendet onus. Nec longa furori 
<lvcan. phars. 5.587> Ventorum saeuo dabitur mora: proderit undis 
<lvcan. phars. 5.588> Ista ratis. Ne flecte manum, fuge proxima uelis 
<lvcan. phars. 5.589> Litora: tunc Calabro portu te crede potitum, 
<lvcan. phars. 5.590> Cum iam non poterit puppi nostraeque saluti 
<lvcan. phars. 5.591> Altera terra dari. Quid tanta strage paretur, 
<lvcan. phars. 5.592> Ignoras: quaerit pelagi caelique tumultu 
<lvcan. phars. 5.593> Quod praestet fortuna mihi." Non plura locuto 
<lvcan. phars. 5.594> Auulsit laceros percussa puppe rudentis 
<lvcan. phars. 5.595> Turbo rapax fragilemque super uolitantia malum 
<lvcan. phars. 5.596> Vela tulit; sonuit uictis compagibus alnus. 
<lvcan. phars. 5.597> Inde ruunt toto concita pericula mundo. 
<lvcan. phars. 5.598> Primus ab Oceano caput exeris Atlanteo, 
<lvcan. phars. 5.599> Core, mouens aestus; iam te tollente furebat 
<lvcan. phars. 5.600> Pontus et in scopulos totas erexerat undas: 
<lvcan. phars. 5.601> Occurrit gelidus boreas pelagusque retundit, 
<lvcan. phars. 5.602> Et dubium pendet, uento cui concidat, aequor. 
<lvcan. phars. 5.603> Sed Scythici uicit rabies aquilonis et undas 
<lvcan. phars. 5.604> Torsit et abstrusas penitus uada fecit harenas. 
<lvcan. phars. 5.605> Nec perfert pontum boreas ad saxa suumque 
<lvcan. phars. 5.606> In fluctus cori frangit mare motaque possunt 
<lvcan. phars. 5.607> Aequora subductis etiam concurrere uentis. 
<lvcan. phars. 5.608> Non euri cessasse minas, non imbribus atrum 
<lvcan. phars. 5.609> Aeolii iacuisse notum sub carcere saxi 
<lvcan. phars. 5.610> Crediderim, cunctos solita de parte ruentis 
<lvcan. phars. 5.611> Defendisse suas uiolento turbine terras, 
<lvcan. phars. 5.612> Sic pelagus mansisse loco. Nam parua procellis 
<lvcan. phars. 5.613> Aequora rapta ferunt; Aegeas transit in undas 
<lvcan. phars. 5.614> Tyrrhenum, sonat Ionio uagus Adria ponto. 
<lvcan. phars. 5.615> A quoties frustra pulsatos aequore montis 
<lvcan. phars. 5.616> Obruit illa dies! Quam celsa cacumina pessum 
<lvcan. phars. 5.617> Tellus uicta dedit! Non illo litore surgunt 
<lvcan. phars. 5.618> Tam ualidi fluctus alioque ex orbe uoluti 
<lvcan. phars. 5.619> A magno uenere mari, mundumque coercens 
<lvcan. phars. 5.620> Monstriferos agit unda sinus. Sic rector Olympi 
<lvcan. phars. 5.621> Cuspide fraterna lassatum in saecula fulmen 
<lvcan. phars. 5.622> Adiuuit, regnoque accessit terra secundo, 
<lvcan. phars. 5.623> Cum mare conuoluit gentes, cum litora Tethys 
<lvcan. phars. 5.624> Noluit ulla pati caelo contenta teneri. 
<lvcan. phars. 5.625> Tunc quoque tanta maris moles creuisset in astra, 
<lvcan. phars. 5.626> Ni superum rector pressisset nubibus undas. 
<lvcan. phars. 5.627> Non caeli nox illa fuit: latet obsitus aer 
<lvcan. phars. 5.628> Infernae pallore domus nimbisque grauatus 
<lvcan. phars. 5.629> Deprimitur, fluctusque in nubibus accipit imbrem. 
<lvcan. phars. 5.630> Lux etiam metuenda perit, nec fulgura currunt 
<lvcan. phars. 5.631> Clara, sed obscurum nimbosus dissilit aer. 
<lvcan. phars. 5.632> Tunc superum conuexa tremunt, atque arduus axis 
<lvcan. phars. 5.633> Insonuit motaque poli compage laborat. 
<lvcan. phars. 5.634> Extimuit natura chaos; rupisse uidentur 
<lvcan. phars. 5.635> Concordes elementa moras, rursusque redire 
<lvcan. phars. 5.636> Nox manes mixtura deis. Spes una salutis 
<lvcan. phars. 5.637> Quod tanta mundi nondum periere ruina. 
<lvcan. phars. 5.638> Quantum Leucadio placidus de uertice pontus 
<lvcan. phars. 5.639> Despicitur, tantum nautae uidere trementes 
<lvcan. phars. 5.640> Fluctibus e summis praeceps mare, cumque tumentes 
<lvcan. phars. 5.641> Rursus hiant undae, uix eminet aequore malus. 
<lvcan. phars. 5.642> Nubila tanguntur uelis et terra carina. 
<lvcan. phars. 5.643> Nam pelagus, qua parte sedet, non celat harenas 
<lvcan. phars. 5.644> Exhaustum in cumulos, omnisque in fluctibus unda est. 
<lvcan. phars. 5.645> Artis opem uicere metus, nescitque magister 
<lvcan. phars. 5.646> Quam frangat, cui cedat aquae. Discordia ponti 
<lvcan. phars. 5.647> Succurrit miseris, fluctusque euertere puppim 
<lvcan. phars. 5.648> Non ualet in fluctum: uictum latus unda repellens 
<lvcan. phars. 5.649> Erigit, atque omni surgit ratis ardua uento. 
<lvcan. phars. 5.650> Non humilem Sasona uadis, non litora curuae 
<lvcan. phars. 5.651> Thessaliae saxosa pauent oraeque malignos 
<lvcan. phars. 5.652> Ambraciae portus: scopulosa Ceraunia nautae 
<lvcan. phars. 5.653> Summa timent. Credit iam digna pericula Caesar 
<lvcan. phars. 5.654> Fatis esse suis. "Tantusne euertere" dixit 
<lvcan. phars. 5.655>"Me superis labor est, parua quem puppe sedentem 
<lvcan. phars. 5.656> Tam magno petiere mari? Si gloria leti 
<lvcan. phars. 5.657> Est pelago donata mei bellisque negamur, 
<lvcan. phars. 5.658> Intrepidus, quamcumque datis mihi, numina, mortem 
<lvcan. phars. 5.659> Accipiam. Licet ingentes abruperit actus 
<lvcan. phars. 5.660> Festinata dies fatis, sat magna peregi: 
<lvcan. phars. 5.661> Arctoas domui gentes, inimica subegi 
<lvcan. phars. 5.662> Arma metu, uidit Magnum mihi Roma secundum, 
<lvcan. phars. 5.663> Iussa plebe tuli fasces per bella negatos; 
<lvcan. phars. 5.664> Nulla meis aberit titulis Romana potestas: 
<lvcan. phars. 5.665> Nesciet hoc quisquam, nisi tu, quae sola meorum 
<lvcan. phars. 5.666> Conscia uotorum es, me, quamuis plenus honorum 
<lvcan. phars. 5.667> Et dictator eam Stygias et consul ad umbras, 
<lvcan. phars. 5.668> Priuatum, Fortuna, mori. Mihi funere nullo 
<lvcan. phars. 5.669> Est opus, o Superi; lacerum retinete cadauer 
<lvcan. phars. 5.670> Fluctibus in mediis, desint mihi busta rogusque, 
<lvcan. phars. 5.671> Dum metuar semper terraque expecter ab omni." 
<lvcan. phars. 5.672> Haec fatum decimus, dictu mirabile, fluctus 
<lvcan. phars. 5.673> Inualida cum puppe leuat nec rursus ab alto 
<lvcan. phars. 5.674> Aggere deiecit pelagi, sed pertulit unda, 
<lvcan. phars. 5.675> Scruposisque angusta uacant ubi litora saxis, 
<lvcan. phars. 5.676> Imposuit terrae. pariter tot regna, tot urbes 
<lvcan. phars. 5.677> Fortunamque suam tacta tellure recepit. 
<lvcan. phars. 5.678> Sed non tam remeans Caesar iam luce propinqua, 
<lvcan. phars. 5.679> Quam tacita sua castra fuga comitesque fefellit. 
<lvcan. phars. 5.680> Circumfusa duci fleuit gemituque suorum 
<lvcan. phars. 5.681> Et non ingratis incessit turba querellis. 
<lvcan. phars. 5.682>"Quo te, dure, tulit uirtus temeraria, Caesar? 
<lvcan. phars. 5.683> Aut quae nos uiles animas in fata relinquens 
<lvcan. phars. 5.684> Inuitis spargenda dabas tua membra procellis? 
<lvcan. phars. 5.685> Cum tot in hac anima populorum uita salusque 
<lvcan. phars. 5.686> Pendeat et tantus caput hoc sibi fecerit orbis, 
<lvcan. phars. 5.687> Saeuitia est uoluisse(==VOLUISSE) mori. Nullusne tuorum 
<lvcan. phars. 5.688> Emeruit comitum, fatis non posse superstes 
<lvcan. phars. 5.689> Esse tuis? Cum te raperet mare, corpora segnis 
<lvcan. phars. 5.690> Nostra sopor tenuit. Pudet heu! Tibi causa petendae 
<lvcan. phars. 5.691> Haec fuit Hesperiae, uisum est quod mittere quemquam 
<lvcan. phars. 5.692> Tam saeuo crudele mari? Sors ultima rerum 
<lvcan. phars. 5.693> In dubios casus et prona pericula mortis 
<lvcan. phars. 5.694> Praecipitare solet: mundi iam summa tenentem 
<lvcan. phars. 5.695> Permisisse mari tantum! quid numina lassas? 
<lvcan. phars. 5.696> Sufficit ad fatum belli fauor iste laborque 
<lvcan. phars. 5.697> Fortunae, quod te nostris impegit harenis? 
<lvcan. phars. 5.698> Hine usus placuere deum, non rector ut orbis 
<lvcan. phars. 5.699> Nec dominus rerum, sed felix naufragus esses?" 
<lvcan. phars. 5.700> Talia iactantis discussa nocte serenus 
<lvcan. phars. 5.701> Oppressit cum sole dies, fessumque tumentes 
<lvcan. phars. 5.702> Composuit pelagus uentis patientibus undas. 
<lvcan. phars. 5.703> Nec non Hesperii lassatum fluctibus aequor 
<lvcan. phars. 5.704> Vt uidere duces, purumque insurgere caelo 
<lvcan. phars. 5.705> Fracturum pelagus borean, soluere carinas 
<lvcan. phars. 5.706> Quas uentus doctaeque pari moderamine dextrae 
<lvcan. phars. 5.707> Permixtas habuere diu, latumque per aequor, 
<lvcan. phars. 5.708> Vt terrestre, coit consertis puppibus agmen. 
<lvcan. phars. 5.709> Sed nox saeua modum uenti uelique tenorem 
<lvcan. phars. 5.710> Eripuit nautis excussitque ordine puppes. 
<lvcan. phars. 5.711> Strymona sic gelidum bruma pellente relinquunt 
<lvcan. phars. 5.712> Poturae te, Nile, grues primoque uolatu 
<lvcan. phars. 5.713> Effingunt uarias casu monstrante figuras; 
<lvcan. phars. 5.714> Mox ubi percussit tensas notus altior alas, 
<lvcan. phars. 5.715> Confusos temere immixtae glomerantur in orbes, 
<lvcan. phars. 5.716> Et turbata perit dispersis littera pinnis. 
<lvcan. phars. 5.717> Cum primum redeunte die uiolentior aer 
<lvcan. phars. 5.718> Puppibus incubuit Phoebeo concitus ortu 
<lvcan. phars. 5.719> Praetereunt frustra temptati litora Lissi 
<lvcan. phars. 5.720> Nymphaeumque tenent; nudas aquilonibus undas 
<lvcan. phars. 5.721> Succedens boreae iam portum fecerat auster. 
<lvcan. phars. 5.722> Vndique collatis in robur Caesaris armis 
<lvcan. phars. 5.723> Summa uidens duri Magnus discrimina Martis 
<lvcan. phars. 5.724> Iam castris instare suis seponere tutum 
<lvcan. phars. 5.725> Coniugii decreuit onus Lesboque remotam 
<lvcan. phars. 5.726> Te procul a saeui strepitu, Cornelia, belli 
<lvcan. phars. 5.727> Occulere. Heu quantum mentes dominatur in aequas 
<lvcan. phars. 5.728> Iusta Venus! dubium trepidumque ad proelia, Magne, 
<lvcan. phars. 5.729> Te quoque fecit amor; quod nolles stare sub ictu 
<lvcan. phars. 5.730> Fortunae, quo mundus erat Romanaque fata, 
<lvcan. phars. 5.731> Coniunx sola fuit. Mentem iam uerba paratam 
<lvcan. phars. 5.732> Destituunt, blandaeque iuuat uentura trahentem 
<lvcan. phars. 5.733> Indulgere morae, tempus subducere fatis. 
<lvcan. phars. 5.734> Nocte sub extrema pulso torpore quietis, 
<lvcan. phars. 5.735> Dum fouet amplexu grauidum Cornelia curis 
<lvcan. phars. 5.736> Pectus et auersi petit oscula grata mariti, 
<lvcan. phars. 5.737> Vmentis mirata genas percussaque caeco 
<lvcan. phars. 5.738> Vulnere non audet flentem deprendere Magnum. 
<lvcan. phars. 5.739> Ille gemens: "Non nunc uita mihi dulcior" inquit 
<lvcan. phars. 5.740>"Cum taedet uitae, laeto sed tempore, coniunx, 
<lvcan. phars. 5.741> Venit maesta dies et quam nimiumque parumque 
<lvcan. phars. 5.742> Distulimus; iam totus adest in proelia Caesar. 
<lvcan. phars. 5.743> Cedendum est bellis; quorum tibi tuta latebra 
<lvcan. phars. 5.744> Lesbos erit. Desiste preces temptare, negaui 
<lvcan. phars. 5.745> Iam mihi. Non longos a me patiere recessus; 
<lvcan. phars. 5.746> Praecipites aderunt casus; properante ruina 
<lvcan. phars. 5.747> Summa cadunt. Satis est audisse pericula Magni; 
<lvcan. phars. 5.748> Meque tuus decepit amor, ciuilia bella 
<lvcan. phars. 5.749> Si spectare potes; nam me iam Marte parato 
<lvcan. phars. 5.750> Securos cepisse pudet cum coniuge somnos 
<lvcan. phars. 5.751> Eque tuo, quatiunt miserum cum classica mundum, 
<lvcan. phars. 5.752> Surrexisse sinu. uereor ciuilibus armis 
<lvcan. phars. 5.753> Pompeium nullo tristem committere damno. 
<lvcan. phars. 5.754> Tutior interea populis et tutior omni 
<lvcan. phars. 5.755> Rege late, positamque procul fortuna mariti 
<lvcan. phars. 5.756> Non tota te mole premat. Si numina nostras 
<lvcan. phars. 5.757> Impulerint acies, maneat pars optima Magni, 
<lvcan. phars. 5.758> Sitque mihi, si fata premant uictorque cruentus, 
<lvcan. phars. 5.759> Quo fugisse uelim." uix tantum infirma dolorem 
<lvcan. phars. 5.760> Cepit, et attonito cesserunt pectore sensus. 
<lvcan. phars. 5.761> Tandem uox maestas potuit proferre querellas: 
<lvcan. phars. 5.762>"Nil mihi de fatis thalami superisque relictum est, 
<lvcan. phars. 5.763> Magne, queri: nostros non rumpit funus amores 
<lvcan. phars. 5.764> Nec diri fax summa rogi, sed sorte frequenti 
<lvcan. phars. 5.765> Plebeiaque nimis careo dimissa marito. 
<lvcan. phars. 5.766> Hostis ad aduentum rumpamus foedera taedae, 
<lvcan. phars. 5.767> Placemus socerum. Sic est tibi cognita, Magne, 
<lvcan. phars. 5.768> Nostra fides? Credisne aliquid mihi tutius esse 
<lvcan. phars. 5.769> Quam tibi? Non olim casu pendemus ab uno? 
<lvcan. phars. 5.770> Fulminibus me, saeue, iubes tantaeque ruinae 
<lvcan. phars. 5.771> Absentem praestare caput? Secura uidetur 
<lvcan. phars. 5.772> Sors tibi, cum facias etiamnum uota, perisse? 
<lvcan. phars. 5.773> Vt nolim seruire malis, sed morte parata 
<lvcan. phars. 5.774> Te sequar ad manes: feriat dum maesta remotas 
<lvcan. phars. 5.775> Fama procul terras, uiuam tibi nempe superstes. 
<lvcan. phars. 5.776> Adde quod adsuescis fatis tantumque dolorem, 
<lvcan. phars. 5.777> Crudelis, me ferre doces. Ignosce fatenti: 
<lvcan. phars. 5.778> Posse pati timeo. Quod si sunt uota deisque 
<lvcan. phars. 5.779> Audior, euentus rerum sciet ultima coniunx. 
<lvcan. phars. 5.780> Sollicitam rupes iam te uictore tenebunt, 
<lvcan. phars. 5.781> Et puppim, quae fata feret tam laeta, timebo. 
<lvcan. phars. 5.782> Nec soluent audita metus mihi prospera bella, 
<lvcan. phars. 5.783> Cum uacuis proiecta locis a Caesare possim 
<lvcan. phars. 5.784> Vel fugiente capi. Notescent litora clari 
<lvcan. phars. 5.785> Nominis exilio, positaque ibi coniuge Magni 
<lvcan. phars. 5.786> Quis Mytilenaeas poterit nescire latebras? 
<lvcan. phars. 5.787> Hoc precor extremum, si nil tibi uicta relinquent 
<lvcan. phars. 5.788> Tutius arma fuga, cum te commiseris undis, 
<lvcan. phars. 5.789> Quolibet infaustam potius deflecte carinam: 
<lvcan. phars. 5.790> Litoribus quaerere meis." Sic fata relictis 
<lvcan. phars. 5.791> Exiluit stratis amens tormentaque nulla 
<lvcan. phars. 5.792> Vult differre mora. non maesti pectora Magni 
<lvcan. phars. 5.793> Sustinet amplexa dulci, non colla tenere, 
<lvcan. phars. 5.794> Extremusque perit tam longi fructus amoris. 
<lvcan. phars. 5.795> Praecipitantque suos luctus, neuterque(==NE-U-TERQVE) recedens 
<lvcan. phars. 5.796> Sustinuit dixisse: "uale"; uitamque per omnem 
<lvcan. phars. 5.797> Nulla fuit tam maesta dies; nam cetera damna 
<lvcan. phars. 5.798> Durata iam mente malis firmaque tulerunt. 
<lvcan. phars. 5.799> Labitur infelix manibusque excepta suorum 
<lvcan. phars. 5.800> Fertur ad aequoreas ac se prosternit harenas 
<lvcan. phars. 5.801> Litoraque ipsa tenet tandemque illata carinae est. 
<lvcan. phars. 5.802> Non sic infelix patriam portusque reliquit 
<lvcan. phars. 5.803> Hesperios, saeui premerent cum Caesaris arma. 
<lvcan. phars. 5.804> Fida comes Magni uadit duce sola relicto 
<lvcan. phars. 5.805> Pompeiumque fugit. Quae nox tibi proxima uenit 
<lvcan. phars. 5.806> Insomnis! uiduo tum primum frigida lecto, 
<lvcan. phars. 5.807> Atque insueta quies uni, nudumque marito 
<lvcan. phars. 5.808> Non haerente latus. Somno quam saepe grauata 
<lvcan. phars. 5.809> Deceptis uacuum manibus complexa cubile est 
<lvcan. phars. 5.810> Atque oblita fugae quaesiuit nocte maritum! 
<lvcan. phars. 5.811> Nam quamuis flamma tacitas urente medullas 
<lvcan. phars. 5.812> Non iuuat in toto corpus iactare cubili 
<lvcan. phars. 5.813> Seruatur pars illa tori. Caruisse timebat 
<lvcan. phars. 5.814> Pompeio; sed non Superi tam laeta parabant: 
<lvcan. phars. 5.815> Instabat, miserae Magnum quae redderet, hora. 
<lvcan. phars. 6.1> Postquam castra duces, pugnae iam mente, propinqui 
<lvcan. phars. 6.2> Imposuere iugis admotaque comminus arma 
<lvcan. phars. 6.3> Parque suum uidere dei, capere omnia Caesar 
<lvcan. phars. 6.4> Moenia Graiorum spernit Martemque secundum 
<lvcan. phars. 6.5> Iam nisi de genero fatis debere recusat. 
<lvcan. phars. 6.6> Funestam mundo uotis petit omnibus horam, 
<lvcan. phars. 6.7> In casus quae cuncta ferat; placet alea fati 
<lvcan. phars. 6.8> Alterutrum mersura caput. Ter collibus omnis 
<lvcan. phars. 6.9> Explicuit turmas et signa minantia pugnam, 
<lvcan. phars. 6.10> Testatus numquam Latiae se desse ruinae. 
<lvcan. phars. 6.11> Vt uidet ad nullos exciri posse tumultus 
<lvcan. phars. 6.12> In pugnam generum, sed clauso fidere uallo, 
<lvcan. phars. 6.13> Signa mouet tectusque uia dumosa per arua 
<lvcan. phars. 6.14> Dyrrachii praeceps rapiendas tendit ad arcis. 
<lvcan. phars. 6.15> Hoc iter aequoreo praecepit limite Magnus, 
<lvcan. phars. 6.16> Quemque uocat collem Taulantius incola Petram, 
<lvcan. phars. 6.17> Insedit castris Ephyreaque moenia seruat, 
<lvcan. phars. 6.18> Defendens tutam uel solis turribus urbem. 
<lvcan. phars. 6.19> Non opus hanc ueterum nec moles structa tuetur 
<lvcan. phars. 6.20> Humanusque labor, facilis, licet ardua tollat, 
<lvcan. phars. 6.21> Cedere uel bellis uel cuncta mouentibus annis; 
<lvcan. phars. 6.22> Sed munimen habet nullo quassabile ferro 
<lvcan. phars. 6.23> Naturam sedemque loci; nam clausa profundo 
<lvcan. phars. 6.24> Vndique praecipiti scopulisque uomentibus aequor 
<lvcan. phars. 6.25> Exiguo debet, quod non est insula, colli. 
<lvcan. phars. 6.26> Terribiles ratibus sustentant moenia cautes, 
<lvcan. phars. 6.27> Ioniumque furens, rabido cum tollitur austro, 
<lvcan. phars. 6.28> Templa domosque quatit spumatque in culmina pontus. 
<lvcan. phars. 6.29> Hic auidam belli rapuit spes improba mentem 
<lvcan. phars. 6.30> Caesaris, ut uastis diffusum collibus hostem 
<lvcan. phars. 6.31> Cingeret ignarum ducto procul aggere ualli. 
<lvcan. phars. 6.32> Metatur terras oculis, nec caespite tantum 
<lvcan. phars. 6.33> Contentus fragili subitos attollere muros, 
<lvcan. phars. 6.34> Ingentis cautes auulsaque saxa metallis 
<lvcan. phars. 6.35> Graiorumque domos direptaque moenia transfert. 
<lvcan. phars. 6.36> Extruitur quod non aries impellere saeuus, 
<lvcan. phars. 6.37> Quod non ulla queat uiolenti machina belli; 
<lvcan. phars. 6.38> Franguntur montes planumque per ardua Caesar 
<lvcan. phars. 6.39> Ducit opus: pandit fossas turritaque summis 
<lvcan. phars. 6.40> Disponit castella iugis, magnoque recessu 
<lvcan. phars. 6.41> Amplexus fines, saltus, nemorosaque tesqua 
<lvcan. phars. 6.42> Et siluas, uastaque feras indagine claudit. 
<lvcan. phars. 6.43> Non desunt campi, non desunt pabula Magno, 
<lvcan. phars. 6.44> Castraque Caesareo circumdatus aggere mutat. 
<lvcan. phars. 6.45> Flumina tot cursus illic exorta fatigant, 
<lvcan. phars. 6.46> Illic mersa suos, operumque ut summa reuisat, 
<lvcan. phars. 6.47> Defessus Caesar mediis intermanet agris. 
<lvcan. phars. 6.48> Nunc uetus Iliacos attollat fabula muros 
<lvcan. phars. 6.49> Ascribatque deis; fragili circumdata testa 
<lvcan. phars. 6.50> Moenia mirentur refugi Babylonia Parthi: 
<lvcan. phars. 6.51> En quantum Tigris, quantum celer ambit Orontes, 
<lvcan. phars. 6.52> Assyriis quantum populis telluris eoae 
<lvcan. phars. 6.53> Sufficit in regnum, subitum bellique tumultu 
<lvcan. phars. 6.54> Raptum clausit opus. Tanti periere labores; 
<lvcan. phars. 6.55> Tot potuere manus aut iungere Seston Abydo 
<lvcan. phars. 6.56> Ingestoque solo Phrixeum elidere pontum 
<lvcan. phars. 6.57> Aut Pelopis latis Ephyren abrumpere regnis 
<lvcan. phars. 6.58> Et ratibus longae flexus donare Maleae 
<lvcan. phars. 6.59> Aut aliquem mundi, quamuis natura negasset, 
<lvcan. phars. 6.60> In melius mutare locum. coit area belli: 
<lvcan. phars. 6.61> Hic alitur sanguis terras fluxurus in omnis, 
<lvcan. phars. 6.62> Hic et Thessalicae clades Libycaeque tenentur; 
<lvcan. phars. 6.63> Aestuat angusta rabies ciuilis harena. 
<lvcan. phars. 6.64> Prima quidem surgens operum structura fefellit 
<lvcan. phars. 6.65> Pompeium, ueluti mediae qui tutus in aruis 
<lvcan. phars. 6.66> Sicaniae rabidum nescit latrare Pelorum, 
<lvcan. phars. 6.67> Aut uaga cum Tethys Rutupinaque litora feruent, 
<lvcan. phars. 6.68> Vnda Caledonios fallit turbata Britannos. 
<lvcan. phars. 6.69> Vt primum uasto saeptas uidet aggere terras, 
<lvcan. phars. 6.70> Ipse quoque a tuta deducens agmina Petra 
<lvcan. phars. 6.71> Diuersis spargit tumulis, ut Caesaris arma 
<lvcan. phars. 6.72> Laxet et effuso claudentem milite tendat, 
<lvcan. phars. 6.73> Ac tantum saepti uallo sibi uindicat agri, 
<lvcan. phars. 6.74> Parua Mycenaeae quantum sacrata Dianae 
<lvcan. phars. 6.75> Distat ab excelsa nemoralis Aricia Roma, 
<lvcan. phars. 6.76> Quoque modo terrae praelapsus moenia Thybris 
<lvcan. phars. 6.77> In mare descendit, si nusquam torqueat amnem. 
<lvcan. phars. 6.78> Classica nulla sonant iniussaque tela uagantur, 
<lvcan. phars. 6.79> Et fit saepe nefas iaculum temptante lacerto. 
<lvcan. phars. 6.80> Maior cura duces miscendis abstrahit armis: 
<lvcan. phars. 6.81> Pompeium exhaustae praebenda ad gramina terrae, 
<lvcan. phars. 6.82> Quae currens obtriuit eques; gradibusque citatis 
<lvcan. phars. 6.83> Vngula frondentem discussit cornea campum. 
<lvcan. phars. 6.84> Belliger attonsis sonipes defessus in aruis, 
<lvcan. phars. 6.85> Aduectos cum plena ferant praesepia culmos, 
<lvcan. phars. 6.86> Ore nouas poscens moribundus labitur herbas 
<lvcan. phars. 6.87> Et tremulo medios abrumpit poplite gyros. 
<lvcan. phars. 6.88> Corpora dum soluit tabes et digerit artus, 
<lvcan. phars. 6.89> Traxit iners caelum fluidae contagia pestis 
<lvcan. phars. 6.90> Obscuram in nubem. Tali spiramine Nesis 
<lvcan. phars. 6.91> Emittit Stygium nebulosis aera saxis, 
<lvcan. phars. 6.92> Antraque letiferi rabiem Typhonis anhelant. 
<lvcan. phars. 6.93> Inde labant populi, caeloque paratior unda 
<lvcan. phars. 6.94> Omne pati uirus durauit uiscera caeno. 
<lvcan. phars. 6.95> Iam riget atra cutis distentaque lumina rumpit, 
<lvcan. phars. 6.96> Igneaque in uultus et sacro feruida morbo 
<lvcan. phars. 6.97> Pestis abit, fessumque caput se ferre recusat. 
<lvcan. phars. 6.98> Iam magis atque magis praeceps agit omnia fatum, 
<lvcan. phars. 6.99> Nec medii dirimunt morbi uitamque necemque, 
<lvcan. phars. 6.100> Sed languor cum morte uenit, turbaque cadentum 
<lvcan. phars. 6.101> Aucta lues, dum mixta iacent incondita uiuis 
<lvcan. phars. 6.102> Corpora; nam miseros ultra tentoria ciues 
<lvcan. phars. 6.103> Spargere funus erat. Tamen hos minuere labores 
<lvcan. phars. 6.104> A tergo pelagus pulsusque aquilonibus aer 
<lvcan. phars. 6.105> Litoraque et plenae peregrina messe carinae. 
<lvcan. phars. 6.106> At liber terrae spatiosis collibus hostis 
<lvcan. phars. 6.107> Aere non pigro nec inertibus angitur undis, 
<lvcan. phars. 6.108> Sed patitur saeuam, ueluti circumdatus arta 
<lvcan. phars. 6.109> Obsidione, famem. Nondum turgentibus altam 
<lvcan. phars. 6.110> In segetem culmis cernit miserabile uulgus 
<lvcan. phars. 6.111> In pecudum cecidisse cibos et carpere dumos 
<lvcan. phars. 6.112> Et foliis spoliare nemus letumque minantis 
<lvcan. phars. 6.113> Vellere ab ignotis dubias radicibus herbas; 
<lvcan. phars. 6.114> Quae mollire queunt flamma, quae frangere morsu 
<lvcan. phars. 6.115> Quaeque per abrasas utero demittere fauces, 
<lvcan. phars. 6.116> Plurimaque humanis ante hoc incognita mensis 
<lvcan. phars. 6.117> Diripiens miles saturum tamen obsidet hostem. 
<lvcan. phars. 6.118> Vt primum libuit ruptis euadere claustris 
<lvcan. phars. 6.119> Pompeio cunctasque sibi permittere terras, 
<lvcan. phars. 6.120> Non obscura petit latebrosae tempora noctis 
<lvcan. phars. 6.121> Et raptum furto soceri cessantibus armis 
<lvcan. phars. 6.122> Dedignatur iter: latis exire ruinis 
<lvcan. phars. 6.123> Quaerit et impulso turres confringere uallo 
<lvcan. phars. 6.124> Perque omnis gladios et qua uia caede paranda est. 
<lvcan. phars. 6.125> Opportuna tamen ualli pars uisa propinqui, 
<lvcan. phars. 6.126> Qua Minuci castella uacant et confraga densis 
<lvcan. phars. 6.127> Arboribus dumeta tegunt. Hic puluere nullo 
<lvcan. phars. 6.128> Proditus agmen agit subitusque in moenia uenit. 
<lvcan. phars. 6.129> Tot simul e campis Latiae fulsere uolucres, 
<lvcan. phars. 6.130> Tot cecinere tubae. Ne quid uictoria ferro 
<lvcan. phars. 6.131> Deberet, pauor attonitos confecerat hostes. 
<lvcan. phars. 6.132> Quod solum ualuit uirtus, iacuere perempti, 
<lvcan. phars. 6.133> Debuerant quo stare loco; qui uulnera ferrent, 
<lvcan. phars. 6.134> Iam derant, et nimbus agens tot tela peribat. 
<lvcan. phars. 6.135> Tum piceos uoluunt immissae lampades ignes, 
<lvcan. phars. 6.136> Tum quassae nutant turres lapsumque minantur. 
<lvcan. phars. 6.137> Roboris impacti crebros uomit agger ad ictus. 
<lvcan. phars. 6.138> Iam Pompeianae celsi super ardua ualli 
<lvcan. phars. 6.139> Exierant aquilae, iam mundi iura patebant: 
<lvcan. phars. 6.140> Quem non mille simul turmis nec Caesare toto 
<lvcan. phars. 6.141> Auferret Fortuna locum, uictoribus unus 
<lvcan. phars. 6.142> Eripuit uetuitque capi seque arma tenente 
<lvcan. phars. 6.143> Ac nondum strato Magnum uicisse negauit. 
<lvcan. phars. 6.144> Scaeua uiro nomen; castrorum in plebe merebat 
<lvcan. phars. 6.145> Ante feras Rhodani gentes; ibi sanguine multo 
<lvcan. phars. 6.146> Promotus Latiam longo gerit ordine uitem; 
<lvcan. phars. 6.147> Pronus ad omne nefas et qui nesciret, in armis 
<lvcan. phars. 6.148> Quam magnum uirtus crimen ciuilibus esset. 
<lvcan. phars. 6.149> Hic ubi quaerentis socios iam Marte relicto 
<lvcan. phars. 6.150> Tuta fugae cernit: "Quo uos pauor" inquit "adegit 
<lvcan. phars. 6.151> Impius et cunctis ignotus Caesaris armis? 
<lvcan. phars. 6.152> O famuli turpes, seruum pecus, absque cruore 
<lvcan. phars. 6.153> Terga datis morti? Cumulo uos desse uirorum 
<lvcan. phars. 6.154> Non pudet et bustis interque cadauera quaeri? 
<lvcan. phars. 6.155> Non ira saltem, iuuenes, pietate remota 
<lvcan. phars. 6.156> Stabitis? E cunctis, per quos erumperet hostis, 
<lvcan. phars. 6.157> Nos sumus electi. non paruo sanguine Magni 
<lvcan. phars. 6.158> Iste dies ierit. Peterem felicior umbras 
<lvcan. phars. 6.159> Caesaris in uultu; testem hunc Fortuna negauit: 
<lvcan. phars. 6.160> Pompeio laudante cadam. Confringite tela 
<lvcan. phars. 6.161> Pectoris impulsu iugulisque retundite ferrum. 
<lvcan. phars. 6.162> Iam longinqua petit puluis sonitusque ruinae, 
<lvcan. phars. 6.163> Securasque fragor concussit Caesaris aures. 
<lvcan. phars. 6.164> Vicimus, o socii; ueniet qui uindicet arces, 
<lvcan. phars. 6.165> Dum morimur." Mouit tantum uox illa furorem 
<lvcan. phars. 6.166> Quantum non primo succendunt classica cantu, 
<lvcan. phars. 6.167> Mirantesque uirum atque auidi spectare sequuntur 
<lvcan. phars. 6.168> Scituri iuuenes, numero deprensa locoque 
<lvcan. phars. 6.169> An plus quam mortem uirtus daret. Ille ruenti 
<lvcan. phars. 6.170> Aggere consistit primumque cadauera plenis 
<lvcan. phars. 6.171> Turribus euoluit subeuntisque obruit hostis 
<lvcan. phars. 6.172> Corporibus; totaeque uiro dant tela ruinae 
<lvcan. phars. 6.173> Roboraque et moles, hosti seque ipse minatur. 
<lvcan. phars. 6.174> Nunc sude, nunc duro contraria pectora conto 
<lvcan. phars. 6.175> Detrudit muris et ualli summa tenentis 
<lvcan. phars. 6.176> Amputat ense manus; caput obterit ossaque saxo 
<lvcan. phars. 6.177> Ac male defensum fragili compage cerebrum 
<lvcan. phars. 6.178> Dissipat; alterius flamma crinesque genasque 
<lvcan. phars. 6.179> Succendit; strident oculis ardentibus ignes. 
<lvcan. phars. 6.180> Vt primum cumulo crescente cadauera murum 
<lvcan. phars. 6.181> Admouere solo, non segnior extulit illum 
<lvcan. phars. 6.182> Saltus et in medias iecit super arma cateruas, 
<lvcan. phars. 6.183> Quam per summa rapit celerem uenabula pardum. 
<lvcan. phars. 6.184> Tunc densos inter cuneos compressus et omni 
<lvcan. phars. 6.185> Vallatus bello uincit, quem respicit, hostem. 
<lvcan. phars. 6.186> Iamque hebes et crasso non asper sanguine mucro; 
<lvcan. phars. 6.187> Percussum Scaeuae frangit, non uulnerat hostem 
<lvcan. phars. 6.188> Perdidit ensis opus, frangit sine uulnere membra. 
<lvcan. phars. 6.189> Illum tota premit moles, illum omnia tela. 
<lvcan. phars. 6.190> Nulla fuit non certa manus, non lancea felix, 
<lvcan. phars. 6.191> Parque nouum Fortuna uidet concurrere, bellum 
<lvcan. phars. 6.192> Atque uirum. Fortis crebris sonat ictibus umbo, 
<lvcan. phars. 6.193> Et galeae fragmenta cauae compressa perurunt 
<lvcan. phars. 6.194> Tempora, nec quidquam nudis uitalibus obstat 
<lvcan. phars. 6.195> Iam praeter stantis in summis ossibus hastas. 
<lvcan. phars. 6.196> Quid nunc, uaesani, iaculis leuibusue sagittis 
<lvcan. phars. 6.197> Perditis haesuros numquam uitalibus ictus? 
<lvcan. phars. 6.198> Hunc aut tortilibus uibrata falarica neruis 
<lvcan. phars. 6.199> Obruat aut uasti muralia pondera saxi; 
<lvcan. phars. 6.200> Hunc aries ferro ballistaque limite torta 
<lvcan. phars. 6.201> Promoueat. Stat non fragilis pro Caesare murus 
<lvcan. phars. 6.202> Pompeiumque tenet; iam pectora non tegit armis, 
<lvcan. phars. 6.203> Ac ueritus credi clipeo laeuaque uacasse 
<lvcan. phars. 6.204> Aut culpa uixisse sua, tot uulnera belli 
<lvcan. phars. 6.205> Solus obit densamque ferens in pectore siluam 
<lvcan. phars. 6.206> Iam gradibus fessis, in quem cadat, eligit hostem. 
<lvcan. phars. 6.207> Par pelagi monstris, Libycae sic belua terrae 
<lvcan. phars. 6.208> Sic Libycus densis elephans oppressus ab armis 
<lvcan. phars. 6.209> Omne repercussum squalenti missile tergo 
<lvcan. phars. 6.210> Frangit et haerentis mota cute discutit hastas; 
<lvcan. phars. 6.211> Viscera tuta latent penitus, citraque cruorem 
<lvcan. phars. 6.212> Confixae stant tela ferae; tot facta sagittis, 
<lvcan. phars. 6.213> Tot iaculis unam non explent uulnera mortem. 
<lvcan. phars. 6.214> Dictaea procul ecce manu Gortynis harundo 
<lvcan. phars. 6.215> Tenditur in Scaeuam, quae uoto certior omni 
<lvcan. phars. 6.216> In caput atque oculi laeuum descendit in orbem. 
<lvcan. phars. 6.217> Ille moras ferri neruorum et uincula rumpit 
<lvcan. phars. 6.218> Affixam uellens oculo pendente sagittam 
<lvcan. phars. 6.219> Intrepidus telumque suo cum lumine calcat. 
<lvcan. phars. 6.220> Pannonis haud aliter post ictum saeuior ursa, 
<lvcan. phars. 6.221> Cum iaculum parua Libys amentauit habena, 
<lvcan. phars. 6.222> Se rotat in uulnus telumque irata receptum 
<lvcan. phars. 6.223> Impetit et secum fugientem circumit hastam. 
<lvcan. phars. 6.224> Perdiderat uultum rabies; stetit imbre cruento 
<lvcan. phars. 6.225> Informis facie. Laetus fragor aethera pulsat 
<lvcan. phars. 6.226> Victorum; maiora uiris e sanguine paruo 
<lvcan. phars. 6.227> Gaudia non faceret conspectum in Caesare uulnus. 
<lvcan. phars. 6.228> Ille tegens alta suppressum mente furorem 
<lvcan. phars. 6.229> Mitis et a uultu penitus uirtute remota 
<lvcan. phars. 6.230>"Parcite" ait "ciues; procul hinc auertite ferrum, 
<lvcan. phars. 6.231> Collatura meae nil sunt iam uulnera morti: 
<lvcan. phars. 6.232> Non eget ingestis, sed uulsis pectore telis. 
<lvcan. phars. 6.233> Tollite et in Magni uiuentem ponite castris; 
<lvcan. phars. 6.234> Hoc uestro praestate duci; sit Scaeua relicti 
<lvcan. phars. 6.235> Caesaris exemplum potius quam mortis honestae." 
<lvcan. phars. 6.236> Credidit infelix simulatis uocibus Aulus 
<lvcan. phars. 6.237> Nec uidit recto gladium mucrone trementem 
<lvcan. phars. 6.238> Membraque captiui pariter laturus et arma 
<lvcan. phars. 6.239> Fulmineum mediis excepit faucibus ensem. 
<lvcan. phars. 6.240> Incaluit uirtus atque una caede refectus 
<lvcan. phars. 6.241>"Soluat" ait "poenas, Scaeuam quicumque subactum 
<lvcan. phars. 6.242> Sperauit; pacem gladio si quaerit ab isto 
<lvcan. phars. 6.243> Magnus, adorato summittat Caesare signa. 
<lvcan. phars. 6.244> An similem uestri segnemque ad fata putatis? 
<lvcan. phars. 6.245> Pompei uobis minor est causaeque senatus 
<lvcan. phars. 6.246> Quam mihi mortis amor." Simul haec effatur, et altus 
<lvcan. phars. 6.247> Caesareas puluis testatur adesse cohortes. 
<lvcan. phars. 6.248> Dedecus hic belli Magno crimenque remisit, 
<lvcan. phars. 6.249> Ne solum totae fugerent te, Scaeua, cateruae. 
<lvcan. phars. 6.250> Subducto qui Marte ruis: nam sanguine fuso 
<lvcan. phars. 6.251> Vires pugna dabat. Labentem turba suorum 
<lvcan. phars. 6.252> Excipit atque umeris defectum imponere gaudet. 
<lvcan. phars. 6.253> Ac uelut inclusum perfosso in pectore numen 
<lvcan. phars. 6.254> Et uiuam magnae speciem Virtutis adorant 
<lvcan. phars. 6.255> Telaque confixis certant euellere membris 
<lvcan. phars. 6.256> Exornantque deos ac nudum pectore Martem 
<lvcan. phars. 6.257> Armis, Scaeua, tuis, felix hoc nomine famae, 
<lvcan. phars. 6.258> Si tibi durus Hiber aut si tibi terga dedisset 
<lvcan. phars. 6.259> Cantaber exiguis aut longis Teutonus armis. 
<lvcan. phars. 6.260> Non tu bellorum spoliis ornare Tonantis 
<lvcan. phars. 6.261> Templa potes, non tu laetis ululare triumphis. 
<lvcan. phars. 6.262> Infelix, quanta dominum uirtute parasti! 
<lvcan. phars. 6.263> Non magis hac Magnus castrorum parte repulsus 
<lvcan. phars. 6.264> Intra claustra piger dilato Marte quieuit, 
<lvcan. phars. 6.265> Quam mare lassatur, cum se tollentibus euris 
<lvcan. phars. 6.266> Frangentem fluctus scopulum ferit aut latus alti 
<lvcan. phars. 6.267> Montis adest seramque sibi parat unda ruinam. 
<lvcan. phars. 6.268> Hinc uicina petens placido castella profundo 
<lvcan. phars. 6.269> Incursu gemini Martis rapit armaque late 
<lvcan. phars. 6.270> Spargit et effuso laxat tentoria campo, 
<lvcan. phars. 6.271> Mutandaeque iuuat permissa licentia terrae. 
<lvcan. phars. 6.272> Sic pleno Padus ore tumens super aggere tutas 
<lvcan. phars. 6.273> Excurrit ripas et totos concutit agros, 
<lvcan. phars. 6.274> Succubuit si qua tellus cumuloque furentem 
<lvcan. phars. 6.275> Vndarum non passa ruit, tunc flumine toto 
<lvcan. phars. 6.276> Transit et ignotos aperit sibi gurgite campos; 
<lvcan. phars. 6.277> Illos terra fugit dominos, his rura colonis 
<lvcan. phars. 6.278> Accedunt donante Pado. uix proelia Caesar 
<lvcan. phars. 6.279> Senserat, elatus specula quae prodidit ignis: 
<lvcan. phars. 6.280> Inuenit impulsos presso iam puluere muros, 
<lvcan. phars. 6.281> Frigidaque ut ueteris deprendit signa ruinae; 
<lvcan. phars. 6.282> Accendit pax ipsa loci mouitque furorem 
<lvcan. phars. 6.283> Pompeiana quies et uicto Caesare somnus. 
<lvcan. phars. 6.284> Ire uel in clades properat, dum gaudia turbet. 
<lvcan. phars. 6.285> Torquato ruit inde minax, qui Caesaris arma 
<lvcan. phars. 6.286> Segnius haud uidit quam malo nauta tremente 
<lvcan. phars. 6.287> Omnia subducit Circaeae uela procellae, 
<lvcan. phars. 6.288> Agminaque interius muro breuiore recepit, 
<lvcan. phars. 6.289> Densius ut parua disponeret arma corona. 
<lvcan. phars. 6.290> Transierat primi Caesar munimina ualli 
<lvcan. phars. 6.291> Cum super e totis immisit collibus arma 
<lvcan. phars. 6.292> Effuditque acies obsaeptum Magnus in hostem. 
<lvcan. phars. 6.293> Non sic Aetnaeis habitans in uallibus horret 
<lvcan. phars. 6.294> Enceladum, spirante noto, cum tota cauernas 
<lvcan. phars. 6.295> Egerit et torrens in campos defluit Aetna, 
<lvcan. phars. 6.296> Caesaris ut miles, glomerato puluere uictus 
<lvcan. phars. 6.297> Ante aciem, caeci trepidus sub nube timoris, 
<lvcan. phars. 6.298> Hostibus occurrit fugiens inque ipsa pauendo 
<lvcan. phars. 6.299> Fata ruit. Totus mitti ciuilibus armis 
<lvcan. phars. 6.300> Vsque uel in pacem potuit cruor: ipse furentis 
<lvcan. phars. 6.301> Dux tenuit gladios. Felix ac libera legum, 
<lvcan. phars. 6.302> Roma, fores iurisque tui, uicisset in illo 
<lvcan. phars. 6.303> Si tibi Sulla loco. Dolet heu semperque dolebit 
<lvcan. phars. 6.304> Quod scelerum, Caesar, prodest tibi summa tuorum, 
<lvcan. phars. 6.305> Cum genero pugnasse pio. Pro tristia fata! 
<lvcan. phars. 6.306> Non Vticae Libye clades, Hispania Mundae 
<lvcan. phars. 6.307> Flesset et infando pollutus sanguine Nilus 
<lvcan. phars. 6.308> Nobilius Phario gestasset rege cadauer, 
<lvcan. phars. 6.309> Nec Iuba Marmaricas nudus pressisset harenas 
<lvcan. phars. 6.310> Poenorumque umbras placasset sanguine fuso 
<lvcan. phars. 6.311> Scipio, nec sancto caruisset uita Catone. 
<lvcan. phars. 6.312> Vltimus esse dies potuit tibi, Roma, malorum, 
<lvcan. phars. 6.313> Exire e mediis potuit Pharsalia fatis. 
<lvcan. phars. 6.314> Deserit auerso possessam numine sedem 
<lvcan. phars. 6.315> Caesar et Emathias lacero petit agmine terras. 
<lvcan. phars. 6.316> Arma secuturum soceri quacumque fugasset 
<lvcan. phars. 6.317> Temptauere suo comites deuertere Magnum 
<lvcan. phars. 6.318> Hortatu, patrias sedes atque hoste carentem 
<lvcan. phars. 6.319> Ausoniam peteret. "Numquam me Caesaris" inquit 
<lvcan. phars. 6.320>"Exemplo reddam patria, numquamque uidebit 
<lvcan. phars. 6.321> Me nisi dimisso redeuntem milite Roma. 
<lvcan. phars. 6.322> Hesperiam potui motu surgente tenere, 
<lvcan. phars. 6.323> Si uellem patriis aciem committere templis 
<lvcan. phars. 6.324> Ac medio pugnare foro. Dum bella relegem, 
<lvcan. phars. 6.325> Extremum Scythici transcendam frigoris orbem 
<lvcan. phars. 6.326> Ardentesque plagas. Victor tibi, Roma, quietem 
<lvcan. phars. 6.327> Eripiam, qui, ne premerent te proelia, fugi? 
<lvcan. phars. 6.328> A potius, ne quid bello patiaris in isto, 
<lvcan. phars. 6.329> Te Caesar putet esse suam." Sic fatus in ortus 
<lvcan. phars. 6.330> Phoebeos condixit iter terraeque secutus 
<lvcan. phars. 6.331> Deuia, qua uastos aperit Candauia saltus, 
<lvcan. phars. 6.332> Contigit Emathiam, bello quam fata parabant. 
<lvcan. phars. 6.333> Thessaliam, qua parte diem brumalibus horis 
<lvcan. phars. 6.334> Attollit Titan, rupes Ossaea coercet; 
<lvcan. phars. 6.335> Cum per summa poli Phoebum trahit altior aestas, 
<lvcan. phars. 6.336> Pelion opponit radiis nascentibus umbras; 
<lvcan. phars. 6.337> At medios ignes caeli rapidique Leonis 
<lvcan. phars. 6.338> Solstitiale caput nemorosus summouet Othrys. 
<lvcan. phars. 6.339> Excipit aduersos zephyros et Iapyga Pindus 
<lvcan. phars. 6.340> Et maturato praecidit uespere lucem; 
<lvcan. phars. 6.341> Nec metuens imi borean habitator Olympi 
<lvcan. phars. 6.342> Lucentem totis ignorat noctibus Arcton. 
<lvcan. phars. 6.343> Hos inter montis, media qui ualle premuntur, 
<lvcan. phars. 6.344> Perpetuis quondam latuere paludibus agri, 
<lvcan. phars. 6.345> Flumina dum campi retinent nec peruia Tempe 
<lvcan. phars. 6.346> Dant aditus pelagi stagnumque implentibus unus 
<lvcan. phars. 6.347> Crescere cursus erat. Postquam discessit Olympo 
<lvcan. phars. 6.348> Herculea grauis Ossa manu subitaeque ruinam 
<lvcan. phars. 6.349> Sensit aquae Nereus, melius mansura sub undis 
<lvcan. phars. 6.350> Emathis aequorei regnum Pharsalos Achillis 
<lvcan. phars. 6.351> Eminet et, prima Rhoeteia litora pinu 
<lvcan. phars. 6.352> Quae tetigit, Phylace Pteleosque et Dorion ira 
<lvcan. phars. 6.353> Flebile Pieridum, Trachin pretioque nefandae 
<lvcan. phars. 6.354> Lampados Herculeis fortis Meliboea pharetris 
<lvcan. phars. 6.355> Atque olim Larisa potens, ubi nobile quondam 
<lvcan. phars. 6.356> Nunc super Argos arant, ueteres ubi fabula Thebas 
<lvcan. phars. 6.357> Monstrat Echionias, ubi quondam Pentheos exul 
<lvcan. phars. 6.358> Colla caputque ferens supremo tradidit igni 
<lvcan. phars. 6.359> Questa, quod hoc solum nato rapuisset, Agaue. 
<lvcan. phars. 6.360> Ergo abrupta palus multos discessit in amnes. 
<lvcan. phars. 6.361> Purus in occasus, parui sed gurgitis, Aeas 
<lvcan. phars. 6.362> Ionio fluit inde mari, nec fortior undis 
<lvcan. phars. 6.363> Labitur auectae pater Isidis et tuus, Oeneu, 
<lvcan. phars. 6.364> Paene gener crassis oblimat Echinadas undis, 
<lvcan. phars. 6.365> Et Meleagream maculatus sanguine Nessi 
<lvcan. phars. 6.366> Euenos Calydona secat. Ferit amne citato 
<lvcan. phars. 6.367> Maliacas Spercheos aquas, et flumine puro 
<lvcan. phars. 6.368> Irrigat Amphrysos famulantis pascua Phoebi, 
<lvcan. phars. 6.369> Quique nec umentis nebulas nec rore madentem 
<lvcan. phars. 6.370> Aera nec tenues uentos suspirat, Anauros, 
<lvcan. phars. 6.371> Et quisquis pelago per se non cognitus amnis 
<lvcan. phars. 6.372> Peneo donauit aquas. It gurgite rapto 
<lvcan. phars. 6.373> Apidanos numquamque celer, nisi mixtus, Enipeus. 
<lvcan. phars. 6.374> Accipit Asopos cursus Phoenixque Melasque. 
<lvcan. phars. 6.375> Solus, in alterius nomen cum uenerit undae, 
<lvcan. phars. 6.376> Defendit Titaresos aquas lapsusque superne 
<lvcan. phars. 6.377> Gurgite Penei pro siccis utitur aruis; 
<lvcan. phars. 6.378> Hunc fama est Stygiis manare paludibus amnem 
<lvcan. phars. 6.379> Et capitis memorem fluuii contagia uilis 
<lvcan. phars. 6.380> Nolle pati superumque sibi seruare timorem. 
<lvcan. phars. 6.381> Vt primum emissis patuerunt amnibus arua, 
<lvcan. phars. 6.382> Pinguis Bebrycio discessit uomere sulcus; 
<lvcan. phars. 6.383> Mox Lelegum dextra pressum descendit aratrum; 
<lvcan. phars. 6.384> Aeolidae Dolopesque solum fregere coloni 
<lvcan. phars. 6.385> Et Magnetes equis, Minyae gens cognita remis. 
<lvcan. phars. 6.386> Illic semiferos Ixionidas Centauros 
<lvcan. phars. 6.387> Feta Pelethroniis nubes effudit in antris: 
<lvcan. phars. 6.388> Aspera te Pholoes frangentem, Monyche, saxa, 
<lvcan. phars. 6.389> Teque sub Oetaeo torquentem uertice uulsas, 
<lvcan. phars. 6.390> Rhoete ferox, quas uix boreas inuerteret, ornos, 
<lvcan. phars. 6.391> Hospes et Alcidae magni, Phole, teque per amnem 
<lvcan. phars. 6.392> Improbe Lernaeas uector passure sagittas, 
<lvcan. phars. 6.393> Teque, senex Chiron, gelido qui sidere fulgens 
<lvcan. phars. 6.394> Impetis Haemonio maiorem Scorpion arcu. 
<lvcan. phars. 6.395> Hac tellure feri micuerunt semina Martis. 
<lvcan. phars. 6.396> Primus ab aequorea percussis cuspide saxis 
<lvcan. phars. 6.397> Thessalicus sonipes, bellis feralibus omen, 
<lvcan. phars. 6.398> Exiluit, primus chalybem frenosque momordit 
<lvcan. phars. 6.399> Spumauitque nouis Lapithae domitoris habenis. 
<lvcan. phars. 6.400> Prima fretum scindens Pagasaeo litore pinus 
<lvcan. phars. 6.401> Terrenum ignotas hominem proiecit in undas. 
<lvcan. phars. 6.402> Primus Thessalicae rector telluris Ionos 
<lvcan. phars. 6.403> In formam calidae percussit pondera massae, 
<lvcan. phars. 6.404> Fudit et argentum flammis aurumque moneta 
<lvcan. phars. 6.405> Fregit et immensis coxit fornacibus aera. 
<lvcan. phars. 6.406> Illic quod populos scelerata impegit in arma, 
<lvcan. phars. 6.407> Diuitias numerare datum est. Hinc maxima serpens 
<lvcan. phars. 6.408> Descendit Python Cirrhaeaque fluxit in arua, 
<lvcan. phars. 6.409> Vnde et Thessalicae ueniunt ad Pythia laurus. 
<lvcan. phars. 6.410> Impius hinc prolem superis immisit Aloeus, 
<lvcan. phars. 6.411> Inseruit(==INSERUIT) celsis prope se cum Pelion astris 
<lvcan. phars. 6.412> Sideribusque uias incurrens abstulit Ossa. 
<lvcan. phars. 6.413> Hac ubi damnata fatis tellure locarunt 
<lvcan. phars. 6.414> Castra duces, cunctos belli praesaga futuri 
<lvcan. phars. 6.415> Mens agitat, summique grauem discriminis horam 
<lvcan. phars. 6.416> Aduentare palam est, propius iam fata moueri. 
<lvcan. phars. 6.417> Degeneres trepidant animi peioraque uersant; 
<lvcan. phars. 6.418> Ad dubios pauci praesumpto robore casus 
<lvcan. phars. 6.419> Spemque metumque ferunt. Turbae sed mixtus inerti 
<lvcan. phars. 6.420> Sextus erat, Magno proles non digna parente, 
<lvcan. phars. 6.421> Qui mox Scyllaeis exul grassatus in undis 
<lvcan. phars. 6.422> Polluit aequoreos Siculus pirata triumphos. 
<lvcan. phars. 6.423> Qui stimulante metu fati praenoscere cursus 
<lvcan. phars. 6.424> Impatiensque morae uenturisque omnibus aeger 
<lvcan. phars. 6.425> Non tripodas Deli, non Pythia consulit antra 
<lvcan. phars. 6.426> Nec quaesisse libet, primis quid frugibus altrix 
<lvcan. phars. 6.427> Aere Iouis Dodona sonet, quis noscere fibra 
<lvcan. phars. 6.428> Fata queat, quis prodat aues, quis fulgura caeli 
<lvcan. phars. 6.429> Seruet et Assyria scrutetur sidera cura, 
<lvcan. phars. 6.430> Aut si quid tacitum, sed fas erat. Ille supernis 
<lvcan. phars. 6.431> Detestanda deis saeuorum arcana magorum 
<lvcan. phars. 6.432> Nouerat et tristis sacris feralibus aras, 
<lvcan. phars. 6.433> Vmbrarum Ditisque fidem, miseroque liquebat 
<lvcan. phars. 6.434> Scire parum superos. uanum saeuumque furorem 
<lvcan. phars. 6.435> Adiuuat ipse locus uicinaque moenia castris 
<lvcan. phars. 6.436> Haemonidum, ficti quas nulla licentia monstri 
<lvcan. phars. 6.437> Transierit, quarum quidquid non creditur ars est. 
<lvcan. phars. 6.438> Thessala quin etiam tellus herbasque nocentes 
<lvcan. phars. 6.439> Rupibus ingenuit sensuraque saxa canentes 
<lvcan. phars. 6.440> Arcanum ferale magos. Ibi plurima surgunt 
<lvcan. phars. 6.441> Vim factura deis, et terris hospita Colchis 
<lvcan. phars. 6.442> Legit in Haemoniis, quas non aduexerat, herbas. 
<lvcan. phars. 6.443> Impia tot populis, tot surdas gentibus aures 
<lvcan. phars. 6.444> Caelicolum dirae conuertunt carmina gentis. 
<lvcan. phars. 6.445> Vna per aetherios exit uox illa recessus 
<lvcan. phars. 6.446> Verbaque ad inuitum perfert cogentia numen, 
<lvcan. phars. 6.447> Quod non cura poli caelique uolubilis umquam 
<lvcan. phars. 6.448> Auocat. Infandum tetigit cum sidera murmur 
<lvcan. phars. 6.449> Tunc Babylon Persea licet secretaque Memphis 
<lvcan. phars. 6.450> Omne uetustorum soluat penetrale magorum, 
<lvcan. phars. 6.451> Abducet superos alienis Thessalis aris. 
<lvcan. phars. 6.452> Carmine Thessalidum dura in praecordia fluxit 
<lvcan. phars. 6.453> Non fatis addictus amor, flammisque seueri 
<lvcan. phars. 6.454> Illicitis arsere senes. nec noxia tantum 
<lvcan. phars. 6.455> Pocula proficiunt aut cum turgentia suco 
<lvcan. phars. 6.456> Frontis amaturae subducunt pignora fetae: 
<lvcan. phars. 6.457> Mens hausti nulla sanie polluta ueneni 
<lvcan. phars. 6.458> Excantata perit. Quos non concordia mixti 
<lvcan. phars. 6.459> Alligat ulla tori blandaeque potentia formae, 
<lvcan. phars. 6.460> Traxerunt torti magica uertigine fili. 
<lvcan. phars. 6.461> Cessauere uices rerum, dilataque longa 
<lvcan. phars. 6.462> Haesit nocte dies; legi non paruit aether, 
<lvcan. phars. 6.463> Torpuit et praeceps audito carmine mundus, 
<lvcan. phars. 6.464> Axibus et rapidis impulsos Iuppiter urgens 
<lvcan. phars. 6.465> Miratur non ire polos. Nunc omnia complent 
<lvcan. phars. 6.466> Imbribus et calido praeducunt nubila Phoebo 
<lvcan. phars. 6.467> Et tonat ignaro caelum Ioue; uocibus isdem 
<lvcan. phars. 6.468> Vmentis late nebulas nimbosque solutis 
<lvcan. phars. 6.469> Excussere comis. uentis cessantibus aequor 
<lvcan. phars. 6.470> Intumuit; rursus uetitum sentire procellas 
<lvcan. phars. 6.471> Conticuit turbante noto, puppimque ferentes 
<lvcan. phars. 6.472> In uentum tumuere sinus. De rupe pependit 
<lvcan. phars. 6.473> Abscisa fixus torrens, amnisque cucurrit 
<lvcan. phars. 6.474> Non qua pronus erat. Nilum non extulit aestas; 
<lvcan. phars. 6.475> Maeander direxit aquas, Rhodanumque morantem 
<lvcan. phars. 6.476> Praecipitauit Arar. Summisso uertice montes 
<lvcan. phars. 6.477> Explicuere iugum; nubes suspexit Olympus, 
<lvcan. phars. 6.478> Solibus et nullis Scythicae, cum bruma rigeret, 
<lvcan. phars. 6.479> Dimaduere niues. impulsam sidere Tethyn 
<lvcan. phars. 6.480> Reppulit Haemonium defenso litore carmen. 
<lvcan. phars. 6.481> Terra quoque immoti concussit ponderis axes 
<lvcan. phars. 6.482> Et medium uergens titubauit nisus in orbem. 
<lvcan. phars. 6.483> Tantae molis onus percussum uoce recessit 
<lvcan. phars. 6.484> Perspectumque dedit circumlabentis Olympi. 
<lvcan. phars. 6.485> Omne potens animal leti genitumque nocere 
<lvcan. phars. 6.486> Et pauet Haemonias et mortibus instruit artes. 
<lvcan. phars. 6.487> Has auidae tigres et nobilis ira leonum 
<lvcan. phars. 6.488> Ore fouent blando; gelidos his explicat orbes 
<lvcan. phars. 6.489> Inque pruinoso coluber distenditur aruo. 
<lvcan. phars. 6.490> Viperei coeunt abrupto corpore nodi 
<lvcan. phars. 6.491> Humanoque cadit serpens afflata ueneno. 
<lvcan. phars. 6.492> Quis labor hic superis cantus herbasque sequendi 
<lvcan. phars. 6.493> Spernendique timor? cuius commercia pacti 
<lvcan. phars. 6.494> Obstrictos habuere deos? parere necesse est 
<lvcan. phars. 6.495> An iuuat? ignota tantum pietate merentur 
<lvcan. phars. 6.496> An tacitis ualuere minis? hoc iuris in omnis 
<lvcan. phars. 6.497> Est illis superos, an habent haec carmina certum 
<lvcan. phars. 6.498> Imperiosa deum qui mundum cogere, quidquid 
<lvcan. phars. 6.499> Cogitur ipse, potest? Illis et sidera primum 
<lvcan. phars. 6.500> Praecipiti deducta polo, Phoebeque serena 
<lvcan. phars. 6.501> Non aliter diris uerborum obsessa uenenis 
<lvcan. phars. 6.502> Palluit et nigris terrenisque ignibus arsit, 
<lvcan. phars. 6.503> Quam si fraterna prohiberet imagine tellus 
<lvcan. phars. 6.504> Insereretque suas flammis caelestibus umbras, 
<lvcan. phars. 6.505> Et patitur tantos cantu depressa labores 
<lvcan. phars. 6.506> Donec suppositas propior despumet in herbas. 
<lvcan. phars. 6.507> Hos scelerum ritus, haec dirae carmina gentis 
<lvcan. phars. 6.508> Effera damnarat nimiae pietatis Erictho 
<lvcan. phars. 6.509> Inque nouos ritus pollutam duxerat artem. 
<lvcan. phars. 6.510> Illi namque nefas urbis summittere tecto 
<lvcan. phars. 6.511> Aut laribus ferale caput desertaque busta 
<lvcan. phars. 6.512> Incolit et tumulos expulsis obtinet umbris 
<lvcan. phars. 6.513> Grata deis Erebi. coetus audire silentum, 
<lvcan. phars. 6.514> Nosse domos Stygias arcanaque Ditis operti 
<lvcan. phars. 6.515> Non superi, non uita uetat. Tenet ora profanae 
<lvcan. phars. 6.516> Foeda situ macies, caeloque ignota sereno 
<lvcan. phars. 6.517> Terribilis Stygio facies pallore grauatur 
<lvcan. phars. 6.518> Impexis onerata comis; si nimbus et atrae 
<lvcan. phars. 6.519> Sidera subducunt nubes, tunc Thessala nudis 
<lvcan. phars. 6.520> Egreditur bustis nocturnaque fulmina captat. 
<lvcan. phars. 6.521> Semina fecundae segetis calcata perussit 
<lvcan. phars. 6.522> Et non letiferas spirando perdidit auras. 
<lvcan. phars. 6.523> Nec superos orat nec cantu supplice numen 
<lvcan. phars. 6.524> Auxiliare uocat nec fibras illa litantis 
<lvcan. phars. 6.525> Nouit; funereas aris imponere flammas 
<lvcan. phars. 6.526> Gaudet et accenso rapuit quae tura sepulchro. 
<lvcan. phars. 6.527> Omne nefas superi prima iam uoce precantis 
<lvcan. phars. 6.528> Concedunt carmenque timent audire secundum. 
<lvcan. phars. 6.529> Viuentes animas et adhuc sua membra regentes 
<lvcan. phars. 6.530> Infodit busto, fatis debentibus annos 
<lvcan. phars. 6.531> Mors inuita subit, peruersa funera pompa 
<lvcan. phars. 6.532> Rettulit a tumulis, fugere cadauera lectum. 
<lvcan. phars. 6.533> Fumantis iuuenum cineres ardentiaque ossa 
<lvcan. phars. 6.534> E mediis rapit illa rogis ipsamque, parentes 
<lvcan. phars. 6.535> Quam tenuere, facem nigroque uolantia fumo 
<lvcan. phars. 6.536> Feralis fragmenta tori, uestesque fluentes 
<lvcan. phars. 6.537> Colligit in cineres et olentis membra fauillas. 
<lvcan. phars. 6.538> Ast ubi seruantur saxis, quibus intimus umor 
<lvcan. phars. 6.539> Ducitur, et tracta durescunt tabe medullae 
<lvcan. phars. 6.540> Corpora, tunc omnis auide desaeuit in artus 
<lvcan. phars. 6.541> Immergitque manus oculis gaudetque gelatos 
<lvcan. phars. 6.542> Effodisse orbes et siccae pallida rodit 
<lvcan. phars. 6.543> Excrementa manus. Laqueum nodosque nocentis 
<lvcan. phars. 6.544> Ore suo rumpit, pendentia corpora carpsit 
<lvcan. phars. 6.545> Abrasitque cruces percussaque uiscera nimbis 
<lvcan. phars. 6.546> Vulsit et incoctas admisso sole medullas. 
<lvcan. phars. 6.547> Insertum manibus chalybem nigramque per artus 
<lvcan. phars. 6.548> Stillantis tabi saniem uirusque coactum 
<lvcan. phars. 6.549> Sustulit et neruo morsus retinente pependit. 
<lvcan. phars. 6.550> Et quodcumque iacet nuda tellure cadauer, 
<lvcan. phars. 6.551> Ante feras uolucresque sedet nec carpere membra 
<lvcan. phars. 6.552> Vult ferro manibusque suis morsusque luporum 
<lvcan. phars. 6.553> Exspectat siccis raptura e faucibus artus. 
<lvcan. phars. 6.554> Nec cessant a caede manus, si sanguine uiuo 
<lvcan. phars. 6.555> Est opus, erumpat iugulo qui primus aperto, 
<lvcan. phars. 6.556> Nec refugit caedes, uiuum si sacra cruorem 
<lvcan. phars. 6.557> Extaque funereae poscunt trepidantia mensae; 
<lvcan. phars. 6.558> Vulnere sic uentris, non qua natura uocabat, 
<lvcan. phars. 6.559> Extrahitur partus calidis ponendus in aris; 
<lvcan. phars. 6.560> Et quotiens saeuis opus est ac fortibus umbris, 
<lvcan. phars. 6.561> Ipsa facit manes: hominum mors omnis in usu est. 
<lvcan. phars. 6.562> Illa genae florem primaeuo corpore uulsit, 
<lvcan. phars. 6.563> Illa comam laeua morienti abscidit ephebo. 
<lvcan. phars. 6.564> Saepe etiam caris cognato in funere dira 
<lvcan. phars. 6.565> Thessalis incubuit membris atque oscula figens 
<lvcan. phars. 6.566> Truncauitque caput compressaque dentibus ora 
<lvcan. phars. 6.567> Laxauit siccoque haerentem gutture linguam 
<lvcan. phars. 6.568> Praemordens gelidis infundit murmura labris 
<lvcan. phars. 6.569> Arcanumque nefas Stygias mandauit ad umbras. 
<lvcan. phars. 6.570> Hanc ut fama loci Pompeio prodidit, alta 
<lvcan. phars. 6.571> Nocte poli, Titan medium quo tempore ducit 
<lvcan. phars. 6.572> Sub nostra tellure diem, deserta per arua 
<lvcan. phars. 6.573> Carpit iter. fidi scelerum suetique ministri 
<lvcan. phars. 6.574> Effractos circum tumulos ac busta uagati 
<lvcan. phars. 6.575> Conspexere procul praerupta in caute sedentem, 
<lvcan. phars. 6.576> Qua iuga deuexus Pharsalica porrigit Haemus. 
<lvcan. phars. 6.577> Illa magis magicisque deis incognita uerba 
<lvcan. phars. 6.578> Temptabat carmenque nouos fingebat in usus. 
<lvcan. phars. 6.579> Namque timens ne Mars alium uagus iret in orbem 
<lvcan. phars. 6.580> Emathis et tellus tam multa caede careret, 
<lvcan. phars. 6.581> Pollutos cantu dirisque uenefica sucis 
<lvcan. phars. 6.582> Conspersos uetuit transmittere bella Philippos, 
<lvcan. phars. 6.583> Tot mortes habitura suas usuraque mundi 
<lvcan. phars. 6.584> Sanguine; caesorum truncare cadauera regum 
<lvcan. phars. 6.585> Sperat et Hesperiae cineres auertere gentis 
<lvcan. phars. 6.586> Ossaque nobilium tantosque acquirere manes. 
<lvcan. phars. 6.587> Hic ardor solusque labor, quid corpore Magni 
<lvcan. phars. 6.588> Proiecto rapiat, quos Caesaris inuolet artus. 
<lvcan. phars. 6.589> Quam prior affatur Pompei ignaua propago 
<lvcan. phars. 6.590>"O decus Haemonidum, populis quae pandere fata 
<lvcan. phars. 6.591> Quaeque suo uentura potes deuertere cursu, 
<lvcan. phars. 6.592> Te precor, ut certum liceat mihi noscere finem, 
<lvcan. phars. 6.593> Quem belli fortuna paret. Non ultima turbae 
<lvcan. phars. 6.594> Pars ego Romanae, Magni clarissima proles, 
<lvcan. phars. 6.595> Vel dominus rerum uel tanti funeris heres. 
<lvcan. phars. 6.596> Mens dubiis percussa pauet rursusque parata est 
<lvcan. phars. 6.597> Certos ferre metus; hoc casibus eripe iuris, 
<lvcan. phars. 6.598> Ne subiti caecique ruant. uel numina torque 
<lvcan. phars. 6.599> Vel tu parce deis et manibus exprime uerum. 
<lvcan. phars. 6.600> Elysias resera sedes ipsamque uocatam, 
<lvcan. phars. 6.601> Quos petat e nobis, Mortem mihi coge fateri. 
<lvcan. phars. 6.602> Non humilis labor est; dignum quod quaerere cures 
<lvcan. phars. 6.603> Vel tibi quo tanti praeponderet alea fati." 
<lvcan. phars. 6.604> Impia laetatur uulgatae nomine famae 
<lvcan. phars. 6.605> Thessalis et contra: "Si fata minora moueres, 
<lvcan. phars. 6.606> Pronum erat, o iuuenis, quos uelles" inquit "in actus 
<lvcan. phars. 6.607> Inuitos praebere deos. Conceditur arti, 
<lvcan. phars. 6.608> Vnam cum radiis presserunt sidera mortem, 
<lvcan. phars. 6.609> Inseruisse moras, et quamuis fecerit omnis 
<lvcan. phars. 6.610> Stella senem, medios herbis praerumpimus annos. 
<lvcan. phars. 6.611> At simul a prima descendit origine mundi 
<lvcan. phars. 6.612> Causarum series atque omnia fata laborant 
<lvcan. phars. 6.613> Si quicquam mutare uelis, unoque sub ictu 
<lvcan. phars. 6.614> Stat genus humanum, tunc (Thessala turba fatemur) 
<lvcan. phars. 6.615> Plus Fortuna potest. Sed si praenoscere casus 
<lvcan. phars. 6.616> Contentus, facilesque aditus multique patebunt 
<lvcan. phars. 6.617> Ad uerum: tellus nobis aetherque chaosque 
<lvcan. phars. 6.618> Aequoraque et campi Rhodopeaque saxa loquentur. 
<lvcan. phars. 6.619> Sed pronum, cum tanta nouae sit copia mortis, 
<lvcan. phars. 6.620> Emathiis unum campis attollere corpus, 
<lvcan. phars. 6.621> Vt modo defuncti tepidique cadaueris ora 
<lvcan. phars. 6.622> Plena uoce sonent nec membris sole perustis 
<lvcan. phars. 6.623> Auribus incertum feralis strideat umbra." 
<lvcan. phars. 6.624> Dixerat et noctis geminatis arte tenebris 
<lvcan. phars. 6.625> Maestum tecta caput squalenti nube pererrat 
<lvcan. phars. 6.626> Corpora caesorum tumulis proiecta negatis. 
<lvcan. phars. 6.627> Continuo fugere lupi, fugere reuulsis 
<lvcan. phars. 6.628> Vnguibus impastae uolucres, dum Thessala uatem 
<lvcan. phars. 6.629> Eligit et gelidas leto scrutata medullas 
<lvcan. phars. 6.630> Pulmonis rigidi stantis sine uulnere fibras 
<lvcan. phars. 6.631> Inuenit et uocem defuncto in corpore quaerit. 
<lvcan. phars. 6.632> Fata peremptorum pendent iam multa uirorum, 
<lvcan. phars. 6.633> Quem superis reuocasse uelit. Si tollere totas 
<lvcan. phars. 6.634> Temptasset campis acies et reddere bello, 
<lvcan. phars. 6.635> Cessissent leges Erebi, monstroque potenti 
<lvcan. phars. 6.636> Extractus Stygio populus pugnasset Auerno. 
<lvcan. phars. 6.637> Electum tandem traiecto gutture corpus 
<lvcan. phars. 6.638> Ducit, et inserto laqueis feralibus unco 
<lvcan. phars. 6.639> Per scopulos miserum trahitur, per saxa cadauer 
<lvcan. phars. 6.640> Victurum montisque caui, quem tristis Erictho 
<lvcan. phars. 6.641> Damnarat sacris, alta sub rupe locatur. 
<lvcan. phars. 6.642> Haud procul a Ditis caecis depressa cauernis 
<lvcan. phars. 6.643> In praeceps subsedit humus, quam pallida pronis 
<lvcan. phars. 6.644> Vrget silua comis et nullo uertice caelum 
<lvcan. phars. 6.645> Suspiciens Phoebo non peruia taxus opacat. 
<lvcan. phars. 6.646> Marcentes intus tenebrae pallensque sub antris 
<lvcan. phars. 6.647> Longa nocte situs numquam nisi carmine factum 
<lvcan. phars. 6.648> Lumen habet. Non Taenariis sic faucibus aer 
<lvcan. phars. 6.649> Sedit iners, maestum mundi confine latentis 
<lvcan. phars. 6.650> Ac nostri, quo non metuant admittere manes 
<lvcan. phars. 6.651> Tartarei reges. nam quamuis Thessala uates 
<lvcan. phars. 6.652> Vim faciat fatis, dubium est, quod traxerit illuc, 
<lvcan. phars. 6.653> Aspiciat Stygias, an quod descenderit, umbras. 
<lvcan. phars. 6.654> Discolor et uario furialis cultus amictu 
<lvcan. phars. 6.655> Induitur, uultusque aperitur crine remoto 
<lvcan. phars. 6.656> Et coma uipereis substringitur horrida sertis. 
<lvcan. phars. 6.657> Vt pauidos iuuenis comites ipsumque trementem 
<lvcan. phars. 6.658> Conspicit exanimi defixum lumina uultu: 
<lvcan. phars. 6.659>"Ponite" ait "trepida conceptos mente timores. 
<lvcan. phars. 6.660> Iam noua, iam uera reddetur uita figura, 
<lvcan. phars. 6.661> Vt quamuis pauidi possint audire loquentem. 
<lvcan. phars. 6.662> Si uero Stygiosque lacus ripamque sonantem 
<lvcan. phars. 6.663> Ignibus ostendam, si me praesente uideri 
<lvcan. phars. 6.664> Eumenides possint uillosaque colla colubris 
<lvcan. phars. 6.665> Cerberus excutiens et uincti terga gigantes? 
<lvcan. phars. 6.666> Quis timor, ignaui, metuentis cernere manes?" 
<lvcan. phars. 6.667> Pectora tunc primum feruenti sanguine supplet 
<lvcan. phars. 6.668> Vulneribus laxata nouis taboque medullas 
<lvcan. phars. 6.669> Abluit et uirus large lunare ministrat. 
<lvcan. phars. 6.670> Huc quicquid fetu genuit natura sinistro 
<lvcan. phars. 6.671> Miscetur. Non spuma canum, quibus unda timori est 
<lvcan. phars. 6.672> Viscera non lyncis, non durae nodus hyaenae 
<lvcan. phars. 6.673> Defuit et cerui pastae serpente medullae, 
<lvcan. phars. 6.674> Non puppim retinens euro tendente rudentis 
<lvcan. phars. 6.675> In mediis echenais aquis oculique draconum 
<lvcan. phars. 6.676> Quaeque sonant feta tepefacta sub alite saxa; 
<lvcan. phars. 6.677> Non Arabum uolucer serpens innataque rubris 
<lvcan. phars. 6.678> Aequoribus custos pretiosae uipera conchae 
<lvcan. phars. 6.679> Aut uiuentis adhuc Libyci membrana cerastae 
<lvcan. phars. 6.680> Aut cinis eoa positi phoenicis in ara. 
<lvcan. phars. 6.681> Quo postquam uiles et habentis nomina pestis 
<lvcan. phars. 6.682> Contulit, infando saturatas carmine frondis 
<lvcan. phars. 6.683> Et, quibus os dirum nascentibus inspuit, herbas 
<lvcan. phars. 6.684> Addidit et quicquid mundo dedit ipsa ueneni. 
<lvcan. phars. 6.685> Tum uox Lethaeos cunctis pollentior herbis 
<lvcan. phars. 6.686> Excantare deos confundit murmura primum 
<lvcan. phars. 6.687> Dissona et humanae multum discordia linguae. 
<lvcan. phars. 6.688> Latratus habet illa canum gemitusque luporum, 
<lvcan. phars. 6.689> Quod trepidus bubo, quod strix nocturna queruntur, 
<lvcan. phars. 6.690> Quod strident ululantque ferae, quod sibilat anguis; 
<lvcan. phars. 6.691> Exprimit et planctus illisae cautibus undae 
<lvcan. phars. 6.692> Siluarumque sonum fractaeque tonitrua nubis. 
<lvcan. phars. 6.693> Tot rerum uox una fuit. Mox cetera cantu 
<lvcan. phars. 6.694> Explicat Haemonio penetratque in Tartara lingua: 
<lvcan. phars. 6.695>"Eumenides Stygiumque nefas Poenaeque nocentum 
<lvcan. phars. 6.696> Et Chaos innumeros auidum confundere mundos 
<lvcan. phars. 6.697> Et rector terrae, quem longa in saecula torquet 
<lvcan. phars. 6.698> Mors dilata deum, Styx, et, quos nulla meretur 
<lvcan. phars. 6.699> Thessalis, Elysios, caelum matremque perosa 
<lvcan. phars. 6.700> Persephone nostraeque Hecates pars ultima, per quam 
<lvcan. phars. 6.701> Manibus et mihi sunt tacitae commercia linguae, 
<lvcan. phars. 6.702> Ianitor et sedis laxae, qui uiscera saeuo 
<lvcan. phars. 6.703> Spargis nostra cani repetitaque fila sorores 
<lvcan. phars. 6.704> Tracturae tuque o flagrantis portitor undae, 
<lvcan. phars. 6.705> Iam lassate senex ad me redeuntibus umbris, 
<lvcan. phars. 6.706> Exaudite preces; si uos satis ore nefando 
<lvcan. phars. 6.707> Pollutoque uoco, si numquam haec carmina fibris 
<lvcan. phars. 6.708> Humanis ieiuna cano, si pectora plena 
<lvcan. phars. 6.709> Saepe dedi, laui calido prosecta cerebro, 
<lvcan. phars. 6.710> Si quisquis uestris caput extaque lancibus infans 
<lvcan. phars. 6.711> Imposuit uicturus erat, parete precanti. 
<lvcan. phars. 6.712> Non in Tartareo latitantem poscimus antro 
<lvcan. phars. 6.713> Adsuetamque diu tenebris, modo luce fugata 
<lvcan. phars. 6.714> Descendentem animam; primo pallentis hiatu 
<lvcan. phars. 6.715> Haeret adhuc Orci, licet has exaudiat herbas 
<lvcan. phars. 6.716> Ad manes uentura semel. Ducis omina nato 
<lvcan. phars. 6.717> Pompeiana canat nostri modo militis umbra, 
<lvcan. phars. 6.718> Si bene de uobis ciuilia bella merentur." 
<lvcan. phars. 6.719> Haec ubi fata caput spumantiaque ora leuauit, 
<lvcan. phars. 6.720> Aspicit astantem proiecti corporis umbram 
<lvcan. phars. 6.721> Exanimes artus inuisaque claustra timentem 
<lvcan. phars. 6.722> Carceris antiqui. Pauet ire in pectus apertum 
<lvcan. phars. 6.723> Visceraque et ruptas letali uulnere fibras. 
<lvcan. phars. 6.724> A miser extremum cui mortis munus inique 
<lvcan. phars. 6.725> Eripitur, non posse mori. Miratur Erictho 
<lvcan. phars. 6.726> Has fatis licuisse moras, irataque Morti 
<lvcan. phars. 6.727> Verberat immotum uiuo serpente cadauer 
<lvcan. phars. 6.728> Perque cauas terrae, quas egit carmine, rimas 
<lvcan. phars. 6.729> Manibus illatrat regnique silentia rumpit: 
<lvcan. phars. 6.730>"Tisiphone uocisque meae secura Megaera, 
<lvcan. phars. 6.731> Non agitis saeuis Erebi per inane flagellis 
<lvcan. phars. 6.732> Infelicem animam? iam uos ego nomine uero 
<lvcan. phars. 6.733> Eliciam Stygiasque canes in luce superna 
<lvcan. phars. 6.734> Destituam; per busta sequar, per funera custos; 
<lvcan. phars. 6.735> Expellam tumulis, abigam uos omnibus urnis. 
<lvcan. phars. 6.736> Teque deis, ad quos alio procedere uultu 
<lvcan. phars. 6.737> Ficta soles, Hecate, pallenti tabida forma, 
<lvcan. phars. 6.738> Ostendam faciemque Erebi mutare uetabo. 
<lvcan. phars. 6.739> Eloquar, immenso terrae sub pondere quae te 
<lvcan. phars. 6.740> Contineant, Hennaea, dapes, quo foedere maestum 
<lvcan. phars. 6.741> Regem noctis ames, quae te contagia passam 
<lvcan. phars. 6.742> Noluerit reuocare Ceres. Tibi, pessime mundi 
<lvcan. phars. 6.743> Arbiter, immittam ruptis Titana cauernis, 
<lvcan. phars. 6.744> Et subito feriere die. Paretis, an ille 
<lvcan. phars. 6.745> Compellandus erit, quo numquam terra uocato 
<lvcan. phars. 6.746> Non concussa tremit, qui Gorgona cernit apertam 
<lvcan. phars. 6.747> Verberibusque suis trepidam castigat Erinyn, 
<lvcan. phars. 6.748> Indespecta tenet uobis qui Tartara, cuius 
<lvcan. phars. 6.749> Vos estis superi, Stygias qui peierat undas?" 
<lvcan. phars. 6.750> Protinus astrictus caluit cruor atraque fouit 
<lvcan. phars. 6.751> Vulnera et in uenas extremaque membra cucurrit. 
<lvcan. phars. 6.752> Percussae gelido trepidant sub pectore fibrae, 
<lvcan. phars. 6.753> Et noua desuetis surrepens uita medullis 
<lvcan. phars. 6.754> Miscetur morti. Tunc omnis palpitat artus, 
<lvcan. phars. 6.755> Tenduntur nerui; nec se tellure cadauer 
<lvcan. phars. 6.756> Paulatim per membra leuat terraque repulsum est 
<lvcan. phars. 6.757> Erectumque semel. Distento lumina rictu 
<lvcan. phars. 6.758> Nudantur. Nondum facies uiuentis in illo, 
<lvcan. phars. 6.759> Iam morientis erat; remanet pallorque rigorque, 
<lvcan. phars. 6.760> Et stupet illatus mundo. sed murmure nullo 
<lvcan. phars. 6.761> Ora astricta sonant: uox illi linguaque tantum 
<lvcan. phars. 6.762> Responsura datur. "Dic" inquit Thessala "magna, 
<lvcan. phars. 6.763> Quod iubeo, mercede mihi; nam uera locutum 
<lvcan. phars. 6.764> Immunem toto mundi praestabimus aeuo 
<lvcan. phars. 6.765> Artibus Haemoniis; tali tua membra sepulchro, 
<lvcan. phars. 6.766> Talibus exuram Stygio cum carmine siluis, 
<lvcan. phars. 6.767> Vt nullos cantata magos exaudiat umbra. 
<lvcan. phars. 6.768> Sit tanti uixisse iterum, nec uerba nec herbae 
<lvcan. phars. 6.769> Audebunt longae somnum tibi soluere Lethes 
<lvcan. phars. 6.770> A me morte data. Tripodas uatesque deorum 
<lvcan. phars. 6.771> Sors obscura decet: certus discedat, ab umbris 
<lvcan. phars. 6.772> Quisquis uera petit duraeque oracula Mortis 
<lvcan. phars. 6.773> Fortis adit. Ne parce, precor: da nomina rebus, 
<lvcan. phars. 6.774> Da loca, da uocem, qua mecum fata loquantur". 
<lvcan. phars. 6.775> Addidit et carmen quo quicquid consulit umbram 
<lvcan. phars. 6.776> Scire dedit. maestum fletu manante cadauer: 
<lvcan. phars. 6.777>"Tristia non equidem Parcarum stamina" dixit 
<lvcan. phars. 6.778>"Aspexi tactae reuocatus ab aggere ripae; 
<lvcan. phars. 6.779> Quod tamen e cunctis mihi noscere contigit umbris, 
<lvcan. phars. 6.780> Effera Romanos agitat discordia manes 
<lvcan. phars. 6.781> Impiaque infernam ruperunt arma quietem. 
<lvcan. phars. 6.782> Elysias alii sedes ac Tartara maesta 
<lvcan. phars. 6.783> Diuersi liquere duces; quid fata pararent 
<lvcan. phars. 6.784> Hi fecere palam. Tristis felicibus umbris 
<lvcan. phars. 6.785> Vultus erat; uidi Decios, natumque patremque, 
<lvcan. phars. 6.786> Lustrales bellis animas, flentemque Camillum 
<lvcan. phars. 6.787> Et Curios, Sullam de te, Fortuna, querentem; 
<lvcan. phars. 6.788> Deplorat Libycis perituram Scipio terris 
<lvcan. phars. 6.789> Infaustam subolem; maior Carthaginis hostis 
<lvcan. phars. 6.790> Non seruituri maeret Cato fata nepotis; 
<lvcan. phars. 6.791> Solum te, consul depulsis prime tyrannis, 
<lvcan. phars. 6.792> Brute, pias inter gaudentem uidimus umbras. 
<lvcan. phars. 6.793> Abruptis Catilina minax fractisque catenis 
<lvcan. phars. 6.794> Exultat Mariique truces nudique Cethegi; 
<lvcan. phars. 6.795> Vidi ego laetantis, popularia nomina, Drusos 
<lvcan. phars. 6.796> Legibus immodicos ausosque ingentia Gracchos; 
<lvcan. phars. 6.797> Aeternis chalibis nodis et carcere Ditis 
<lvcan. phars. 6.798> Constrictae plausere manus, camposque piorum 
<lvcan. phars. 6.799> Poscit turba nocens. Regni possessor inertis 
<lvcan. phars. 6.800> Pallentis aperit sedes abruptaque saxa 
<lvcan. phars. 6.801> Asperat et durum uinclis adamanta paratque 
<lvcan. phars. 6.802> Poenam uictori. Refer haec solacia tecum, 
<lvcan. phars. 6.803> O iuuenis, placido manes patremque domumque 
<lvcan. phars. 6.804> Exspectare sinu regnique in parte serena 
<lvcan. phars. 6.805> Pompeis seruare locum. Nec gloria paruae 
<lvcan. phars. 6.806> Sollicitet uitae: ueniet quae misceat omnis 
<lvcan. phars. 6.807> Hora duces. Properate mori magnoque superbi 
<lvcan. phars. 6.808> Quamuis e paruis animo descendite bustis 
<lvcan. phars. 6.809> Et Romanorum manes calcate deorum. 
<lvcan. phars. 6.810> Quem tumulum Nili, quem Thybridis alluat unda, 
<lvcan. phars. 6.811> Quaeritur; et ducibus tantum de funere pugna. 
<lvcan. phars. 6.812> Tu fatum ne quaere tuum: cognoscere Parcae 
<lvcan. phars. 6.813> Me reticente dabunt; tibi certior omnia uates 
<lvcan. phars. 6.814> Ipse canet Siculis genitor Pompeius in aruis, 
<lvcan. phars. 6.815> Ille quoque, incertus quo te uocet, unde repellat, 
<lvcan. phars. 6.816> Quas iubeat uitare plagas, quae sidera mundi. 
<lvcan. phars. 6.817> Europam, miseri, Libyamque Asiamque timete: 
<lvcan. phars. 6.818> Distribuit tumulos uestris Fortuna triumphis. 
<lvcan. phars. 6.819> O miseranda domus, toto nil orbe uidebis 
<lvcan. phars. 6.820> Tutius Emathia". Sic postquam fata peregit, 
<lvcan. phars. 6.821> Stat uultu maestus tacito mortemque reposcit. 
<lvcan. phars. 6.822> Carminibus magicis opus est herbisque, cadauer 
<lvcan. phars. 6.823> Vt cadat, et nequeunt animam sibi reddere fata 
<lvcan. phars. 6.824> Consumpto iam iure semel. Tunc robore multo 
<lvcan. phars. 6.825> Extruit illa rogum; uenit defunctus ad ignes. 
<lvcan. phars. 6.826> Accensa iuuenem positum strue liquit Erictho, 
<lvcan. phars. 6.827> Tandem passa mori, Sextoque ad castra parentis 
<lvcan. phars. 6.828> It comes, et caelo lucis ducente colorem, 
<lvcan. phars. 6.829> Dum ferrent tutos intra tentoria gressus 
<lvcan. phars. 6.830> Iussa tenere diem, densas nox praestitit umbras. 
<lvcan. phars. 7.1> Segnior Oceano quam lex aeterna uocabat, 
<lvcan. phars. 7.2> Luctificus Titan numquam magis aethera contra 
<lvcan. phars. 7.3> Egit equos cursumque polo rapiente retorsit 
<lvcan. phars. 7.4> Defectusque pati uoluit(==VOLUIT) raptaeque labores 
<lvcan. phars. 7.5> Lucis et attraxit nubes, non pabula flammis 
<lvcan. phars. 7.6> Sed ne Thessalico purus luceret in orbe. 
<lvcan. phars. 7.7> At nox felicis Magno pars ultima uitae 
<lvcan. phars. 7.8> Sollicitos uana decepit imagine somnos. 
<lvcan. phars. 7.9> Nam Pompeiani uisus sibi sede theatri 
<lvcan. phars. 7.10> Innumeram effigiem Romanae cernere plebis 
<lvcan. phars. 7.11> Attollique suum laetis ad sidera nomen 
<lvcan. phars. 7.12> Vocibus et plausu cuneos certare sonantes; 
<lvcan. phars. 7.13> Qualis erat populi facies clamorque fauentis, 
<lvcan. phars. 7.14> Olim cum iuuenis primique aetate triumphi 
<lvcan. phars. 7.15> Post domitas gentes quas torrens ambit Hiberus, 
<lvcan. phars. 7.16> Et quaecumque fugax Sertorius impulit arma, 
<lvcan. phars. 7.17> Vespere pacato pura uenerabilis aeque 
<lvcan. phars. 7.18> Quam currus ornante toga, plaudente senatu, 
<lvcan. phars. 7.19> Sedit adhuc Romanus eques: seu fine bonorum 
<lvcan. phars. 7.20> Anxia uenturis ad tempora laeta refugit, 
<lvcan. phars. 7.21> Siue per ambages solitas contraria uisis 
<lvcan. phars. 7.22> Vaticinata quies magni tulit omina planctus, 
<lvcan. phars. 7.23> Seu uetito patrias ultra tibi cernere sedes 
<lvcan. phars. 7.24> Sic Romam Fortuna dedit. Ne rumpite somnos, 
<lvcan. phars. 7.25> Castrorum uigiles, nullas tuba uerberet aures. 
<lvcan. phars. 7.26> Crastina dira quies et imagine maesta diurna 
<lvcan. phars. 7.27> Vndique funestas acies feret, undique bellum. 
<lvcan. phars. 7.28> Vnde pares somnos populis noctemque beatam? 
<lvcan. phars. 7.29> O felix, si te uel sic tua Roma uideret. 
<lvcan. phars. 7.30> Donassent utinam superi patriaeque tibique 
<lvcan. phars. 7.31> Vnum, Magne, diem, quo fati certus uterque 
<lvcan. phars. 7.32> Extremum tanti fructum raperetis amoris. 
<lvcan. phars. 7.33> Tu uelut Ausonia uadis moriturus in urbe, 
<lvcan. phars. 7.34> Illa rati semper de te sibi conscia uoti 
<lvcan. phars. 7.35> Hoc scelus haud umquam fatis haerere putauit, 
<lvcan. phars. 7.36> Sic se dilecti tumulum quoque perdere Magni. 
<lvcan. phars. 7.37> Te mixto flesset luctu iuuenisque senexque 
<lvcan. phars. 7.38> Iniussusque puer; lacerasset crine soluto 
<lvcan. phars. 7.39> Pectora femineum, ceu Bruti funere, uulgus. 
<lvcan. phars. 7.40> Nunc quoque tela licet paueant uictoris iniqui, 
<lvcan. phars. 7.41> Nuntiet ipse licet Caesar tua funera, flebunt, 
<lvcan. phars. 7.42> Sed dum tura ferunt, dum laurea serta Tonanti. 
<lvcan. phars. 7.43> O miseri, quorum gemitus edere dolores, 
<lvcan. phars. 7.44> Qui te non pleno pariter planxere theatro. 
<lvcan. phars. 7.45> Vicerat astra iubar cum mixto murmure turba 
<lvcan. phars. 7.46> Castrorum fremuit fatisque trahentibus orbem 
<lvcan. phars. 7.47> Signa petit pugnae. Miseri pars maxima uulgi 
<lvcan. phars. 7.48> Non totum uisura diem tentoria circum 
<lvcan. phars. 7.49> Ipsa ducis queritur magnoque accensa tumultu 
<lvcan. phars. 7.50> Mortis uicinae properantis admouet horas. 
<lvcan. phars. 7.51> Dira subit rabies; sua quisque ac publica fata 
<lvcan. phars. 7.52> Praecipitare cupit; segnis pauidusque uocatur 
<lvcan. phars. 7.53> Ac nimium patiens soceri Pompeius et orbis 
<lvcan. phars. 7.54> Indulgens regno, qui tot simul undique gentis 
<lvcan. phars. 7.55> Iuris habere sui uellet pacemque timeret. 
<lvcan. phars. 7.56> Nec non et reges populique queruntur eoi 
<lvcan. phars. 7.57> Bella trahi patriaque procul tellure teneri. 
<lvcan. phars. 7.58> Hoc placet, o superi, cum uobis uertere cuncta 
<lvcan. phars. 7.59> Propositum, nostris erroribus addere crimen? 
<lvcan. phars. 7.60> Cladibus irruimus nocituraque poscimus arma: 
<lvcan. phars. 7.61> In Pompeianis uotum est Pharsalia castris. 
<lvcan. phars. 7.62> Cunctorum uoces Romani maximus auctor 
<lvcan. phars. 7.63> Tullius eloquii, cuius sub iure togaque 
<lvcan. phars. 7.64> Pacificas saeuus tremuit Catilina securis, 
<lvcan. phars. 7.65> Pertulit, iratus bellis cum rostra forumque 
<lvcan. phars. 7.66> Optaret, passus tam longa silentia miles; 
<lvcan. phars. 7.67> Addidit inualidae robur facundia causae: 
<lvcan. phars. 7.68>"Hoc pro tot meritis solum te, Magne, precatur 
<lvcan. phars. 7.69> Vti se Fortuna uelis, proceresque tuorum 
<lvcan. phars. 7.70> Castrorum regesque tui cum supplice mundo 
<lvcan. phars. 7.71> Affusi uinci socerum patiare rogamus. 
<lvcan. phars. 7.72> Humani generis tam longo tempore bellum 
<lvcan. phars. 7.73> Caesar erit? Merito Pompeium uincere lente 
<lvcan. phars. 7.74> Gentibus indignum est a transcurrente subactis. 
<lvcan. phars. 7.75> Quo tibi feruor abit aut quo fiducia fati? 
<lvcan. phars. 7.76> De superis, ingrate, times causamque senatus 
<lvcan. phars. 7.77> Credere dis dubitas? Ipsae tua signa reuellent 
<lvcan. phars. 7.78> Prosilientque acies: pudeat uicisse coactum. 
<lvcan. phars. 7.79> Si duce te iusso, si nobis bella geruntur, 
<lvcan. phars. 7.80> Sit iuris, quocumque uelint, concurrere campo. 
<lvcan. phars. 7.81> Quid mundi gladios a sanguine Caesaris arces? 
<lvcan. phars. 7.82> Vibrant tela manus, uix signa morantia quisquam 
<lvcan. phars. 7.83> Exspectat: propera, te ne tua classica linquant. 
<lvcan. phars. 7.84> Scire senatus hauet, miles te, Magne, sequatur 
<lvcan. phars. 7.85> An comes." Ingemuit rector sensitque deorum 
<lvcan. phars. 7.86> Esse dolos et fata suae contraria menti. 
<lvcan. phars. 7.87>"Si placet hoc" inquit "cunctis, si milite Magno, 
<lvcan. phars. 7.88> Non duce tempus eget, non ultra fata morabor. 
<lvcan. phars. 7.89> Inuoluat populos una Fortuna ruina 
<lvcan. phars. 7.90> Sitque hominum magnae lux ista nouissima parti. 
<lvcan. phars. 7.91> Testor, Roma, tamen Magnum, quo cuncta perirent, 
<lvcan. phars. 7.92> Accepisse diem. Potuit tibi uulnere nullo 
<lvcan. phars. 7.93> Stare labor belli, potui sine caede subactum 
<lvcan. phars. 7.94> Captiuumque ducem uiolatae tradere paci. 
<lvcan. phars. 7.95> Quis furor, o caeci, scelerum? Ciuilia bella 
<lvcan. phars. 7.96> Gesturi metuunt ne non cum sanguine uincant. 
<lvcan. phars. 7.97> Abstulimus terras, exclusimus aequore toto, 
<lvcan. phars. 7.98> Ad praematuras segetum ieiuna rapinas 
<lvcan. phars. 7.99> Agmina compulimus uotumque effecimus hosti, 
<lvcan. phars. 7.100> Vt mallet sterni gladiis mortemque suorum 
<lvcan. phars. 7.101> Permiscere meis. belli pars magna peracta est 
<lvcan. phars. 7.102> His quibus effectum est ne pugnam tiro paueret; 
<lvcan. phars. 7.103> Si modo uirtutis stimulis iraeque calore 
<lvcan. phars. 7.104> Signa petunt. Multos in summa pericula misit 
<lvcan. phars. 7.105> Venturi timor ipse mali. fortissimus ille est 
<lvcan. phars. 7.106> Qui promptus metuenda pati, si comminus instent, 
<lvcan. phars. 7.107> Et differre potest. Placet haec tam prospera rerum 
<lvcan. phars. 7.108> Tradere Fortunae, gladio permittere mundi 
<lvcan. phars. 7.109> Discrimen; pugnare ducem quam uincere malunt. 
<lvcan. phars. 7.110> Res mihi Romanas dederas, Fortuna, regendas: 
<lvcan. phars. 7.111> Accipe maiores et caeco in Marte tuere. 
<lvcan. phars. 7.112> Pompei nec crimen erit nec gloria bellum. 
<lvcan. phars. 7.113> Vincis aput superos uotis me, Caesar, iniquis: 
<lvcan. phars. 7.114> Pugnatur. Quantum scelerum quantumque malorum 
<lvcan. phars. 7.115> In populos lux ista feret! quot regna iacebunt! 
<lvcan. phars. 7.116> Sanguine Romano quam turbidus ibit Enipeus! 
<lvcan. phars. 7.117> Prima uelim caput hoc funesti lancea belli, 
<lvcan. phars. 7.118> Si sine momento rerum partisque ruina 
<lvcan. phars. 7.119> Casurum est, feriat; neque enim uictoria Magno 
<lvcan. phars. 7.120> Laetior. Aut populis inuisum hac clade peracta, 
<lvcan. phars. 7.121> Aut hodie Pompeius erit miserabile nomen. 
<lvcan. phars. 7.122> Omne malum uicti, quod sors feret ultima rerum, 
<lvcan. phars. 7.123> Omne nefas uictoris erit." Sic fatur et arma 
<lvcan. phars. 7.124> Permittit populis frenosque furentibus ira 
<lvcan. phars. 7.125> Laxat et ut uictus uiolento nauita coro 
<lvcan. phars. 7.126> Dat regimen uentis ignauumque arte relicta 
<lvcan. phars. 7.127> Puppis onus trahitur. Trepido confusa tumultu 
<lvcan. phars. 7.128> Castra fremunt, animique truces sua pectora pulsant 
<lvcan. phars. 7.129> Ictibus incertis. Multorum pallor in ore 
<lvcan. phars. 7.130> Mortis uenturae faciesque simillima fato. 
<lvcan. phars. 7.131> Aduenisse diem qui fatum rebus in aeuum 
<lvcan. phars. 7.132> Conderet humanis, et quaeri Roma quid esset 
<lvcan. phars. 7.133> Illo Marte, palam est. Sua quisque pericula nescit 
<lvcan. phars. 7.134> Attonitus maiore metu. Quis litora ponto 
<lvcan. phars. 7.135> Obruta, quis summis cernens in montibus aequor 
<lvcan. phars. 7.136> Aetheraque in terras deiecto sole cadentem, 
<lvcan. phars. 7.137> Tot rerum finem, timeat sibi? non uacat ullos 
<lvcan. phars. 7.138> Pro se ferre metus: Vrbi Magnoque timetur. 
<lvcan. phars. 7.139> Nec gladiis habuere fidem, nisi cautibus asper 
<lvcan. phars. 7.140> Exarsit mucro(==MU+CRO-); tunc omnis lancea saxo 
<lvcan. phars. 7.141> Erigitur, tendunt neruis melioribus arcus, 
<lvcan. phars. 7.142> Cura fuit lectis pharetras implere sagittis. 
<lvcan. phars. 7.143> Auget eques stimulos frenorumque artat habenas. 
<lvcan. phars. 7.144> Si liceat superis hominum conferre labores, 
<lvcan. phars. 7.145> Non aliter Phlegra rabidos tollente gigantas 
<lvcan. phars. 7.146> Martius incaluit Siculis incudibus ensis 
<lvcan. phars. 7.147> Et rubuit flammis iterum Neptunia cuspis, 
<lvcan. phars. 7.148> Spiculaque extenso Paean Pythone recoxit, 
<lvcan. phars. 7.149> Pallas Gorgoneos diffudit in Aegida crines, 
<lvcan. phars. 7.150> Pallenaea Ioui mutauit fulmina Cyclops. 
<lvcan. phars. 7.151> Non tamen abstinuit uenturos prodere casus 
<lvcan. phars. 7.152> Per uarias Fortuna notas. Nam Thessala rura 
<lvcan. phars. 7.153> Cum peterent, totus uenientibus obstitit aether 
<lvcan. phars. 7.154> Inque oculis hominum fregerunt fulmina nubes 
<lvcan. phars. 7.155> Aduersasque faces immensoque igne columnas 
<lvcan. phars. 7.156> Et trabibus mixtis auidos typhonas aquarum 
<lvcan. phars. 7.157> Detulit atque oculos ingesto fulgure clausit; 
<lvcan. phars. 7.158> Excussit cristas galeis capulosque solutis 
<lvcan. phars. 7.159> Perfudit gladiis ereptaque pila liquauit 
<lvcan. phars. 7.160> Aetherioque nocens fumauit sulphure ferrum. 
<lvcan. phars. 7.161> Nec non innumero cooperta examine signa; 
<lvcan. phars. 7.162> Vixque reuulsa solo maiori pondere pressum 
<lvcan. phars. 7.163> Signiferi mersere caput rorantia fletu, 
<lvcan. phars. 7.164> Vsque ad Thessaliam Romana et publica signa. 
<lvcan. phars. 7.165> Admotus superis discussa fugit ab ara 
<lvcan. phars. 7.166> Taurus et Emathios praeceps se iecit in agros, 
<lvcan. phars. 7.167> Nullaque funestis inuenta est uictima sacris. 
<lvcan. phars. 7.168> At tu, quos scelerum superos, quas rite uocasti 
<lvcan. phars. 7.169> Eumenidas, Caesar? Stygii quae numina regni 
<lvcan. phars. 7.170> Infernumque nefas et mersos nocte furores, 
<lvcan. phars. 7.171> Impia tam saeue gesturus bella, litasti? 
<lvcan. phars. 7.172> Iam dubium monstrisne deum nimione pauore 
<lvcan. phars. 7.173> Crediderint: multis concurrere uisus Olympo 
<lvcan. phars. 7.174> Pindus et abruptis mergi conuallibus Haemus, 
<lvcan. phars. 7.175> Edere nocturnas belli Pharsalia uoces, 
<lvcan. phars. 7.176> Ire per Ossaeam rapidus Boebeida sanguis; 
<lvcan. phars. 7.177> Inque uicem uultus tenebris mirantur opertos 
<lvcan. phars. 7.178> Et pallere diem galeisque incumbere noctem 
<lvcan. phars. 7.179> Defunctosque patres et iuncti sanguinis umbras 
<lvcan. phars. 7.180> Ante oculos uolitare suos. Sed mentibus unum 
<lvcan. phars. 7.181> Hoc solamen erat, quod uoti turba nefandi 
<lvcan. phars. 7.182> Conscia, quae patrum iugulos, quae pectora fratrum 
<lvcan. phars. 7.183> Sperabat, gaudet monstris mentisque tumultis 
<lvcan. phars. 7.184> Atque omen scelerum subitos putat esse furores. 
<lvcan. phars. 7.185> Quid mirum populos quos lux extrema manebat 
<lvcan. phars. 7.186> Lymphato trepidasse metu, praesaga malorum 
<lvcan. phars. 7.187> Si data mens homini est? Tyriis qui Gadibus hospes 
<lvcan. phars. 7.188> Adiacet Armeniumque bibit Romanus Araxen, 
<lvcan. phars. 7.189> Sub quocumque die, quocumque est sidere mundi, 
<lvcan. phars. 7.190> Maeret et ignorat causas animumque dolentem 
<lvcan. phars. 7.191> Corripit, Emathiis quid perdat nescius aruis. 
<lvcan. phars. 7.192> Euganeo (si uera fides memorantibus) augur 
<lvcan. phars. 7.193> Colle sedens, Aponus terris ubi fumifer exit 
<lvcan. phars. 7.194> Atque Antenorei dispergitur unda Timaui: 
<lvcan. phars. 7.195>"Venit summa dies, geritur res maxima" dixit 
<lvcan. phars. 7.196>"Impia concurrunt Pompei et Caesaris arma", 
<lvcan. phars. 7.197> Seu tonitrus ac tela Iouis praesaga notauit, 
<lvcan. phars. 7.198> Aethera seu totum discordi obsistere caelo 
<lvcan. phars. 7.199> Perspexitque polos, seu numen in aethere maestum. 
<lvcan. phars. 7.200> Solis in obscuro pugnam pallore notauit. 
<lvcan. phars. 7.201> Dissimilem certe cunctis quos explicat egit 
<lvcan. phars. 7.202> Thessalicum natura diem: si cuncta perito 
<lvcan. phars. 7.203> Augure mens hominum caeli noua signa notasset, 
<lvcan. phars. 7.204> Spectari toto potuit Pharsalia mundo. 
<lvcan. phars. 7.205> O summos hominum, quorum Fortuna per orbem 
<lvcan. phars. 7.206> Signa dedit, quorum fatis caelum omne uacauit! 
<lvcan. phars. 7.207> Haec et apud seras gentes populosque nepotum, 
<lvcan. phars. 7.208> Siue sua tantum uenient in saecula fama, 
<lvcan. phars. 7.209> Siue aliquid magnis nostri quoque cura laboris 
<lvcan. phars. 7.210> Nominibus prodesse potest, cum bella legentur, 
<lvcan. phars. 7.211> Spesque metusque simul perituraque uota mouebunt, 
<lvcan. phars. 7.212> Attonitique omnes ueluti uenientia fata, 
<lvcan. phars. 7.213> Non transmissa, legent, et adhuc tibi, Magne, fauebunt. 
<lvcan. phars. 7.214> Miles, ut aduerso Phoebi radiatus ab ictu 
<lvcan. phars. 7.215> Descendens totos perfudit lumine colles, 
<lvcan. phars. 7.216> Non temere immissus campis: stetit ordine certo 
<lvcan. phars. 7.217> Infelix acies. Cornus tibi cura sinistri, 
<lvcan. phars. 7.218> Lentule, cum prima, quae tunc fuit optima bello, 
<lvcan. phars. 7.219> Et quarta legione datur; tibi, numine pugnax 
<lvcan. phars. 7.220> Aduerso Domiti, dextri frons tradita Martis; 
<lvcan. phars. 7.221> At medii robur belli fortissima densant 
<lvcan. phars. 7.222> Agmina, quae Cilicum terris deducta tenebat 
<lvcan. phars. 7.223> Scipio, miles in hoc, Libyco dux primus in orbe. 
<lvcan. phars. 7.224> At iuxta fluuios et stagna undantis Enipei 
<lvcan. phars. 7.225> Cappadocum montana cohors et largus habenae 
<lvcan. phars. 7.226> Ponticus ibat eques. Sicci sed plurima campi 
<lvcan. phars. 7.227> Tetrarchae regesque tenent magnique tyranni 
<lvcan. phars. 7.228> Atque omnis Latio quae seruit(==SERVIT) purpura ferro. 
<lvcan. phars. 7.229> Illuc et Libye Numidas et Creta Cydonas 
<lvcan. phars. 7.230> Misit, Ityreis cursus fuit inde sagittis, 
<lvcan. phars. 7.231> Inde truces Galli solitum prodistis in hostem, 
<lvcan. phars. 7.232> Illic pugnaces commouit Hiberia caetras. 
<lvcan. phars. 7.233> Eripe uictori gentis et sanguine mundi 
<lvcan. phars. 7.234> Fuso, Magne, semel totos consume triumphos. 
<lvcan. phars. 7.235> Illo forte die Caesar statione relicta 
<lvcan. phars. 7.236> Ad segetum raptus moturus signa repente 
<lvcan. phars. 7.237> Conspicit in planos hostem descendere campos 
<lvcan. phars. 7.238> Oblatumque uidet uotis sibi mille petitum 
<lvcan. phars. 7.239> Tempus, in extremos quo mitteret omnia casus. 
<lvcan. phars. 7.240> Aeger quippe morae flagransque cupidine regni 
<lvcan. phars. 7.241> Coeperat exiguo tractu ciuilia bella 
<lvcan. phars. 7.242> Vt lentum damnare nefas. Discrimina postquam 
<lvcan. phars. 7.243> Aduentare ducum supremaque proelia uidit, 
<lvcan. phars. 7.244> Casuram fati sensit nutare ruinam: 
<lvcan. phars. 7.245> Illa quoque in ferrum rabies promptissima paulum 
<lvcan. phars. 7.246> Languit, et casus audax spondere secundos 
<lvcan. phars. 7.247> Mens stetit in dubio, quam nec sua fata timere 
<lvcan. phars. 7.248> Nec Magni sperare sinunt. Formidine mersa 
<lvcan. phars. 7.249> Prosilit hortando melior fiducia uulgo: 
<lvcan. phars. 7.250>"O domitor mundi, rerum fortuna mearum, 
<lvcan. phars. 7.251> Miles, adest totiens optatae copia pugnae. 
<lvcan. phars. 7.252> Nil opus est uotis, iam fatum accersite ferro. 
<lvcan. phars. 7.253> In manibus uestris quantus sit Caesar habetis. 
<lvcan. phars. 7.254> Haec est illa dies, mihi quam Rubiconis ad undas 
<lvcan. phars. 7.255> Promissam memini, cuius spe mouimus arma, 
<lvcan. phars. 7.256> In quam distulimus uetitos remeare triumphos; 
<lvcan. phars. 7.257> Haec eadem est, hodie quae pignora quaeque penates 
<lvcan. phars. 7.258> Reddat et emerito faciat uos Marte colonos; 
<lvcan. phars. 7.259> Haec, fato quae teste probet quis iustius arma 
<lvcan. phars. 7.260> Sumpserit; haec acies uictum factura nocentem. 
<lvcan. phars. 7.261> Si pro me patriam ferro flammisque petistis, 
<lvcan. phars. 7.262> Nunc pugnate truces gladiosque exsoluite culpa: 
<lvcan. phars. 7.263> Nulla manus belli mutato iudice pura est. 
<lvcan. phars. 7.264> Non mihi res agitur, sed uos ut libera sitis 
<lvcan. phars. 7.265> Turba precor, gentis ut ius habeatis in omnes. 
<lvcan. phars. 7.266> Ipse ego priuatae cupidus me reddere uitae 
<lvcan. phars. 7.267> Plebeiaque toga modicum componere ciuem, 
<lvcan. phars. 7.268> Omnia dum uobis liceant, nihil esse recuso: 
<lvcan. phars. 7.269> Inuidia regnate mea. Nec sanguine multo 
<lvcan. phars. 7.270> Spem mundi petitis: Grais delecta iuuentus 
<lvcan. phars. 7.271> Gymnasiis aderit studioque ignaua palaestrae 
<lvcan. phars. 7.272> Et uix arma ferens, aut mixtae dissona turbae 
<lvcan. phars. 7.273> Barbaries, non illa tubas, non agmine moto 
<lvcan. phars. 7.274> Clamorem latura suum. Ciuilia paucae 
<lvcan. phars. 7.275> Bella manus facient, pugnae pars magna leuabit 
<lvcan. phars. 7.276> His orbem populis Romanumque obteret hostem. 
<lvcan. phars. 7.277> Ite per ignauas gentes famosaque regna 
<lvcan. phars. 7.278> Et primo ferri motu prosternite mundum, 
<lvcan. phars. 7.279> Sitque palam, quas tot duxit Pompeius in Vrbem 
<lvcan. phars. 7.280> Curribus, unius gentes non esse triumphi. 
<lvcan. phars. 7.281> Armeniosne mouet, Romana potentia cuius 
<lvcan. phars. 7.282> Sit ducis? aut emptum minimo uult sanguine quisquam 
<lvcan. phars. 7.283> Barbarus Hesperiis Magnum praeponere rebus? 
<lvcan. phars. 7.284> Romanos odere omnes dominosque grauantur, 
<lvcan. phars. 7.285> Quos nouere, magis. sed me Fortuna meorum 
<lvcan. phars. 7.286> Commisit manibus, quorum me Gallia testem 
<lvcan. phars. 7.287> Tot fecit bellis. Cuius non militis ensem 
<lvcan. phars. 7.288> Agnoscam? Caelumque tremens cum lancea transit, 
<lvcan. phars. 7.289> Dicere non fallar quo sit uibrata lacerto. 
<lvcan. phars. 7.290> Quod si signa ducem numquam fallentia uestrum 
<lvcan. phars. 7.291> Conspicio faciesque truces oculosque minaces, 
<lvcan. phars. 7.292> Vicistis. uideor fluuios spectare cruoris 
<lvcan. phars. 7.293> Calcatosque simul reges sparsumque senatus 
<lvcan. phars. 7.294> Corpus et immensa populos in caede natantis. 
<lvcan. phars. 7.295> Sed mea fata moror, qui uos in tela furentis 
<lvcan. phars. 7.296> Vocibus his teneo. ueniam date bella trahenti: 
<lvcan. phars. 7.297> Spe trepido; haut umquam uidi tam magna daturos 
<lvcan. phars. 7.298> Tam prope me superos; camporum limite paruo 
<lvcan. phars. 7.299> Absumus a uotis. Ego sum cui Marte peracto, 
<lvcan. phars. 7.300> Quae populi regesque tenent, donare licebit. 
<lvcan. phars. 7.301> Quone poli motu, quo caeli sidere uerso 
<lvcan. phars. 7.302> Thessalicae tantum, superi, permittitis orae? 
<lvcan. phars. 7.303> Aut merces hodie bellorum aut poena parata. 
<lvcan. phars. 7.304> Caesareas spectate cruces, spectate catenas 
<lvcan. phars. 7.305> Et caput hoc positum rostris effusaque membra 
<lvcan. phars. 7.306> Saeptorumque nefas et clausi proelia Campi. 
<lvcan. phars. 7.307> Cum duce Sullano gerimus ciuilia bella. 
<lvcan. phars. 7.308> Vestri cura mouet; nam me secura manebit 
<lvcan. phars. 7.309> Sors quaesita manu: fodientem uiscera cernet 
<lvcan. phars. 7.310> Me mea, qui nondum uicto respexerit hoste. 
<lvcan. phars. 7.311> Di, quorum curas abduxit ab aethere tellus 
<lvcan. phars. 7.312> Romanusque labor, uincat, quicumque necesse 
<lvcan. phars. 7.313> Non putat in uictos saeuum destringere ferrum 
<lvcan. phars. 7.314> Quique suos ciues, quod signa aduersa tulerunt, 
<lvcan. phars. 7.315> Non credit fecisse nefas. Pompeius in arto 
<lvcan. phars. 7.316> Agmina uestra loco uetita uirtute moueri 
<lvcan. phars. 7.317> Cum tenuit, quantum satiauit sanguine ferrum! 
<lvcan. phars. 7.318> Vos tamen hoc oro, iuuenes, ne caedere quisquam 
<lvcan. phars. 7.319> Hostis terga uelit: ciuis qui fugerit esto. 
<lvcan. phars. 7.320> Sed dum tela micant, non uos pietatis imago 
<lvcan. phars. 7.321> Vlla nec aduersa conspecti fronte parentes 
<lvcan. phars. 7.322> Commoueant; uultus gladio turbate uerendos. 
<lvcan. phars. 7.323> Siue quis infesto cognata in pectora ferro 
<lvcan. phars. 7.324> Ibit seu nullum uiolarit uulnere pignus, 
<lvcan. phars. 7.325> Ignoti iugulum tamquam scelus imputet hostis. 
<lvcan. phars. 7.326> Sternite iam uallum fossasque implete ruina, 
<lvcan. phars. 7.327> Exeat ut plenis acies non sparsa maniplis. 
<lvcan. phars. 7.328> Parcite ne castris: uallo tendetis in illo, 
<lvcan. phars. 7.329> Vnde acies peritura uenit." uix cuncta locuto 
<lvcan. phars. 7.330> Caesare quemque suum munus trahit armaque raptim 
<lvcan. phars. 7.331> Sumpta Ceresque uiris. Capiunt praesagia belli 
<lvcan. phars. 7.332> Calcatisque ruunt castris, stant ordine nullo, 
<lvcan. phars. 7.333> Arte ducis nulla permittuntque omnia fatis. 
<lvcan. phars. 7.334> Si totidem Magni soceros totidemque petentis 
<lvcan. phars. 7.335> Vrbis regna suae funesto in Marte locasset, 
<lvcan. phars. 7.336> Non tam praecipiti ruerent in proelia cursu. 
<lvcan. phars. 7.337> Vidit ut hostiles in rectum exire cateruas 
<lvcan. phars. 7.338> Pompeius nullasque moras permittere bello, 
<lvcan. phars. 7.339> Sed superis placuisse diem, stat corde gelato 
<lvcan. phars. 7.340> Attonitus, tantoque duci sic arma timere 
<lvcan. phars. 7.341> Omen erat. Premit inde metus totumque per agmen 
<lvcan. phars. 7.342> Sublimi praeuectus equo: "Quem flagitat" inquit 
<lvcan. phars. 7.343>"Vestra diem uirtus, finis ciuilibus armis, 
<lvcan. phars. 7.344> Quem quaesistis, adest. Totas effundite uires; 
<lvcan. phars. 7.345> Extremum ferri superest opus, unaque gentis 
<lvcan. phars. 7.346> Hora trahit. Quisquis patriam carosque penates, 
<lvcan. phars. 7.347> Qui subolem ac thalamos desertaque pignora quaerit 
<lvcan. phars. 7.348> Ense petat: medio posuit deus omnia campo. 
<lvcan. phars. 7.349> Causa iubet melior superos sperare secundos. 
<lvcan. phars. 7.350> Ipsi tela regent per uiscera Caesaris, ipsi 
<lvcan. phars. 7.351> Romanas sancire uolunt hoc sanguine leges. 
<lvcan. phars. 7.352> Si socero dare regna meo mundumque pararent, 
<lvcan. phars. 7.353> Praecipitare meam fatis potuere senectam. 
<lvcan. phars. 7.354> Non iratorum populis Vrbique deorum est 
<lvcan. phars. 7.355> Pompeium seruare ducem. quae uincere possent 
<lvcan. phars. 7.356> Omnia contulimus. Subiere pericula clari 
<lvcan. phars. 7.357> Sponte uiri sacraque antiquus imagine miles. 
<lvcan. phars. 7.358> Si Curios his fata darent reducesque Camillos 
<lvcan. phars. 7.359> Temporibus Deciosque caput fatale uouentes, 
<lvcan. phars. 7.360> Hinc starent. Primo gentes oriente coactae 
<lvcan. phars. 7.361> Innumeraeque urbes, quantas in proelia numquam, 
<lvcan. phars. 7.362> Exciuere manus. Toto simul utimur orbe. 
<lvcan. phars. 7.363> Quicquid signiferi comprensum limite caeli 
<lvcan. phars. 7.364> Sub noton et borean hominum sumus, arma mouemus. 
<lvcan. phars. 7.365> Nonne superfusis collectum cornibus hostem 
<lvcan. phars. 7.366> In medium dabimus? Paucas uictoria dextras 
<lvcan. phars. 7.367> Exigit; at plures tantum clamore cateruae 
<lvcan. phars. 7.368> Bella gerent. Caesar nostris non sufficit armis. 
<lvcan. phars. 7.369> Credite pendentes e summis moenibus Vrbis 
<lvcan. phars. 7.370> Crinibus effusis hortari in proelia matres. 
<lvcan. phars. 7.371> Credite grandaeuum uetitumque aetate senatum 
<lvcan. phars. 7.372> Arma sequi sacros pedibus prosternere canos, 
<lvcan. phars. 7.373> Atque ipsam domini metuentem occurrere Romam. 
<lvcan. phars. 7.374> Credite, qui nunc est populus populumque futurum 
<lvcan. phars. 7.375> Permixtas afferre preces. Haec libera nasci, 
<lvcan. phars. 7.376> Haec uult turba mori. Si quis post pignora tanta 
<lvcan. phars. 7.377> Pompeio locus est, cum prole et coniuge supplex, 
<lvcan. phars. 7.378> Imperii salua si maiestate liceret, 
<lvcan. phars. 7.379> Voluerer ante pedes. Magnus, nisi uincitis, exul, 
<lvcan. phars. 7.380> Ludibrium soceri, uester pudor, ultima fata 
<lvcan. phars. 7.381> Deprecor ac turpes extremi cardinis annos, 
<lvcan. phars. 7.382> Ne discam seruire senex." Tam maesta locuti 
<lvcan. phars. 7.383> Voce ducis flagrant animi, Romanaque uirtus 
<lvcan. phars. 7.384> Erigitur, placuitque mori, si uera timeret. 
<lvcan. phars. 7.385> Ergo utrimque pari procurrunt agmina motu 
<lvcan. phars. 7.386> Irarum; metus hos regni, spes excitat illos. 
<lvcan. phars. 7.387> Hae facient dextrae quidquid non expleat aetas 
<lvcan. phars. 7.388> Vlla nec humanum reparet genus omnibus annis, 
<lvcan. phars. 7.389> Vt uacet a ferro. Gentes Mars iste futuras 
<lvcan. phars. 7.390> Obruet et populos aeui uenientis in orbem 
<lvcan. phars. 7.391> Erepto natale feret. Tunc omne Latinum 
<lvcan. phars. 7.392> Fabula nomen erit; Gabios Veiosque Coramque 
<lvcan. phars. 7.393> Puluere uix tectae poterunt monstrare ruinae 
<lvcan. phars. 7.394> Albanosque lares Laurentinosque penates, 
<lvcan. phars. 7.395> Rus uacuum, quod non habitet nisi nocte coacta 
<lvcan. phars. 7.396> Inuitus questusque Numam iussisse senator. 
<lvcan. phars. 7.397> Non aetas haec carpsit edax monimentaque rerum 
<lvcan. phars. 7.398> Putria destituit; crimen ciuile uidemus 
<lvcan. phars. 7.399> Tot uacuas urbes. generis quo turba redacta est 
<lvcan. phars. 7.400> Humani? Toto populi qui nascimur orbe, 
<lvcan. phars. 7.401> Nec muros implere uiris nec possumus agros; 
<lvcan. phars. 7.402> Vrbs nos una capit. uincto fossore coluntur 
<lvcan. phars. 7.403> Hesperiae segetes, stat tectis putris auitis 
<lvcan. phars. 7.404> In nullos ruitura domus, nulloque frequentem 
<lvcan. phars. 7.405> Ciue suo Romam, sed mundi faece repletam 
<lvcan. phars. 7.406> Cladis eo dedimus ne tanto in corpore bellum 
<lvcan. phars. 7.407> Iam possit ciuile geri. Pharsalia tanti 
<lvcan. phars. 7.408> Causa mali. Cedant, feralia nomina, Cannae 
<lvcan. phars. 7.409> Et damnata diu Romanis Allia fastis. 
<lvcan. phars. 7.410> Tempora signauit leuiorum Roma malorum, 
<lvcan. phars. 7.411> Hunc uoluit(==VOLUIT) nescire diem. Pro tristia fata! 
<lvcan. phars. 7.412> Aera pestiferum tractu morbosque fluentis 
<lvcan. phars. 7.413> Insanamque famem permissasque ignibus urbes 
<lvcan. phars. 7.414> Moeniaque in praeceps laturos plena tremores 
<lvcan. phars. 7.415> Hi possunt explere uiri, quos undique traxit 
<lvcan. phars. 7.416> In miseram Fortuna necem, dum munera longi 
<lvcan. phars. 7.417> Explicat eripiens aeui populosque ducesque 
<lvcan. phars. 7.418> Constituit campis, per quos tibi, Roma, ruenti 
<lvcan. phars. 7.419> Ostendat quam magna cadas. quae latius orbem 
<lvcan. phars. 7.420> Possedit, citius per prospera fata cucurrit. 
<lvcan. phars. 7.421> Omne tibi bellum gentis dedit omnibus annis; 
<lvcan. phars. 7.422> Te geminum Titan procedere uidit in axem; 
<lvcan. phars. 7.423> Haut multum terrae spatium restabat eoae, 
<lvcan. phars. 7.424> Vt tibi nox, tibi tota dies, tibi curreret aether 
<lvcan. phars. 7.425> Omniaque errantes stellae Romana uiderent: 
<lvcan. phars. 7.426> Sed retro tua fata tulit par omnibus annis 
<lvcan. phars. 7.427> Emathiae funesta dies. Hac luce cruenta 
<lvcan. phars. 7.428> Effectum ut Latios non horreat India fasces, 
<lvcan. phars. 7.429> Nec uetitos errare Dahas in moenia ducat 
<lvcan. phars. 7.430> Sarmaticumque premat succinctus consul aratrum, 
<lvcan. phars. 7.431> Quod semper saeuas debet tibi Parthia poenas, 
<lvcan. phars. 7.432> Quod fugiens ciuile nefas redituraque numquam 
<lvcan. phars. 7.433> Libertas ultra Tigrim Rhenumque recessit 
<lvcan. phars. 7.434> Ac totiens nobis iugulo quaesita uagatur, 
<lvcan. phars. 7.435> Germanum Scythicumque bonum, nec respicit ultra 
<lvcan. phars. 7.436> Ausoniam; uellem, populis incognita nostris: 
<lvcan. phars. 7.437> Vulturis ut primum laeuo fundata uolatu 
<lvcan. phars. 7.438> Romulus infami compleuit moenia luco, 
<lvcan. phars. 7.439> Vsque ad Thessalicas seruisses, Roma, ruinas. 
<lvcan. phars. 7.440> De Brutis, Fortuna, queror. Quid tempora legum 
<lvcan. phars. 7.441> Egimus aut annos a consule nomen habentis? 
<lvcan. phars. 7.442> Felices Arabes Medique eoaque tellus, 
<lvcan. phars. 7.443> Quam sub perpetuis tenuerunt fata tyrannis. 
<lvcan. phars. 7.444> Ex populis qui regna ferunt sors ultima nostra est, 
<lvcan. phars. 7.445> Quos seruire pudet. Sunt nobis nulla profecto 
<lvcan. phars. 7.446> Numina; cum caeco rapiantur saecula casu, 
<lvcan. phars. 7.447> Mentimur regnare Iouem. Spectabit ab alto 
<lvcan. phars. 7.448> Aethere Thessalicas, teneat cum fulmina, caedes! 
<lvcan. phars. 7.449> Scilicet ipse petet Pholoen, petet ignibus Oeten 
<lvcan. phars. 7.450> Immeritaeque nemus Rhodopes pinusque Mimantis: 
<lvcan. phars. 7.451> Cassius hoc potius feriet caput! Astra Thyestae 
<lvcan. phars. 7.452> Intulit et subitis damnauit noctibus Argos: 
<lvcan. phars. 7.453> Tot similis fratrum gladios patrumque gerenti 
<lvcan. phars. 7.454> Thessaliae dabit ille diem! Mortalia nulli 
<lvcan. phars. 7.455> Sunt curata deo. Cladis tamen huius habemus 
<lvcan. phars. 7.456> Vindictam quantam terris dare numina fas est. 
<lvcan. phars. 7.457> Bella pares superis facient ciuilia diuos 
<lvcan. phars. 7.458> Fulminibus manes radiisque ornabit et astris 
<lvcan. phars. 7.459> Inque deum templis iurabit Roma per umbras. 
<lvcan. phars. 7.460> Vt rapido cursu fati suprema morantem 
<lvcan. phars. 7.461> Consumpsere locum, parua tellure dirempti 
<lvcan. phars. 7.462> Inde manus spectant: tempus, quo noscere possent 
<lvcan. phars. 7.463> Quo sua pila cadant aut qua sibi fata minentur, 
<lvcan. phars. 7.464> Facturi quae monstra forent: uidere parentes 
<lvcan. phars. 7.465> Frontibus aduersis fraternaque comminus arma, 
<lvcan. phars. 7.466> Nec libuit mutare locum; tamen omnia torpor 
<lvcan. phars. 7.467> Pectora constrinxit, gelidusque in uiscera sanguis 
<lvcan. phars. 7.468> Percussa pietate coit, totaeque cohortes 
<lvcan. phars. 7.469> Pila parata diu tensis tenuere lacertis. 
<lvcan. phars. 7.470> Di tibi non mortem quae cunctis poena paratur, 
<lvcan. phars. 7.471> Sed sensum post fata tuae dent, Crastine, morti, 
<lvcan. phars. 7.472> Cuius torta manu commisit lancea bellum 
<lvcan. phars. 7.473> Primaque Thessaliam Romano sanguine tinxit. 
<lvcan. phars. 7.474> O praeceps rabies! cum Caesar tela teneret, 
<lvcan. phars. 7.475> Inuenta est prior ulla manus! Tunc stridulus aer 
<lvcan. phars. 7.476> Elisus lituis conceptaque classica cornu, 
<lvcan. phars. 7.477> Tunc ausae dare signa tubae, tunc aethera tendit 
<lvcan. phars. 7.478> Extremique fragor conuexa irrumpit Olympi, 
<lvcan. phars. 7.479> Vnde procul nubes, quo nulla tonitrua durant. 
<lvcan. phars. 7.480> Excepit resonis clamorem uallibus Haemus 
<lvcan. phars. 7.481> Peliacisque dedit rursus geminare cauernis; 
<lvcan. phars. 7.482> Pindus agit fremitus, Pangaeaque saxa resultant, 
<lvcan. phars. 7.483> Oetaeaeque gemunt rupes, uocesque furoris 
<lvcan. phars. 7.484> Expauere sui tota tellure relatas. 
<lvcan. phars. 7.485> Spargitur innumerum diuersis missile uotis: 
<lvcan. phars. 7.486> Vulnera pars optat, pars terrae figere tela 
<lvcan. phars. 7.487> Ac puras seruare manus. Rapit omnia casus 
<lvcan. phars. 7.488> Atque incerta facit, quos uult, Fortuna nocentes. 
<lvcan. phars. 7.489> Sed quota pars cladis iaculis ferroque uolanti 
<lvcan. phars. 7.490> Exacta est? Odiis solus ciuilibus ensis 
<lvcan. phars. 7.491> Sufficit et dextras Romana in uiscera ducit. 
<lvcan. phars. 7.492> Pompei densis acies stipata cateruis 
<lvcan. phars. 7.493> Iunxerat in seriem nexis umbonibus arma 
<lvcan. phars. 7.494> Vixque habitura locum dextras ac tela mouendi 
<lvcan. phars. 7.495> Constiterat gladiosque suos compressa timebat. 
<lvcan. phars. 7.496> Praecipiti cursu uaesanum Caesaris agmen 
<lvcan. phars. 7.497> In densos agitur cuneos perque arma, per hostem 
<lvcan. phars. 7.498> Quaerit iter. Qua torta graues lorica catenas 
<lvcan. phars. 7.499> Opponit tutoque latet sub tegmine pectus, 
<lvcan. phars. 7.500> Hac quoque peruentum est ad uiscera totque per arma 
<lvcan. phars. 7.501> Extremum est quod quisque ferit. Ciuilia bella 
<lvcan. phars. 7.502> Vna acies patitur, gerit altera; frigidus inde 
<lvcan. phars. 7.503> Stat gladius, calet omne nocens a Caesare ferrum. 
<lvcan. phars. 7.504> Nec Fortuna diu rerum tot pondera uertens 
<lvcan. phars. 7.505> Abstulit ingentis fato torrente ruinas. 
<lvcan. phars. 7.506> Vt primum toto diduxit cornua campo 
<lvcan. phars. 7.507> Pompeianus eques bellique per ultima fudit, 
<lvcan. phars. 7.508> Sparsa per extremos leuis armatura maniplos 
<lvcan. phars. 7.509> Insequitur saeuasque manus immittit in hostem. 
<lvcan. phars. 7.510> Illic quaeque suo miscet gens proelia telo 
<lvcan. phars. 7.511> Romanus cunctis petitur cruor; inde sagittae, 
<lvcan. phars. 7.512> Inde faces et saxa uolant spatioque solutae 
<lvcan. phars. 7.513> Aeris et calido liquefactae pondere glandes. 
<lvcan. phars. 7.514> Tunc et Ityraei Medique Arabesque soluti, 
<lvcan. phars. 7.515> Arcu turba minax nusquam rexere sagittas, 
<lvcan. phars. 7.516> Sed petitur solus qui campis imminet aer; 
<lvcan. phars. 7.517> Inde cadunt mortes; sceleris sed crimine nullo 
<lvcan. phars. 7.518> Externum maculant chalybem; stetit omne coactum 
<lvcan. phars. 7.519> Circa pila nefas. Ferro subtexitur aether 
<lvcan. phars. 7.520> Noxque super campos telis conserta pependit, 
<lvcan. phars. 7.521> Cum Caesar metuens, ne frons sibi prima laboret 
<lvcan. phars. 7.522> Incursu, tenet obliquas post signa cohortes 
<lvcan. phars. 7.523> Inque latus belli, qua se uagus hostis agebat, 
<lvcan. phars. 7.524> Emittit subitum non motis cornibus agmen. 
<lvcan. phars. 7.525> Immemores pugnae nulloque pudore timendi 
<lvcan. phars. 7.526> Praecipites, fecere palam, ciuilia bella 
<lvcan. phars. 7.527> Non bene barbaricis umquam commissa cateruis. 
<lvcan. phars. 7.528> Vt primum sonipes transfixus pectora ferro 
<lvcan. phars. 7.529> In caput effusi calcauit membra regentis, 
<lvcan. phars. 7.530> Omnis eques cessit campis, glomerataque nubes 
<lvcan. phars. 7.531> In sua conuersis praeceps ruit agmina frenis. 
<lvcan. phars. 7.532> Perdidit inde modum caedes ac nulla secuta est 
<lvcan. phars. 7.533> Pugna; sed hinc iugulis, hinc ferro bella geruntur; 
<lvcan. phars. 7.534> Nec ualet haec acies tantum prosternere quantum 
<lvcan. phars. 7.535> Inde perire potest. utinam, Pharsalia, campis 
<lvcan. phars. 7.536> Sufficiat cruor iste tuis quem barbara fundunt 
<lvcan. phars. 7.537> Pectora: non alio mutentur sanguine fontes, 
<lvcan. phars. 7.538> Hic numerus totos tibi uestiat ossibus agros. 
<lvcan. phars. 7.539> Aut si Romano compleri sanguine mauis, 
<lvcan. phars. 7.540> Istis parce, precor; uiuant Galataeque Syrique, 
<lvcan. phars. 7.541> Cappadoces Gallique extremique orbis Hiberi, 
<lvcan. phars. 7.542> Armenii, Cilices; nam post ciuilia bella 
<lvcan. phars. 7.543> Hic populus Romanus erit. semel ortus in omnis 
<lvcan. phars. 7.544> It timor, et fatis datus est pro Caesare cursus. 
<lvcan. phars. 7.545> Ventum erat ad robur Magni mediasque cateruas: 
<lvcan. phars. 7.546> Quod totos errore uago perfuderat agros 
<lvcan. phars. 7.547> Constitit hic bellum fortunaque Caesaris haesit. 
<lvcan. phars. 7.548> Non illic regum auxiliis collecta iuuentus 
<lvcan. phars. 7.549> Bella gerit ferrumque manus mouere rogatae: 
<lvcan. phars. 7.550> Ille locus fratres habuit, locus ille parentis. 
<lvcan. phars. 7.551> Hic furor, hic rabies, hic sunt tua crimina, Caesar. 
<lvcan. phars. 7.552> Hanc fuge, mens, partem belli tenebrisque relinque, 
<lvcan. phars. 7.553> Nullaque tantorum discat me uate malorum, 
<lvcan. phars. 7.554> Quam multum liceat bellis ciuilibus, aetas. 
<lvcan. phars. 7.555> A potius pereant lacrimae pereantque querellae: 
<lvcan. phars. 7.556> Quicquid in hac acie gessisti, Roma, tacebo. 
<lvcan. phars. 7.557> Hic Caesar, rabies populi stimulusque furorum, 
<lvcan. phars. 7.558> Ne qua parte sui pereat scelus, agmina circum 
<lvcan. phars. 7.559> It uagus atque ignes animis flagrantibus addit; 
<lvcan. phars. 7.560> Inspicit et gladios qui toti sanguine manent, 
<lvcan. phars. 7.561> Qui niteant primo tantum mucrone cruenti, 
<lvcan. phars. 7.562> Quae presso tremat ense manus, quis languida tela, 
<lvcan. phars. 7.563> Quis contenta ferat, quis praestet bella iubenti, 
<lvcan. phars. 7.564> Quem pugnare iuuet, quis uultum ciue perempto 
<lvcan. phars. 7.565> Mutet; obit latis proiecta cadauera campis; 
<lvcan. phars. 7.566> Vulnera multorum totum fusura cruorem 
<lvcan. phars. 7.567> Opposita premit ipse manu. Quacumque uagatur, 
<lvcan. phars. 7.568> Sanguineum ueluti quatiens Bellona flagellum 
<lvcan. phars. 7.569> Bistonas aut Mauors agitans, si uerbere saeuo 
<lvcan. phars. 7.570> Palladia stimulet turbatos aegide currus, 
<lvcan. phars. 7.571> Nox ingens scelerum est; caedes oriuntur, et instar 
<lvcan. phars. 7.572> Immensae uocis gemitus et pondere lapsi 
<lvcan. phars. 7.573> Pectoris arma sonant confractique ensibus enses. 
<lvcan. phars. 7.574> Ipse manu subicit gladios ac tela ministrat 
<lvcan. phars. 7.575> Aduersosque iubet ferro contundere uultus. 
<lvcan. phars. 7.576> Promouet ipse acies, impellit terga suorum, 
<lvcan. phars. 7.577> Verbere conuersae cessantis excitat hastae. 
<lvcan. phars. 7.578> In plebem uetat ire manus monstratque senatum; 
<lvcan. phars. 7.579> Scit, cruor imperii qui sit, quae uiscera rerum, 
<lvcan. phars. 7.580> Vnde petat Romam, libertas ultima mundi 
<lvcan. phars. 7.581> Quo steterit ferienda loco. Permixta secundo 
<lvcan. phars. 7.582> Ordine nobilitas uenerandaque corpora ferro 
<lvcan. phars. 7.583> Vrgentur; caedunt Lepidos caeduntque Metellos 
<lvcan. phars. 7.584> Coruinosque simul Torquataque nomina, rerum 
<lvcan. phars. 7.585> Saepe duces summosque hominum te, Magne, remoto. 
<lvcan. phars. 7.586> Illic plebeia contectus casside uultus 
<lvcan. phars. 7.587> Ignotusque hosti, quod ferrum, Brute, tenebas? 
<lvcan. phars. 7.588> O decus imperii, spes o suprema senatus, 
<lvcan. phars. 7.589> Extremum tanti generis per saecula nomen, 
<lvcan. phars. 7.590> Ne rue per medios nimium temerarius hostis, 
<lvcan. phars. 7.591> Nec tibi fatales admoueris ante Philippos, 
<lvcan. phars. 7.592> Thessalia periture tua. Nil proficis istic 
<lvcan. phars. 7.593> Caesaris intentus iugulo: nondum attigit arcem 
<lvcan. phars. 7.594> Iuris et humanum columen quo cuncta premuntur 
<lvcan. phars. 7.595> Egressus meruit fatis tam nobile letum. 
<lvcan. phars. 7.596> Viuat et, ut Bruti procumbat uictima, regnet. 
<lvcan. phars. 7.597> Hic patriae perit omne decus, iacet aggere magno 
<lvcan. phars. 7.598> Patricium campis non mixta plebe cadauer. 
<lvcan. phars. 7.599> Mors tamen eminuit clarorum in strage uirorum 
<lvcan. phars. 7.600> Pugnacis Domiti, quem clades fata per omnis 
<lvcan. phars. 7.601> Ducebant: nusquam Magni fortuna sine illo 
<lvcan. phars. 7.602> Succubuit. uictus totiens a Caesare salua 
<lvcan. phars. 7.603> Libertate perit, tunc mille in uulnera laetus 
<lvcan. phars. 7.604> Labitur ac uenia gaudet caruisse secunda. 
<lvcan. phars. 7.605> Viderat in crasso uersantem sanguine membra 
<lvcan. phars. 7.606> Caesar et increpitans: "Iam Magni deseris arma, 
<lvcan. phars. 7.607> Successor Domiti; sine te iam bella geruntur." 
<lvcan. phars. 7.608> Dixerat; ast illi suffecit pectora pulsans 
<lvcan. phars. 7.609> Spiritus in uocem morientiaque ora resoluit: 
<lvcan. phars. 7.610>"Non te funesta scelerum mercede potitum, 
<lvcan. phars. 7.611> Sed dubium fati, Caesar, generoque minorem 
<lvcan. phars. 7.612> Aspiciens Stygias Magno duce liber ad umbras 
<lvcan. phars. 7.613> Et securus eo; te saeuo Marte subactum 
<lvcan. phars. 7.614> Pompeioque grauis poenas nobisque daturum, 
<lvcan. phars. 7.615> Cum moriar, sperare licet." Non plura locutum 
<lvcan. phars. 7.616> Vita fugit, densaeque oculos uertere tenebrae. 
<lvcan. phars. 7.617> Impendisse pudet lacrimas in funere mundi 
<lvcan. phars. 7.618> Mortibus innumeris ac singula fata sequentem 
<lvcan. phars. 7.619> Quaerere, letiferum per cuius uiscera uulnus 
<lvcan. phars. 7.620> Exierit, quis fusa solo uitalia calcet, 
<lvcan. phars. 7.621> Ore quis aduerso demissum faucibus ensem 
<lvcan. phars. 7.622> Expulerit moriens anima, quis corruat ictu; 
<lvcan. phars. 7.623> Quis steterit dum membra cadunt, qui pectore tela 
<lvcan. phars. 7.624> Transmittant, aut quos campis affixerit hasta, 
<lvcan. phars. 7.625> Quis cruor emissis perruperit aera uenis 
<lvcan. phars. 7.626> Inque hostis cadat arma sui, quis pectora fratris 
<lvcan. phars. 7.627> Caedat et, ut notum possit spoliare cadauer, 
<lvcan. phars. 7.628> Abscisum longe mittat caput, ora parentis 
<lvcan. phars. 7.629> Quis laceret nimiaque probet spectantibus ira, 
<lvcan. phars. 7.630> Quem iugulat, non esse patrem. Mors nulla querella 
<lvcan. phars. 7.631> Digna sua est, nullosque hominum lugere uacamus. 
<lvcan. phars. 7.632> Non istas habuit pugnae Pharsalia partes 
<lvcan. phars. 7.633> Quas aliae clades: illic per fata uirorum, 
<lvcan. phars. 7.634> Per populos hic Roma perit; quod militis illic 
<lvcan. phars. 7.635> Mors hic gentis erat; sanguis ibi fluxit Achaeus, 
<lvcan. phars. 7.636> Ponticus, Assyrius; cunctos haerere cruores 
<lvcan. phars. 7.637> Romanus campisque uetat consistere torrens. 
<lvcan. phars. 7.638> Maius ab hac acie, quam quod sua saecula ferrent, 
<lvcan. phars. 7.639> Vulnus habent populi; plus est, quam uita salusque 
<lvcan. phars. 7.640> Quod perit: in totum mundi prosternimur aeuum. 
<lvcan. phars. 7.641> Vincitur his gladiis omnis quae seruiat aetas. 
<lvcan. phars. 7.642> Proxima quid suboles aut quid meruere nepotes 
<lvcan. phars. 7.643> In regnum nasci? pauide num gessimus arma 
<lvcan. phars. 7.644> Teximus aut iugulos? Alieni poena timoris 
<lvcan. phars. 7.645> In nostra ceruice sedet. Post proelia natis 
<lvcan. phars. 7.646> Si dominum, Fortuna, dabas, et bella dedisses. 
<lvcan. phars. 7.647> Iam Magnus transisse deos Romanaque fata 
<lvcan. phars. 7.648> Senserat infelix tota uix clade coactus 
<lvcan. phars. 7.649> Fortunam damnare suam. stetit aggere campi, 
<lvcan. phars. 7.650> Eminus unde omnis sparsas per Thessala rura 
<lvcan. phars. 7.651> Aspiceret clades, quae bello obstante latebant. 
<lvcan. phars. 7.652> Tot telis sua fata peti, tot corpora fusa 
<lvcan. phars. 7.653> Ac se tam multo pereuntem sanguine uidit. 
<lvcan. phars. 7.654> Nec, sicut mos est miseris, trahere omnia secum 
<lvcan. phars. 7.655> Mersa iuuat gentesque suae miscere ruinae; 
<lvcan. phars. 7.656> Vt Latiae post se uiuat pars maxima turbae, 
<lvcan. phars. 7.657> Sustinuit dignos etiamnum credere uotis 
<lvcan. phars. 7.658> Caelicolas uoluitque(==VOLVITQVE) sui solacia casus. 
<lvcan. phars. 7.659>"Parcite" ait "superi, cunctas prosternere gentes; 
<lvcan. phars. 7.660> Stante potest mundo Romaque superstite Magnus 
<lvcan. phars. 7.661> Esse miser. Si plura iuuant mea uulnera, coniunx 
<lvcan. phars. 7.662> Est mihi, sunt nati; dedimus tot pignora fatis. 
<lvcan. phars. 7.663> Ciuiline parum est bello, si meque meosque 
<lvcan. phars. 7.664> Obruit? exiguae clades sumus orbe remoto? 
<lvcan. phars. 7.665> Omnia quid laceras? quid perdere cuncta laboras? 
<lvcan. phars. 7.666> Iam nihil est, Fortuna, meum." Sic fatur et arma 
<lvcan. phars. 7.667> Signaque et afflictas omni iam parte cateruas 
<lvcan. phars. 7.668> Circumit et reuocat matura in fata ruentis 
<lvcan. phars. 7.669> Seque negat tanti. nec derat robur in enses 
<lvcan. phars. 7.670> Ire duci iuguloque pati uel pectore letum; 
<lvcan. phars. 7.671> Sed timuit, strato miles ne corpore Magni 
<lvcan. phars. 7.672> Non fugeret supraque ducem procumberet orbis, 
<lvcan. phars. 7.673> Caesaris aut oculis uoluit(==VOLUIT) subducere mortem, 
<lvcan. phars. 7.674> Nequiquam, infelix: socero spectare uolenti 
<lvcan. phars. 7.675> Praestandum est ubicumque caput. Sed tu quoque, coniux, 
<lvcan. phars. 7.676> Causa fugae uultusque tui fatisque negatum 
<lvcan. phars. 7.677> Te praesente mori. Tum Magnum concitus aufert 
<lvcan. phars. 7.678> A bello sonipes non tergo tela pauentem 
<lvcan. phars. 7.679> Ingentisque animos extrema in fata ferentem. 
<lvcan. phars. 7.680> Non gemitus, non fletus erat saluaque uerendus 
<lvcan. phars. 7.681> Maiestate dolor qualem te, Magne, decebat 
<lvcan. phars. 7.682> Romanis praestare malis. Non impare uultu 
<lvcan. phars. 7.683> Aspicis Emathiam, nec te uidere superbum 
<lvcan. phars. 7.684> Prospera bellorum nec fractum aduersa uidebunt; 
<lvcan. phars. 7.685> Quamque fuit laeto per tres infida triumphos 
<lvcan. phars. 7.686> Tam misero Fortuna minor. Iam pondere fati 
<lvcan. phars. 7.687> Deposito securus abis; nunc tempora laeta 
<lvcan. phars. 7.688> Respexisse uacat; spes numquam implenda recessit; 
<lvcan. phars. 7.689> Quid fueris nunc scire licet. Fuge proelia dira 
<lvcan. phars. 7.690> Ac testare deos, nullum qui perstet in armis 
<lvcan. phars. 7.691> Iam tibi, Magne, mori; ceu flebilis Africa damnis 
<lvcan. phars. 7.692> Et ceu Munda nocens Pharioque a gurgite clades, 
<lvcan. phars. 7.693> Sic et Thessalicae post te pars maxima pugnae. 
<lvcan. phars. 7.694> Non iam Pompei nomen populare per orbem 
<lvcan. phars. 7.695> Nec studium belli, sed par quod semper habemus 
<lvcan. phars. 7.696> Libertas et Caesar erit, teque inde fugato 
<lvcan. phars. 7.697> Ostendit moriens sibi se pugnasse senatus. 
<lvcan. phars. 7.698> Nonne iuuat pulsum bellis cessisse nec istud 
<lvcan. phars. 7.699> Perspectasse nefas? Spumantes caede cateruas 
<lvcan. phars. 7.700> Respice, turbatos incursu sanguinis amnes, 
<lvcan. phars. 7.701> Et soceri miserere tui. Quo pectore Romam 
<lvcan. phars. 7.702> Intrabit factus campis felicior istis? 
<lvcan. phars. 7.703> Quidquid in ignotis solus regionibus exul, 
<lvcan. phars. 7.704> Quidquid sub Phario positus patiere tyranno, 
<lvcan. phars. 7.705> Crede deis, longo fatorum crede fauori: 
<lvcan. phars. 7.706> Vincere peius erat. Prohibe lamenta sonare, 
<lvcan. phars. 7.707> Flere ueta populos, lacrimas luctusque remitte. 
<lvcan. phars. 7.708> Tam mala Pompei quam prospera mundus adoret. 
<lvcan. phars. 7.709> Aspice securus uultu non supplice reges, 
<lvcan. phars. 7.710> Aspice possessas urbe donataque regna, 
<lvcan. phars. 7.711> Aegyptum Libyamque, et terras elige morti. 
<lvcan. phars. 7.712> Vidit prima tuae testis Larisa ruinae 
<lvcan. phars. 7.713> Nobile nec uictum fatis caput; omnibus illa 
<lvcan. phars. 7.714> Ciuibus effudit totas per moenia uires 
<lvcan. phars. 7.715> Obuia ceu laeto: promittunt munera flentes, 
<lvcan. phars. 7.716> Pandunt templa, domos, socios se cladibus optant. 
<lvcan. phars. 7.717> Scilicet immenso superest ex nomine multum, 
<lvcan. phars. 7.718> Teque minor solo cunctas impellere gentes 
<lvcan. phars. 7.719> Rursus in arma potes rursusque in fata redire. 
<lvcan. phars. 7.720> Sed "quid opus uicto populis aut urbibus?" inquit 
<lvcan. phars. 7.721>"Victori praestate fidem." tu Caesar in alto 
<lvcan. phars. 7.722> Caedis adhuc cumulo patriae per uiscera uadis, 
<lvcan. phars. 7.723> At tibi iam populos donat gener. auehit inde 
<lvcan. phars. 7.724> Pompeium sonipes; gemitus lacrimaeque sequuntur 
<lvcan. phars. 7.725> Plurimaque in saeuos populi conuicia diuos. 
<lvcan. phars. 7.726> Nunc tibi uera fides quaesiti, Magne, fauoris 
<lvcan. phars. 7.727> Contigit ac fructus; felix se nescit amari. 
<lvcan. phars. 7.728> Caesar ut Hesperio uidit satis arua natare 
<lvcan. phars. 7.729> Sanguine, parcendum ferro manibusque suorum 
<lvcan. phars. 7.730> Iam ratus ut uiles animas perituraque frustra 
<lvcan. phars. 7.731> Agmina permisit uitae. Sed castra fugatos 
<lvcan. phars. 7.732> Ne reuocent pellatque quies nocturna pauorem, 
<lvcan. phars. 7.733> Protinus hostili statuit succedere uallo, 
<lvcan. phars. 7.734> Dum fortuna calet, dum conficit omnia terror, 
<lvcan. phars. 7.735> Non ueritus, graue ne fessis aut Marte subactis 
<lvcan. phars. 7.736> Hoc foret imperium. Non magno hortamine miles 
<lvcan. phars. 7.737> In praedam ducendus erat. "uictoria nobis 
<lvcan. phars. 7.738> Plena, uiri" dixit "superest pro sanguine merces, 
<lvcan. phars. 7.739> Quam monstrare meum est; neque enim donare uocabo, 
<lvcan. phars. 7.740> Quod sibi quisque dabit. Cunctis en plena metallis 
<lvcan. phars. 7.741> Castra patent; raptum Hesperiis e gentibus aurum 
<lvcan. phars. 7.742> Hic iacet, eoasque premunt tentoria gazas. 
<lvcan. phars. 7.743> Tot regum fortuna simul Magnique coacta 
<lvcan. phars. 7.744> Expectat dominos; propera praecedere, miles, 
<lvcan. phars. 7.745> Quos sequeris; quascumque tuas Pharsalia fecit, 
<lvcan. phars. 7.746> A uictis rapiuntur opes." Sic milite iusso 
<lvcan. phars. 7.747> Impulit amentes aurique cupidine caecos 
<lvcan. phars. 7.748> Ire super gladios supraque cadauera patrum 
<lvcan. phars. 7.749> Et caesos calcare duces, quae fossa, quis agger 
<lvcan. phars. 7.750> Sustineat pretium belli scelerumque petentis? 
<lvcan. phars. 7.751> Scire ruunt quanta fuerint mercede nocentes. 
<lvcan. phars. 7.752> Inuenere quidem spoliato plurima mundo 
<lvcan. phars. 7.753> Bellorum in sumptus congestae pondera massae; 
<lvcan. phars. 7.754> Sed non impleuit cupientes omnia mentes. 
<lvcan. phars. 7.755> Quidquid fodit Hiber, quidquid Tagus expuit auri 
<lvcan. phars. 7.756> Quodque legit diues summis Arimaspus harenis, 
<lvcan. phars. 7.757> Vt rapiant, paruo scelus hoc uenisse putabunt: 
<lvcan. phars. 7.758> Cum sibi Tarpeias uictor desponderit arces, 
<lvcan. phars. 7.759> Cum spe Romanae promiserit omnia praedae, 
<lvcan. phars. 7.760> Decipitur quod castra rapit. Capit impia plebes 
<lvcan. phars. 7.761> Caespite patricio somnos, stratumque cubile 
<lvcan. phars. 7.762> Regibus infandus miles premit, inque parentum 
<lvcan. phars. 7.763> Inque toris fratrum posuerunt membra nocentes; 
<lvcan. phars. 7.764> Quos agitat uaesana quies somnique furentes: 
<lvcan. phars. 7.765> Thessalicam miseri uersant in pectore pugnam. 
<lvcan. phars. 7.766> Inuigilat cunctis saeuum scelus, armaque tota 
<lvcan. phars. 7.767> Mente agitant, capuloque manus absente mouentur. 
<lvcan. phars. 7.768> Ingemuisse putem campos, terramque nocentem 
<lvcan. phars. 7.769> Inspirasse animas, infectumque aera totum 
<lvcan. phars. 7.770> Manibus et superam Stygia formidine noctem. 
<lvcan. phars. 7.771> Exigit a meritis tristes uictoria poenas, 
<lvcan. phars. 7.772> Sibilaque et flammas infert sopor. umbra perempti 
<lvcan. phars. 7.773> Ciuis adest, sua quemque premit terroris imago: 
<lvcan. phars. 7.774> Ille senum uultus, iuuenum uidet ille figuras, 
<lvcan. phars. 7.775> Hunc agitant totis fraterna cadauera somnis, 
<lvcan. phars. 7.776> Pectore in hoc pater est; omnes in Caesare manes. 
<lvcan. phars. 7.777> Haut alios nondum Scythica purgatus in ara 
<lvcan. phars. 7.778> Eumenidum uidit uultus Pelopeus Orestes, 
<lvcan. phars. 7.779> Nec magis attonitos animi sensere tumultus, 
<lvcan. phars. 7.780> Cum fureret, Pentheus, aut cum desisset, Agaue. 
<lvcan. phars. 7.781> Hunc omnes gladii, quos aut Pharsalia uidit 
<lvcan. phars. 7.782> Aut ultrix uisura dies stringente senatu, 
<lvcan. phars. 7.783> Illa nocte premunt, hunc infera monstra flagellant. 
<lvcan. phars. 7.784> Et quantum misero poenae mens conscia donat, 
<lvcan. phars. 7.785> Quod Styga, quod manes ingestaque Tartara somnis 
<lvcan. phars. 7.786> Pompeio uiuente uidet! Tamen omnia passo, 
<lvcan. phars. 7.787> Postquam clara dies Pharsalica damna retexit, 
<lvcan. phars. 7.788> Nulla loci facies reuocat feralibus aruis 
<lvcan. phars. 7.789> Haerentes oculos. Cernit propulsa cruore 
<lvcan. phars. 7.790> Flumina et excelsos cumulis aequantia colles 
<lvcan. phars. 7.791> Corpora, sidentis in tabem spectat aceruos 
<lvcan. phars. 7.792> Et Magni numerat populos, epulisque paratur 
<lvcan. phars. 7.793> Ille locus uultus ex quo faciesque iacentum 
<lvcan. phars. 7.794> Agnoscat. Iuuat Emathiam non cernere terram 
<lvcan. phars. 7.795> Et lustrare oculis campos sub clade latentes. 
<lvcan. phars. 7.796> Fortunam superosque suos in sanguine cernit. 
<lvcan. phars. 7.797> Ac ne laeta furens scelerum spectacula perdat, 
<lvcan. phars. 7.798> Inuidet igne rogi miseris caeloque nocenti 
<lvcan. phars. 7.799> Ingerit Emathiam. Non illum Poenus humator 
<lvcan. phars. 7.800> Consulis et Libyca succensae lampade Cannae 
<lvcan. phars. 7.801> Compellunt, hominum ritus ut seruet in hoste, 
<lvcan. phars. 7.802> Sed meminit nondum satiata caedibus ira, 
<lvcan. phars. 7.803> Ciues esse suos. Petimus non singula busta 
<lvcan. phars. 7.804> Discretosque rogos: unum da gentibus ignem, 
<lvcan. phars. 7.805> Non interpositis urantur corpora flammis; 
<lvcan. phars. 7.806> Aut generi si poena iuuat, nemus extrue Pindi, 
<lvcan. phars. 7.807> Erige congestas Oetaeo robore siluas, 
<lvcan. phars. 7.808> Thessalicam uideat Pompeius ab aequore flammam. 
<lvcan. phars. 7.809> Nil agis hac ira: tabesne cadauera soluat 
<lvcan. phars. 7.810> An rogus haut refert; placido natura receptat 
<lvcan. phars. 7.811> Cuncta sinu finemque sui sibi corpora debent. 
<lvcan. phars. 7.812> Hos, Caesar, populos si nunc non usserit ignis, 
<lvcan. phars. 7.813> Vret cum terris, uret cum gurgite ponti; 
<lvcan. phars. 7.814> Communis mundo superest rogus ossibus astra 
<lvcan. phars. 7.815> Mixturus. Quocumque tuam Fortuna uocabit 
<lvcan. phars. 7.816> Hae quoque sunt animae: non altius ibis in auras, 
<lvcan. phars. 7.817> Non meliore loco Stygia sub nocte iacebis. 
<lvcan. phars. 7.818> Libera Fortunae mors est; capit omnia tellus 
<lvcan. phars. 7.819> Quae genuit; caelo tegitur qui non habet urnam. 
<lvcan. phars. 7.820> Tu cui dant poenas inhumato funere gentes, 
<lvcan. phars. 7.821> Quid fugis hanc cladem? quid olentes deseris agros? 
<lvcan. phars. 7.822> Has trahe, Caesar, aquas; hoc, si potes, utere caelo. 
<lvcan. phars. 7.823> Sed tibi tabentes populi Pharsalica rura 
<lvcan. phars. 7.824> Eripiunt camposque tenent uictore fugato. 
<lvcan. phars. 7.825> Non solum Haemonii funesta ad pabula belli 
<lvcan. phars. 7.826> Bistonii uenere lupi, tabemque cruentae 
<lvcan. phars. 7.827> Caedis odorati Pholoen liquere leones. 
<lvcan. phars. 7.828> Tunc ursae latebras, obscaeni tecta domosque 
<lvcan. phars. 7.829> Deseruere canes et quicquid nare sagaci 
<lvcan. phars. 7.830> Aera non sanum motumque cadauere sentit, 
<lvcan. phars. 7.831> Iamque diu uolucres ciuilia castra secutae 
<lvcan. phars. 7.832> Conueniunt. uos quae Nilo mutare soletis 
<lvcan. phars. 7.833> Threicias hiemes, ad mollem serius austrum 
<lvcan. phars. 7.834> Istis aues. Numquam tanto se uulture caelum 
<lvcan. phars. 7.835> Induit aut plures presserunt aera pinnae, 
<lvcan. phars. 7.836> Omne nemus misit uolucres, omnisque cruenta 
<lvcan. phars. 7.837> Alite sanguineis stillauit roribus arbor. 
<lvcan. phars. 7.838> Saepe super uultus uictoris et impia signa 
<lvcan. phars. 7.839> Aut cruor aut alto defluxit ab aethere tabes, 
<lvcan. phars. 7.840> Membraque deiecit iam lassis unguibus ales. 
<lvcan. phars. 7.841> Sic quoque non omnis populus peruenit ad ossa 
<lvcan. phars. 7.842> Inque feras discerptus abit; non intima curant 
<lvcan. phars. 7.843> Viscera nec totas auidae sorbere medullas: 
<lvcan. phars. 7.844> Degustant artus. Latiae pars maxima turbae 
<lvcan. phars. 7.845> Fastidita iacet, quam sol nimbique diesque 
<lvcan. phars. 7.846> Longior Emathiis resolutam miscuit aruis. 
<lvcan. phars. 7.847> Thessalica infelix, quo tantum crimine, tellus, 
<lvcan. phars. 7.848> Laesisti superos, ut te tot mortibus unam, 
<lvcan. phars. 7.849> Tot scelerum fatis premerent? Quod sufficit aeuum 
<lvcan. phars. 7.850> Immemor ut donet belli tibi damna uetustas? 
<lvcan. phars. 7.851> Quae seges infecta surget non decolor herba? 
<lvcan. phars. 7.852> Quo non Romanos uiolabis uomere manes? 
<lvcan. phars. 7.853> Ante nouae uenient acies, scelerique secundo 
<lvcan. phars. 7.854> Praestabis nondum siccos hoc sanguine campos. 
<lvcan. phars. 7.855> Omnia maiorum uertamus busta licebit 
<lvcan. phars. 7.856> Et stantes tumulos et qui radice uetusta 
<lvcan. phars. 7.857> Effudere suas uictis compagibus urnas: 
<lvcan. phars. 7.858> Plus cinerum Haemoniae sulcis telluris aratur, 
<lvcan. phars. 7.859> Pluraque ruricolis feriuntur dentibus ossa. 
<lvcan. phars. 7.860> Nullus ab Emathio religasset litore funem 
<lvcan. phars. 7.861> Nauita, nec terram quisquam mouisset arator, 
<lvcan. phars. 7.862> Romani bustum populi, fugerentque coloni 
<lvcan. phars. 7.863> Vmbrarum campos, gregibus dumeta carerent, 
<lvcan. phars. 7.864> Nullusque auderet pecori permittere pastor 
<lvcan. phars. 7.865> Vellere surgentem de nostris ossibus herbam, 
<lvcan. phars. 7.866> Ac uelut impatiens hominum uel solis iniqui 
<lvcan. phars. 7.867> Limite uel glacie nuda atque ignota iaceres, 
<lvcan. phars. 7.868> Si non prima nefas belli, sed sola tulisses. 
<lvcan. phars. 7.869> O superi, liceat terras odisse nocentes. 
<lvcan. phars. 7.870> Quid totum premitis, quid totum absoluitis orbem? 
<lvcan. phars. 7.871> Hesperiae clades et flebilis unda Pachyni 
<lvcan. phars. 7.872> Et Mutina et Leucas puros fecere Philippos. 
<lvcan. phars. 8.1> Iam super Herculeas fauces nemorosaque Tempe 
<lvcan. phars. 8.2> Haemoniae deserta petens dispendia siluae, 
<lvcan. phars. 8.3> Cornipedem exhaustum cursu stimulisque negantem 
<lvcan. phars. 8.4> Magnus agens, incerta fugae uestigia turbat 
<lvcan. phars. 8.5> Implicitasque errore uias. pauet ille fragorem 
<lvcan. phars. 8.6> Motorum uentis nemorum, comitumque suorum 
<lvcan. phars. 8.7> Qui post terga redit trepidum laterique timentem 
<lvcan. phars. 8.8> Exanimat. Quamuis summo de culmine lapsus, 
<lvcan. phars. 8.9> Nondum uile sui pretium scit sanguinis esse 
<lvcan. phars. 8.10> Seque, memor fati, tantae mercedis habere 
<lvcan. phars. 8.11> Credit adhuc iugulum quantam pro Caesaris ipse 
<lvcan. phars. 8.12> Auulsa ceruice daret. Deserta sequentem 
<lvcan. phars. 8.13> Non patitur tutis fatum celare latebris 
<lvcan. phars. 8.14> Clara uiri facies. Multi, Pharsalica castra 
<lvcan. phars. 8.15> Cum peterent nondum fama prodente ruinas, 
<lvcan. phars. 8.16> Occursu stupuere ducis, uertigine rerum 
<lvcan. phars. 8.17> Attoniti; cladisque suae uix ipse fidelis 
<lvcan. phars. 8.18> Auctor erat. Grauis est Magno quicumque malorum 
<lvcan. phars. 8.19> Testis adest. Cunctis ignotus gentibus esse 
<lvcan. phars. 8.20> Mallet et obscuro tutus transire per urbes 
<lvcan. phars. 8.21> Nomine; sed poenas longi Fortuna fauoris 
<lvcan. phars. 8.22> Exigit a misero, quae tanto pondere famae 
<lvcan. phars. 8.23> Res premit aduersas fatisque prioribus urget. 
<lvcan. phars. 8.24> Nunc festinatos nimium sibi sentit honores 
<lvcan. phars. 8.25> Actaque lauriferae damnat Sullana iuuentae; 
<lvcan. phars. 8.26> Nunc et Corycias classes et Pontica signa 
<lvcan. phars. 8.27> Deiectum meminisse piget. Sic longius aeuum 
<lvcan. phars. 8.28> Destruit ingentis animos et uita superstes 
<lvcan. phars. 8.29> Imperio; nisi summa dies cum fine bonorum 
<lvcan. phars. 8.30> Affuit et celeri praeuertit tristia leto, 
<lvcan. phars. 8.31> Dedecori est fortuna prior. Quisquamne secundis 
<lvcan. phars. 8.32> Tradere se fatis audet nisi morte parata? 
<lvcan. phars. 8.33> Litora contigerat per quae Peneius amnis 
<lvcan. phars. 8.34> Emathia iam clade rubens exibat in aequor. 
<lvcan. phars. 8.35> Inde ratis trepidum, uentis ac fluctibus impar, 
<lvcan. phars. 8.36> Flumineis uix tuta uadis, euexit in altum: 
<lvcan. phars. 8.37> Cuius adhuc remis quatitur Corcyra sinusque 
<lvcan. phars. 8.38> Leucadii, Cilicum dominus terraeque Liburnae, 
<lvcan. phars. 8.39> Exiguam uector pauidus correpsit in alnum. 
<lvcan. phars. 8.40> Conscia curarum secretae in litora Lesbi 
<lvcan. phars. 8.41> Flectere uela iubet, qua tunc tellure latebas 
<lvcan. phars. 8.42> Maestior, in mediis quam si, Cornelia, campis 
<lvcan. phars. 8.43> Emathiae stares. tristes praesagia curas 
<lvcan. phars. 8.44> Exagitant, trepida quatitur formidine somnus, 
<lvcan. phars. 8.45> Thessaliam nox omnis habet; tenebrisque remotis 
<lvcan. phars. 8.46> Rupis in abruptae scopulos extremaque curris 
<lvcan. phars. 8.47> Litora; prospiciens fluctus, nutantia longe 
<lvcan. phars. 8.48> Semper prima uides uenientis uela carinae, 
<lvcan. phars. 8.49> Quaerere nec quicquam de fato coniugis audes. 
<lvcan. phars. 8.50> En ratis, ad uestros quae tendit carbasa portus! 
<lvcan. phars. 8.51> Quid ferat ignoras; sed nunc tibi summa pauoris, 
<lvcan. phars. 8.52> Nuntius armorum tristis rumorque sinister, 
<lvcan. phars. 8.53> Victus adest coniux. quid perdis tempora luctus? 
<lvcan. phars. 8.54> Cum possis iam flere, times! Tunc puppe propinqua 
<lvcan. phars. 8.55> Prosiluit crimenque deum crudele notauit, 
<lvcan. phars. 8.56> Deformem pallore ducem uultusque prementem 
<lvcan. phars. 8.57> Canitiem atque atro squalentis puluere uestis. 
<lvcan. phars. 8.58> Obuia nox miserae caelum lucemque tenebris 
<lvcan. phars. 8.59> Abstulit, atque animam clusit dolor; omnia neruis 
<lvcan. phars. 8.60> Membra relicta labant, riguerunt corda, diuque 
<lvcan. phars. 8.61> Spe mortis decepta iacet. Iam fune ligato 
<lvcan. phars. 8.62> Litoribus lustrat uacuas Pompeius harenas. 
<lvcan. phars. 8.63> Quem postquam propius famulae uidere fideles, 
<lvcan. phars. 8.64> Non ultra gemitus tacitos incessere fatum 
<lvcan. phars. 8.65> Permisere sibi, frustraque attollere terra 
<lvcan. phars. 8.66> Semianimem conantur eram, quam pectore Magnus 
<lvcan. phars. 8.67> Ambit et astrictos refouet complexibus artus. 
<lvcan. phars. 8.68> Coeperat in summum reuocato sanguine corpus 
<lvcan. phars. 8.69> Pompei sentire manus maestamque mariti 
<lvcan. phars. 8.70> Posse pati faciem; prohibet succumbere fatis 
<lvcan. phars. 8.71> Magnus et immodicos castigat uoce dolores: 
<lvcan. phars. 8.72>"Nobile cur robur fortunae uulnere primo 
<lvcan. phars. 8.73> Femina tantorum titulis insignis auorum 
<lvcan. phars. 8.74> Frangis? Habes aditum mansurae in saecula famae: 
<lvcan. phars. 8.75> Laudis in hoc sexu non legum iura nec arma, 
<lvcan. phars. 8.76> Vnica materia est coniux miser. Erige mentem, 
<lvcan. phars. 8.77> Et tua cum fatis pietas decertet, et ipsum 
<lvcan. phars. 8.78> Quod sum uictus ama; nunc sum tibi gloria maior, 
<lvcan. phars. 8.79> A me quod fasces et quod pia turba senatus 
<lvcan. phars. 8.80> Tantaque discessit regum manus. Incipe Magnum 
<lvcan. phars. 8.81> Sola sequi. Deformis adhuc uiuente marito 
<lvcan. phars. 8.82> Summus et augeri uetitus dolor: ultima debet 
<lvcan. phars. 8.83> Esse fides lugere uirum. Tu nulla tulisti 
<lvcan. phars. 8.84> Bello damna meo: uiuit post proelia Magnus, 
<lvcan. phars. 8.85> Sed fortuna perit; quod defles, illud amasti." 
<lvcan. phars. 8.86> Vocibus his correpta uiri uix aegra leuauit 
<lvcan. phars. 8.87> Membra solo, talis gemitu rumpente querellas: 
<lvcan. phars. 8.88>"O utinam in thalamos inuisi Caesaris issem 
<lvcan. phars. 8.89> Infelix coniux et nulli laeta marito! 
<lvcan. phars. 8.90> Bis nocui mundo; me pronuba ducit Erinys 
<lvcan. phars. 8.91> Crassorumque umbrae, deuotaque manibus illis 
<lvcan. phars. 8.92> Assyrios in castra tuli ciuilia casus, 
<lvcan. phars. 8.93> Praecipitesque dedi populos cunctosque fugaui 
<lvcan. phars. 8.94> A causa meliore deos. O maxime coniux, 
<lvcan. phars. 8.95> O thalamis indigne meis, hoc iuris habebat 
<lvcan. phars. 8.96> In tantum fortuna caput! Cur impia nupsi, 
<lvcan. phars. 8.97> Si miserum factura fui? Nunc accipe poenas, 
<lvcan. phars. 8.98> Sed quas sponte luam. Quo sit tibi mollius aequor, 
<lvcan. phars. 8.99> Certa fides regum totusque paratior orbis, 
<lvcan. phars. 8.100> Sparge mari comitem. Mallem felicibus armis 
<lvcan. phars. 8.101> Dependisse caput; nunc clades denique lustra, 
<lvcan. phars. 8.102> Magne, tuas. ubicumque iaces, ciuilibus armis 
<lvcan. phars. 8.103> Nostros ulta toros, ades huc atque exige poenas, 
<lvcan. phars. 8.104> Iulia, crudelis, placataque paelice caesa 
<lvcan. phars. 8.105> Magno parce tuo." sic fata iterumque refusa 
<lvcan. phars. 8.106> Coniugis in gremium, cunctorum lumina soluit 
<lvcan. phars. 8.107> In lacrimas. Duri flectuntur pectora Magni, 
<lvcan. phars. 8.108> Siccaque Thessaliae confudit lumina Lesbos. 
<lvcan. phars. 8.109> Tunc Mytilenaeum pleno iam litore uulgus 
<lvcan. phars. 8.110> Affatur Magnum: "Si maxima gloria nobis 
<lvcan. phars. 8.111> Semper erit tanti pignus seruasse mariti, 
<lvcan. phars. 8.112> Tu quoque deuotos sacro tibi foedere muros, 
<lvcan. phars. 8.113> Oramus, sociosque lares dignere uel una 
<lvcan. phars. 8.114> Nocte tua: fac, Magne, locum, quem cuncta reuisant 
<lvcan. phars. 8.115> Saecula, quem ueniens hospes Romanus adoret. 
<lvcan. phars. 8.116> Nulla tibi subeunda magis sunt moenia uicto: 
<lvcan. phars. 8.117> Omnia uictoris possunt sperare fauorem, 
<lvcan. phars. 8.118> Haec iam crimen habent. Quid, quod iacet insula ponto? 
<lvcan. phars. 8.119> Caesar eget ratibus: procerum pars magna coibit 
<lvcan. phars. 8.120> Certa loci; noto reparandum est litore fatum. 
<lvcan. phars. 8.121> Accipe templorum cultus aurumque deorum; 
<lvcan. phars. 8.122> Accipe, si terris, si puppibus ista iuuentus 
<lvcan. phars. 8.123> Aptior est; tota, quantum ualet, utere Lesbo. 
<lvcan. phars. 8.124> Accipe: ne Caesar rapiat, tu uictus habeto. 
<lvcan. phars. 8.125> Hoc solum crimen meritae bene detrahe terrae, 
<lvcan. phars. 8.126> Ne nostram uideare fidem felixque secutus 
<lvcan. phars. 8.127> Et damnasse miser." Tali pietate uirorum 
<lvcan. phars. 8.128> Laetus in aduersis et mundi nomine gaudens 
<lvcan. phars. 8.129> Esse fidem: "Nullum toto mihi" dixit "in orbe 
<lvcan. phars. 8.130> Gratius esse solum non paruo pignore uobis 
<lvcan. phars. 8.131> Ostendi; tenuit nostros hac obside Lesbos 
<lvcan. phars. 8.132> Affectus; hic sacra domus carique penates, 
<lvcan. phars. 8.133> Hic mihi Roma fuit. Non ulla in litora puppem 
<lvcan. phars. 8.134> Ante dedi fugiens, saeui cum Caesaris iram 
<lvcan. phars. 8.135> Iam scirem meritam seruata coniuge Lesbon, 
<lvcan. phars. 8.136> Non ueritus tantam ueniae committere uobis 
<lvcan. phars. 8.137> Materiam. Sed iam satis est fecisse nocentes. 
<lvcan. phars. 8.138> Fata mihi totum mea sunt agitanda per orbem. 
<lvcan. phars. 8.139> Heu nimium felix aeterno nomine Lesbos, 
<lvcan. phars. 8.140> Siue doces populos regesque admittere Magnum, 
<lvcan. phars. 8.141> Seu praestas mihi sola fidem. Nam quaerere certum 
<lvcan. phars. 8.142> Fas quibus in terris, ubi sit scelus. Accipe, numen, 
<lvcan. phars. 8.143> Si quod adhuc mecum est, uotorum extrema meorum: 
<lvcan. phars. 8.144> Da similis Lesbo populos, qui Marte subactum 
<lvcan. phars. 8.145> Non intrare suos infesto Caesare portus, 
<lvcan. phars. 8.146> Non exire uetent." Dixit maestamque carinae 
<lvcan. phars. 8.147> Imposuit comitem. cunctos mutare putares 
<lvcan. phars. 8.148> Tellurem patriaeque solum: sic litore toto 
<lvcan. phars. 8.149> Plangitur, infestae tenduntur in aethera dextrae; 
<lvcan. phars. 8.150> Pompeiumque minus, cuius fortuna dolorem 
<lvcan. phars. 8.151> Mouerat, ast illam, quam toto tempore belli 
<lvcan. phars. 8.152> Vt ciuem uidere suam, discedere cernens 
<lvcan. phars. 8.153> Ingemuit populus; quam uix, si castra mariti 
<lvcan. phars. 8.154> Victoris peteret, siccis dimittere matres 
<lvcan. phars. 8.155> Iam poterant oculis: tanto deuinxit amore 
<lvcan. phars. 8.156> Hos pudor, hos probitas castique modestia uultus, 
<lvcan. phars. 8.157> Quod summissa animis, nulli grauis hospita turbae 
<lvcan. phars. 8.158> Stantis adhuc fati uixit quasi coniuge uicto. 
<lvcan. phars. 8.159> Iam pelago medios Titan demissus ad ignes 
<lvcan. phars. 8.160> Nec quibus abscondit nec si quibus exerit orbem 
<lvcan. phars. 8.161> Totus erat: uigiles Pompei pectore curae 
<lvcan. phars. 8.162> Nunc socias adeunt Romani foederis urbes 
<lvcan. phars. 8.163> Et uarias regum mentes, nunc inuia mundi 
<lvcan. phars. 8.164> Arua super nimios soles austrumque iacentis. 
<lvcan. phars. 8.165> Saepe labor maestus curarum odiumque futuri 
<lvcan. phars. 8.166> Proiecit fessos incerti pectoris aestus, 
<lvcan. phars. 8.167> Rectoremque ratis de cunctis consulit astris, 
<lvcan. phars. 8.168> Vnde notet terras, quae sit mensura secandi 
<lvcan. phars. 8.169> Aequoris in caelo, Syriam quo sidere seruet, 
<lvcan. phars. 8.170> Aut quotus in Plaustro Libyam bene dirigat ignis. 
<lvcan. phars. 8.171> Doctus ad haec fatur taciti seruator Olympi: 
<lvcan. phars. 8.172>"Signifero quaecumque fluunt labentia caelo, 
<lvcan. phars. 8.173> Numquam stante polo miseros fallentia nautas, 
<lvcan. phars. 8.174> Sidera non sequimur; sed qui non mergitur undis 
<lvcan. phars. 8.175> Axis inocciduus gemina clarissimus arcto, 
<lvcan. phars. 8.176> Ille regit puppes. Hic cum mihi semper in altum 
<lvcan. phars. 8.177> Surget et instabit summis minor Vrsa ceruchis, 
<lvcan. phars. 8.178> Bosporon et Scythiae curuantem litora Pontum 
<lvcan. phars. 8.179> Spectamus. Quicquid descendet ab arbore summa 
<lvcan. phars. 8.180> Arctophylax propiorque mari Cynosura feretur, 
<lvcan. phars. 8.181> In Syriae portus tendet ratis. Inde Canopos 
<lvcan. phars. 8.182> Excipit australi caelo contenta uagari, 
<lvcan. phars. 8.183> Stella timens borean; illa quoque perge sinistra 
<lvcan. phars. 8.184> Trans Pharon, in medio tanget ratis aequore Syrtim. 
<lvcan. phars. 8.185> Sed quo uela dari, quo nunc pede carbasa tendi 
<lvcan. phars. 8.186> Nostra iubes?" Dubio contra cui pectore Magnus 
<lvcan. phars. 8.187>"Hoc solum toto" respondit "in aequore serua, 
<lvcan. phars. 8.188> Vt sit ab Emathiis semper tua longius oris 
<lvcan. phars. 8.189> Puppis et Hesperiam pelago caeloque relinquas; 
<lvcan. phars. 8.190> Cetera da uentis. Comitem pignusque recepi 
<lvcan. phars. 8.191> Depositum: tunc certus eram quae litora uellem, 
<lvcan. phars. 8.192> Nunc portum fortuna dabit." Sic fatur; at ille 
<lvcan. phars. 8.193> Iusto uela modo pendentia cornibus aequis 
<lvcan. phars. 8.194> Torsit et in laeuum puppim dedit, utque secaret, 
<lvcan. phars. 8.195> Quas Asinae cautes et quas Chios asperat, undas, 
<lvcan. phars. 8.196> Hos dedit in proram, tenet hos in puppe rudentis. 
<lvcan. phars. 8.197> Aequora senserunt motus aliterque secante 
<lvcan. phars. 8.198> Iam pelagus rostro nec idem spectante carina 
<lvcan. phars. 8.199> Mutauere sonum. Non sic moderator equorum, 
<lvcan. phars. 8.200> Dexteriore rota laeuum cum circumit axem, 
<lvcan. phars. 8.201> Cogit inoffensae currus accedere metae. 
<lvcan. phars. 8.202> Ostendit terras Titan et sidera texit. 
<lvcan. phars. 8.203> Sparsus ab Emathia fugit quicumque procella, 
<lvcan. phars. 8.204> Adsequitur Magnum, primusque a litore Lesbi 
<lvcan. phars. 8.205> Occurrit natus, procerum mox turba fidelis; 
<lvcan. phars. 8.206> Nam neque deiecto fatis acieque fugato 
<lvcan. phars. 8.207> Abstulerat Magno reges fortuna ministros; 
<lvcan. phars. 8.208> Terrarum dominos et sceptra Eoa tenentis 
<lvcan. phars. 8.209> Exul habet comites. Iubet ire in deuia mundi 
<lvcan. phars. 8.210> Deiotarum, qui sparsa ducis uestigia legit. 
<lvcan. phars. 8.211>"Quando" ait "Emathiis amissus cladibus orbis, 
<lvcan. phars. 8.212> Qua Romanus erat, superest, fidissime regum, 
<lvcan. phars. 8.213> Eoam temptare fidem populosque bibentis 
<lvcan. phars. 8.214> Euphraten et adhuc securum a Caesare Tigrim. 
<lvcan. phars. 8.215> Ne pigeat Magno quaerentem fata remotas 
<lvcan. phars. 8.216> Medorum penetrare domos Scythicosque recessus 
<lvcan. phars. 8.217> Et totum mutare diem uocesque superbo 
<lvcan. phars. 8.218> Arsacidae perferre meas: "Si foedera nobis 
<lvcan. phars. 8.219> Prisca manent mihi per Latium iurata Tonantem, 
<lvcan. phars. 8.220> Per uestros astricta magos, implete pharetras 
<lvcan. phars. 8.221> Armeniosque arcus Geticis intendite neruis; 
<lvcan. phars. 8.222> Si uos, o Parthi, peterem cum Caspia claustra 
<lvcan. phars. 8.223> Et sequerer duros aeterni Martis Alanos, 
<lvcan. phars. 8.224> Passus Achaemeniis late decurrere campis 
<lvcan. phars. 8.225> In tutam trepidos numquam Babylona coegi: 
<lvcan. phars. 8.226> Arua super Cyri Chaldaeique ultima regni, 
<lvcan. phars. 8.227> Qua rapidus Ganges et qua Nysaeus Hydaspes 
<lvcan. phars. 8.228> Accedunt pelago, Phoebi surgentis ab igne 
<lvcan. phars. 8.229> Iam propior quam Persis eram; tamen omnia uincens 
<lvcan. phars. 8.230> Sustinui nostris uos tantum desse triumphis, 
<lvcan. phars. 8.231> Solusque e numero regum telluris Eoae 
<lvcan. phars. 8.232> Ex aequo me Parthus adit. Nec munere Magni 
<lvcan. phars. 8.233> Stant semel Arsacidae. Quis enim post uulnera cladis 
<lvcan. phars. 8.234> Assyriae iustas Latii compescuit iras? 
<lvcan. phars. 8.235> Tot meritis obstricta meis nunc Parthia ruptis 
<lvcan. phars. 8.236> Excedat claustris uetitam per saecula ripam 
<lvcan. phars. 8.237> Zeugmaque Pellaeum. Pompeio uincite, Parthi, 
<lvcan. phars. 8.238> Vinci Roma uolet". Regem parere iubenti 
<lvcan. phars. 8.239> Ardua non piguit, positisque insignibus aulae 
<lvcan. phars. 8.240> Egreditur famulo raptos indutus amictus. 
<lvcan. phars. 8.241> In dubiis tutum est inopem simulare tyranno; 
<lvcan. phars. 8.242> Quanto igitur mundi dominis securius aeuum 
<lvcan. phars. 8.243> Verus pauper agit! Dimisso in litore rege, 
<lvcan. phars. 8.244> Ipse per Icariae scopulos Ephesonque relinquens 
<lvcan. phars. 8.245> Et placidi Colophona maris spumantia paruae 
<lvcan. phars. 8.246> Radit saxa Sami; spirat de litore Coo 
<lvcan. phars. 8.247> Aura fluens; Gnidon inde fugit claramque relinquit 
<lvcan. phars. 8.248> Sole Rhodon magnosque sinus Telmessidos undae 
<lvcan. phars. 8.249> Compensat medio pelagi. Pamphylia puppi 
<lvcan. phars. 8.250> Occurrit tellus, nec se committere muris 
<lvcan. phars. 8.251> Ausus adhuc ullis, te primum, parua Phaselis, 
<lvcan. phars. 8.252> Magnus adit; nam te metui uetat incola rarus 
<lvcan. phars. 8.253> Exhaustaeque domus populis, maiorque carinae 
<lvcan. phars. 8.254> Quam tua turba fuit. Tendens hinc carbasa rursus 
<lvcan. phars. 8.255> Iam Taurum Tauroque uidet Dipsunta cadentem. 
<lvcan. phars. 8.256> Crederet hoc Magnus, pacem cum praestitit undis, 
<lvcan. phars. 8.257> Et sibi consultum? Cilicum per litora tutus 
<lvcan. phars. 8.258> Parua puppe fugit. Sequitur pars magna senatus 
<lvcan. phars. 8.259> Ad profugum collecta ducem, paruisque Syhedris, 
<lvcan. phars. 8.260> Quo portu mittitque rates recipitque Selinus, 
<lvcan. phars. 8.261> In procerum coetu tandem maesta ora resoluit 
<lvcan. phars. 8.262> Vocibus his Magnus: "Comites bellique fugaeque 
<lvcan. phars. 8.263> Atque instar patriae, quamuis in litore nudo, 
<lvcan. phars. 8.264> In Cilicum terra, nullis circumdatus armis 
<lvcan. phars. 8.265> Consultem rebusque nouis exordia quaeram, 
<lvcan. phars. 8.266> Ingentis praestate animos. non omnis in aruis 
<lvcan. phars. 8.267> Emathiis cecidi, nec sic mea fata premuntur 
<lvcan. phars. 8.268> Vt nequeam releuare caput cladesque receptas 
<lvcan. phars. 8.269> Excutere. An Libycae Marium potuere ruinae 
<lvcan. phars. 8.270> Erigere in fasces et plenis reddere fastis: 
<lvcan. phars. 8.271> Me pulsum leuiore manu Fortuna tenebit? 
<lvcan. phars. 8.272> Mille meae Graio uoluuntur in aequore puppes, 
<lvcan. phars. 8.273> Mille duces; sparsit potius Pharsalia nostras, 
<lvcan. phars. 8.274> Quam subuertit, opes. Sed me uel sola tueri 
<lvcan. phars. 8.275> Fama potest rerum, toto quas gessimus orbe, 
<lvcan. phars. 8.276> Et nomen quod mundus amat. uos pendite regna 
<lvcan. phars. 8.277> Viribus atque fide, Libyam, Parthosque Pharonque, 
<lvcan. phars. 8.278> Quemnam Romanis deceat succurrere rebus. 
<lvcan. phars. 8.279> Ast ego curarum uobis arcana mearum 
<lvcan. phars. 8.280> Expromam mentisque meae quo pondera uergant. 
<lvcan. phars. 8.281> Aetas Niliaci nobis suspecta tyranni est: 
<lvcan. phars. 8.282> Ardua quippe fides robustos exigit annos. 
<lvcan. phars. 8.283> Hinc anceps dubii terret sollertia Mauri; 
<lvcan. phars. 8.284> Namque memor generis Carthaginis impia proles 
<lvcan. phars. 8.285> Imminet Hesperiae, multusque in pectore uano est 
<lvcan. phars. 8.286> Hannibal, obliquo maculat qui sanguine regnum 
<lvcan. phars. 8.287> Et Numidas contingit auos; iam supplice Varo 
<lvcan. phars. 8.288> Intumuit uiditque loco Romana secundo. 
<lvcan. phars. 8.289> Quare agite Eoum, comites, properemus in orbem. 
<lvcan. phars. 8.290> Diuidit Euphrates ingentem gurgite mundum, 
<lvcan. phars. 8.291> Caspiaque immensos seducunt claustra recessus, 
<lvcan. phars. 8.292> Et polus Assyrias alter noctesque diesque 
<lvcan. phars. 8.293> Vertit, et abruptum nostro mare discolor unda 
<lvcan. phars. 8.294> Oceanusque suus. Regnandi sola uoluptas; 
<lvcan. phars. 8.295> Celsior in campo sonipes et fortior arcus, 
<lvcan. phars. 8.296> Nec puer aut senior letalis tendere neruos 
<lvcan. phars. 8.297> Segnis, et a nulla mors est incerta sagitta. 
<lvcan. phars. 8.298> Primi Pellaeas arcu fregere sarisas 
<lvcan. phars. 8.299> Bactraque Medorum sedem, murisque superbam 
<lvcan. phars. 8.300> Assyrias Babylona domos. nec pila timentur 
<lvcan. phars. 8.301> Nostra nimis Parthis, audentque in bella uenire 
<lvcan. phars. 8.302> Experti Scythicas Crasso pereunte pharetras. 
<lvcan. phars. 8.303> Spicula nec solo spargunt fidentia ferro, 
<lvcan. phars. 8.304> Stridula sed multo saturantur tela ueneno; 
<lvcan. phars. 8.305> Vulnera parua nocent, fatumque in sanguine summo est. 
<lvcan. phars. 8.306> O utinam non tanta mihi fiducia saeuis 
<lvcan. phars. 8.307> Esset in Arsacidis! Fatis nimis aemula nostris 
<lvcan. phars. 8.308> Fata mouent Medos, multumque in gente deorum est. 
<lvcan. phars. 8.309> Effundam populos alia tellure reuulsos 
<lvcan. phars. 8.310> Excitosque suis immittam sedibus ortus. 
<lvcan. phars. 8.311> Quod si nos Eoa(==E+O+A-) fides et barbara fallent 
<lvcan. phars. 8.312> Foedera, uulgati supra commercia mundi 
<lvcan. phars. 8.313> Naufragium Fortuna ferat: non regna precabor 
<lvcan. phars. 8.314> Quae feci. Sat magna feram solacia mortis, 
<lvcan. phars. 8.315> Orbe iacens alio, nihil haec in membra cruente, 
<lvcan. phars. 8.316> Nil socerum fecisse pie. Sed cuncta reuoluens 
<lvcan. phars. 8.317> Vitae fata meae, semper uenerabilis illa 
<lvcan. phars. 8.318> Orbis parte fui; quantus Maeotida supra, 
<lvcan. phars. 8.319> Quantus aput Tanaim toto conspectus in ortu! 
<lvcan. phars. 8.320> Quas magis in terras nostrum felicibus actis 
<lvcan. phars. 8.321> Nomen abit aut unde redit maiore triumpho? 
<lvcan. phars. 8.322> Roma, faue coeptis; quid enim tibi laetius umquam 
<lvcan. phars. 8.323> Praestiterint superi, quam, si ciuilia Partho 
<lvcan. phars. 8.324> Milite bella geras, tantam consumere gentem 
<lvcan. phars. 8.325> Et nostris miscere malis? Cum Caesaris arma 
<lvcan. phars. 8.326> Concurrent Medis, aut me fortuna necesse est 
<lvcan. phars. 8.327> Vindicet aut Crassos." Sic fatus murmure sentit 
<lvcan. phars. 8.328> Consilium damnasse uiros; quos Lentulus omnis 
<lvcan. phars. 8.329> Virtutis stimulis et nobilitate dolendi 
<lvcan. phars. 8.330> Praecessit dignasque tulit modo consule uoces: 
<lvcan. phars. 8.331>"Sicine Thessalicae mentem fregere ruinae? 
<lvcan. phars. 8.332> Vna dies mundi damnauit fata? secundum 
<lvcan. phars. 8.333> Emathiam lis tanta datur? iacet omne cruenti 
<lvcan. phars. 8.334> Vulneris auxilium? solos tibi, Magne, reliquit 
<lvcan. phars. 8.335> Parthorum fortuna pedes? Quid transfuga mundi, 
<lvcan. phars. 8.336> Terrarum totos tractus caelumque perosus, 
<lvcan. phars. 8.337> Auersosque polos alienaque sidera quaeris, 
<lvcan. phars. 8.338> Chaldaeos culture focos et barbara sacra, 
<lvcan. phars. 8.339> Parthorum famulus? quid causa obtenditur armis 
<lvcan. phars. 8.340> Libertatis amor? miserum quid decipis orbem, 
<lvcan. phars. 8.341> Si seruire potes? Te, quem Romana regentem 
<lvcan. phars. 8.342> Horruit auditu, quem captos ducere reges 
<lvcan. phars. 8.343> Vidit ab Hyrcanis Indoque a litore siluis, 
<lvcan. phars. 8.344> Deiectum fatis, humilem fractumque uidebit 
<lvcan. phars. 8.345> Extolletque animos Latium uesanus in orbem, 
<lvcan. phars. 8.346> Se simul et Romam Pompeio supplice mensus? 
<lvcan. phars. 8.347> Nil animis fatisque tuis effabere dignum; 
<lvcan. phars. 8.348> Exiget ignorans Latiae commercia linguae 
<lvcan. phars. 8.349> Vt lacrimis se, Magne, roges. Patimurne pudoris 
<lvcan. phars. 8.350> Hoc uulnus, clades ut Parthia uindicet ante 
<lvcan. phars. 8.351> Hesperias quam Roma suas? Ciuilibus armis 
<lvcan. phars. 8.352> Elegit te nempe ducem: quid uulnera nostra 
<lvcan. phars. 8.353> In Scythicos spargis populos cladesque latentes? 
<lvcan. phars. 8.354> Quid Parthos transire doces? Solacia tanti 
<lvcan. phars. 8.355> Perdit Roma mali, nullos admittere reges, 
<lvcan. phars. 8.356> Sed ciui seruire suo. Iuuat ire per orbem 
<lvcan. phars. 8.357> Ducentem saeuas Romana in moenia gentes 
<lvcan. phars. 8.358> Signaque ab Euphrate cum Crassis capta sequentem? 
<lvcan. phars. 8.359> Qui solus regum fato celante fauorem 
<lvcan. phars. 8.360> Defuit Emathiae, nunc tantas ille lacesset 
<lvcan. phars. 8.361> Auditi uictoris opes aut iungere fata 
<lvcan. phars. 8.362> Tecum, Magne, uolet? non haec fiducia genti est: 
<lvcan. phars. 8.363> Omnis in arctois populus quicumque pruinis 
<lvcan. phars. 8.364> Nascitur, indomitus bellis et mortis amator; 
<lvcan. phars. 8.365> Quicquid ad Eoos tractus mundique teporem 
<lvcan. phars. 8.366> Ibitur, emollit gentes clementia caeli. 
<lvcan. phars. 8.367> Illic et laxas uestes et fluxa uirorum 
<lvcan. phars. 8.368> Velamenta uides. Parthus per Medica rura, 
<lvcan. phars. 8.369> Sarmaticos inter campos effusaque plano 
<lvcan. phars. 8.370> Tigridis arua solo nulli superabilis hosti est 
<lvcan. phars. 8.371> Libertate fugae; sed non, ubi terra tumebit, 
<lvcan. phars. 8.372> Aspera conscendet montis iuga nec per opacas 
<lvcan. phars. 8.373> Bella geret tenebras incerto debilis arcu 
<lvcan. phars. 8.374> Nec franget nando uiolenti uerticis amnem 
<lvcan. phars. 8.375> Nec tota in pugna perfusus sanguine membra 
<lvcan. phars. 8.376> Exiget aestiuum calido sub puluere solem. 
<lvcan. phars. 8.377> Non aries illis, non ulla est machina belli, 
<lvcan. phars. 8.378> Aut fossas implere ualent, Parthoque sequenti 
<lvcan. phars. 8.379> Murus erit quodcumque potest obstare sagittae. 
<lvcan. phars. 8.380> Pugna leuis bellumque fugax turmaeque uagantes 
<lvcan. phars. 8.381> Et melior cessisse loco quam pellere miles; 
<lvcan. phars. 8.382> Illita tela dolis, nec Martem comminus usquam 
<lvcan. phars. 8.383> Ausa pati uirtus, sed longe tendere neruos 
<lvcan. phars. 8.384> Et quo ferre uelint permittere uulnera uentis. 
<lvcan. phars. 8.385> Ensis habet uires, et gens quaecumque uirorum 
<lvcan. phars. 8.386> Bella gerit gladiis. Nam Medos proelia prima 
<lvcan. phars. 8.387> Exarmant uacuaque iubent remeare pharetra. 
<lvcan. phars. 8.388> Nulla manus illis, fiducia tota ueneni est. 
<lvcan. phars. 8.389> Credis, Magne, uiros, quos in discrimina belli 
<lvcan. phars. 8.390> Cum ferro misisse parum est? Temptare pudendum 
<lvcan. phars. 8.391> Auxilium tanti est, toto diuisus ut orbe 
<lvcan. phars. 8.392> A terra moriare tua, tibi barbara tellus 
<lvcan. phars. 8.393> Incumbat, te parua tegant ac uilia busta, 
<lvcan. phars. 8.394> Inuidiosa tamen Crasso quaerente sepulchrum? 
<lvcan. phars. 8.395> Sed tua sors leuior, quoniam mors ultima poena est 
<lvcan. phars. 8.396> Nec metuenda uiris. At non Cornelia letum 
<lvcan. phars. 8.397> Infando sub rege timet. Num barbara nobis 
<lvcan. phars. 8.398> Est ignota Venus, quae ritu caeca ferarum 
<lvcan. phars. 8.399> Polluit innumeris leges et foedera taedae 
<lvcan. phars. 8.400> Coniugibus thalamique patent secreta nefandi 
<lvcan. phars. 8.401> Inter mille nurus? Epulis uesana meroque 
<lvcan. phars. 8.402> Regia non ullis exceptos legibus audet 
<lvcan. phars. 8.403> Concubitus; tot femineis complexibus unum 
<lvcan. phars. 8.404> Non lassat nox tota marem. Iacuere sorores 
<lvcan. phars. 8.405> In regum thalamis sacrataque pignora matres. 
<lvcan. phars. 8.406> Damnat apud gentes sceleris non sponte peracti 
<lvcan. phars. 8.407> Oedipodionias infelix fabula Thebas: 
<lvcan. phars. 8.408> Parthorum dominus quotiens sic sanguine mixto 
<lvcan. phars. 8.409> Nascitur Arsacides? cui fas implere parentem, 
<lvcan. phars. 8.410> Quid rear esse nefas? Proles tam clara Metelli 
<lvcan. phars. 8.411> Stabit barbarico coniux millesima lecto. 
<lvcan. phars. 8.412> Quamquam non ulli plus regia, Magne, uacabit 
<lvcan. phars. 8.413> Saeuitia stimulata Venus titulisque uirorum; 
<lvcan. phars. 8.414> Nam quo plura iuuent Parthum portenta, fuisse 
<lvcan. phars. 8.415> Hanc sciet et Crassi; ceu pridem debita fatis 
<lvcan. phars. 8.416> Assyriis trahitur cladis captiua uetustae. 
<lvcan. phars. 8.417> Haereat Eoae uulnus miserabile sortis: 
<lvcan. phars. 8.418> Non solum auxilium funesto ab rege petisse, 
<lvcan. phars. 8.419> Sed gessisse prius bellum ciuile pudebit. 
<lvcan. phars. 8.420> Nam quod apud populos crimen socerique tuumque 
<lvcan. phars. 8.421> Maius erit quam quod uobis miscentibus arma 
<lvcan. phars. 8.422> Crassorum uindicta perit? Incurrere cuncti 
<lvcan. phars. 8.423> Debuerant in Bactra duces et, ne qua uacarent 
<lvcan. phars. 8.424> Arma, uel arctoum Dacis Rhenique cateruis 
<lvcan. phars. 8.425> Imperii nudare latus, dum perfida Susa 
<lvcan. phars. 8.426> In tumulos prolapsa ducum Babylonque iaceret. 
<lvcan. phars. 8.427> Assyriae paci finem, Fortuna, precamur; 
<lvcan. phars. 8.428> Et, si Thessalia bellum ciuile peractum est, 
<lvcan. phars. 8.429> Ad Parthos qui uicit eat. gens unica mundi est 
<lvcan. phars. 8.430> De qua Caesareis possim gaudere triumphis. 
<lvcan. phars. 8.431> Non tibi, cum primum gelidum transibis Araxen, 
<lvcan. phars. 8.432> Vmbra senis maesti Scythicis confixa sagittis 
<lvcan. phars. 8.433> Ingeret has uoces? "Tu, quem post funera nostra 
<lvcan. phars. 8.434> Vltorem cinerum nudae sperauimus umbrae, 
<lvcan. phars. 8.435> Ad foedus pacemque uenis?" Tunc plurima cladis 
<lvcan. phars. 8.436> Occurrent monimenta tibi: quae moenia trunci 
<lvcan. phars. 8.437> Lustrarunt ceruice duces, ubi nomina tanta 
<lvcan. phars. 8.438> Obruit Euphrates et nostra cadauera Tigris 
<lvcan. phars. 8.439> Detulit in terras ac reddidit. Ire per ista 
<lvcan. phars. 8.440> Si potes, in media socerum quoque, Magne, sedentem 
<lvcan. phars. 8.441> Thessalia placare potes. quin respicis orbem 
<lvcan. phars. 8.442> Romanum? Si regna times proiecta sub austro 
<lvcan. phars. 8.443> Infidumque Iubam, petimus Pharon aruaque Lagi. 
<lvcan. phars. 8.444> Syrtibus hinc Libycis tuta est Aegyptos; at inde 
<lvcan. phars. 8.445> Gurgite septeno rapidus mare summouet amnis. 
<lvcan. phars. 8.446> Terra suis contenta bonis, non indiga mercis 
<lvcan. phars. 8.447> Aut Iouis; in solo tanta est fiducia Nilo. 
<lvcan. phars. 8.448> Sceptra puer Ptolomaeus habet tibi debita, Magne, 
<lvcan. phars. 8.449> Tutelae commissa tuae. quis nominis umbram 
<lvcan. phars. 8.450> Horreat? innocua est aetas; ne iura fidemque 
<lvcan. phars. 8.451> Respectumque deum ueteri speraueris aula: 
<lvcan. phars. 8.452> Nil pudet adsuetos sceptris, mitissima sors est 
<lvcan. phars. 8.453> Regnorum sub rege nouo." Non plura locutus 
<lvcan. phars. 8.454> Impulit huc animos. Quantum spes ultima rerum 
<lvcan. phars. 8.455> Libertatis habet! uicta est sententia Magni. 
<lvcan. phars. 8.456> Tum Cilicum liquere solum Cyproque citatas 
<lvcan. phars. 8.457> Immisere rates, nullas cui praetulit aras 
<lvcan. phars. 8.458> Vndae diua memor Paphiae, si numina nasci 
<lvcan. phars. 8.459> Credimus aut quemquam fas est coepisse deorum. 
<lvcan. phars. 8.460> Haec ubi deseruit(==DESERUIT) Pompeius litora, totos 
<lvcan. phars. 8.461> Emensus Cypri scopulos, quibus exit in austrum, 
<lvcan. phars. 8.462> Inde maris uasti transuerso uertitur aestu; 
<lvcan. phars. 8.463> Nec tenuit gratum nocturno lumine montem 
<lvcan. phars. 8.464> Infimaque Aegypti pugnaci litora uelo 
<lvcan. phars. 8.465> Vix tetigit, qua diuidui pars maxima Nili 
<lvcan. phars. 8.466> In uada decurrit Pelusia septimus amnis. 
<lvcan. phars. 8.467> Tempus erat quo Libra pares examinat horas, 
<lvcan. phars. 8.468> Non uno plus aequa die, noctique rependit 
<lvcan. phars. 8.469> Lux minor hibernae uerni solacia damni. 
<lvcan. phars. 8.470> Comperit ut regem Casio se monte tenere, 
<lvcan. phars. 8.471> Flectit iter; nec Phoebus adhuc nec carbasa languent. 
<lvcan. phars. 8.472> Iam rapido speculator eques per litora cursu 
<lvcan. phars. 8.473> Hospitis aduentu pauidam compleuerat aulam. 
<lvcan. phars. 8.474> Consilii uix tempus erat; tamen omnia monstra 
<lvcan. phars. 8.475> Pellaeae coiere domus, quos inter Acoreus 
<lvcan. phars. 8.476> Iam placidus senio fractisque modestior annis 
<lvcan. phars. 8.477>(Hunc genuit custos Nili crescentis in arua 
<lvcan. phars. 8.478> Memphis uana sacris; illo cultore deorum 
<lvcan. phars. 8.479> Lustra suae Phoebes non unus uixerat Apis) 
<lvcan. phars. 8.480> Consilii uox prima fuit meritumque fidemque 
<lvcan. phars. 8.481> Sacraque defuncti iactauit pignora patris. 
<lvcan. phars. 8.482> Sed melior suadere malis et nosse tyrannos 
<lvcan. phars. 8.483> Ausus Pompeium leto damnare Pothinus: 
<lvcan. phars. 8.484>"Ius et fas multos faciunt, Ptolomaee, nocentes; 
<lvcan. phars. 8.485> Dat poenas laudata fides, cum sustinet" inquit 
<lvcan. phars. 8.486>"Quos fortuna premit. Fatis accede deisque 
<lvcan. phars. 8.487> Et cole felices, miseros fuge. Sidera terra 
<lvcan. phars. 8.488> Vt distant et flamma mari, sic utile recto. 
<lvcan. phars. 8.489> Sceptrorum uis tota perit, si pendere iusta 
<lvcan. phars. 8.490> Incipit, euertitque arces respectus honesti. 
<lvcan. phars. 8.491> Libertas scelerum est, quae regna inuisa tuetur, 
<lvcan. phars. 8.492> Sublatusque modus gladiis. Facere omnia saeue 
<lvcan. phars. 8.493> Non impune licet, nisi cum facis. exeat aula 
<lvcan. phars. 8.494> Qui uult esse pius. uirtus et summa potestas 
<lvcan. phars. 8.495> Non coeunt; semper metuet quem saeua pudebunt. 
<lvcan. phars. 8.496> Non impune tuos Magnus contempserit annos, 
<lvcan. phars. 8.497> Qui te nec uictos arcere a litore nostro 
<lvcan. phars. 8.498> Posse putat. Neu nos sceptris priuauerit hospes, 
<lvcan. phars. 8.499> Pignora sunt propiora tibi: Nilumque Pharonque, 
<lvcan. phars. 8.500> Si regnare piget, damnatae redde sorori. 
<lvcan. phars. 8.501> Aegyptum certe Latiis tueamur ab armis. 
<lvcan. phars. 8.502> Quicquid non fuerit Magni, dum bella geruntur, 
<lvcan. phars. 8.503> Nec uictoris erit. Toto iam pulsus ab orbe, 
<lvcan. phars. 8.504> Postquam nulla manet rerum fiducia, quaerit 
<lvcan. phars. 8.505> Cum qua gente cadat. Rapitur ciuilibus umbris. 
<lvcan. phars. 8.506> Nec soceri tantum arma fugit: fugit ora senatus, 
<lvcan. phars. 8.507> Cuius Thessalicas saturat pars magna uolucres, 
<lvcan. phars. 8.508> Et metuit gentes, quas uno in sanguine mixtas 
<lvcan. phars. 8.509> Deseruit(==DESERUIT), regesque timet, quorum omnia mersit; 
<lvcan. phars. 8.510> Thessaliaeque reus nulla tellure receptus 
<lvcan. phars. 8.511> Sollicitat nostrum, quem nondum perdidit, orbem. 
<lvcan. phars. 8.512> Iustior in Magnum nobis, Ptolomaee, querellae 
<lvcan. phars. 8.513> Causa data est: quid sepositam semperque quietam 
<lvcan. phars. 8.514> Crimine bellorum maculas Pharon aruaque nostra 
<lvcan. phars. 8.515> Victori suspecta facis? cur sola cadenti 
<lvcan. phars. 8.516> Haec placuit tellus, in quam Pharsalica fata 
<lvcan. phars. 8.517> Conferres poenasque tuas? Iam crimen habemus 
<lvcan. phars. 8.518> Purgandum gladio: quod nobis sceptra senatus 
<lvcan. phars. 8.519> Te suadente dedit, uotis tua fouimus arma. 
<lvcan. phars. 8.520> Hoc ferrum, quod fata iubent proferre, paraui 
<lvcan. phars. 8.521> Non tibi, sed uicto; feriam tua uiscera, Magne, 
<lvcan. phars. 8.522> Malueram soceri: rapimur quo cuncta feruntur. 
<lvcan. phars. 8.523> Tene mihi dubitas an sit uiolare necesse, 
<lvcan. phars. 8.524> Cum liceat? Quae te nostri fiducia regni 
<lvcan. phars. 8.525> Huc agit, infelix? Populum non cernis inermem 
<lvcan. phars. 8.526> Aruaque uix refugo fodientem mollia Nilo? 
<lvcan. phars. 8.527> Metiri sua regna decet uiresque fateri. 
<lvcan. phars. 8.528> Tu, Ptolomaee, potes Magni fulcire ruinam, 
<lvcan. phars. 8.529> Sub qua Roma iacet? bustum cineresque mouere 
<lvcan. phars. 8.530> Thessalicos audes bellumque in regna uocare? 
<lvcan. phars. 8.531> Ante aciem Emathiam nullis accessimus armis: 
<lvcan. phars. 8.532> Pompei nunc castra placent, quae deserit orbis? 
<lvcan. phars. 8.533> Nunc uictoris opes et cognita fata lacessis? 
<lvcan. phars. 8.534> Aduersis non desse decet, sed laeta secutos; 
<lvcan. phars. 8.535> Nulla fides umquam miseros elegit amicos." 
<lvcan. phars. 8.536> Adsensere omnes sceleri. Laetatur honore 
<lvcan. phars. 8.537> Rex puer insueto, quod iam sibi tanta iubere 
<lvcan. phars. 8.538> Permittant famuli. Sceleri delectus Achillas, 
<lvcan. phars. 8.539> Perfida qua tellus Casiis excurrit harenis 
<lvcan. phars. 8.540> Et uada testantur iunctas Aegyptia Syrtes, 
<lvcan. phars. 8.541> Exiguam sociis monstri gladiisque carinam 
<lvcan. phars. 8.542> Instruit. O superi, Nilusne et barbara Memphis 
<lvcan. phars. 8.543> Et Pelusiaci tam mollis turba Canopi 
<lvcan. phars. 8.544> Hos animos! Sic fata premunt ciuilia mundum? 
<lvcan. phars. 8.545> Sic Romana iacent? ullusne in cladibus istis 
<lvcan. phars. 8.546> Est locus Aegypto, Phariusque admittitur ensis? 
<lvcan. phars. 8.547> Hanc certe seruate fidem, ciuilia bella: 
<lvcan. phars. 8.548> Cognatas praestate manus externaque monstra 
<lvcan. phars. 8.549> Pellite, si meruit tam claro nomine Magnus 
<lvcan. phars. 8.550> Caesaris esse nefas. Tanti, Ptolomaee, ruinam 
<lvcan. phars. 8.551> Nominis haut metuis caeloque tonante profanas 
<lvcan. phars. 8.552> Inseruisse manus, impure ac semiuir, audes? 
<lvcan. phars. 8.553> Non domitor mundi nec ter Capitolia curru 
<lvcan. phars. 8.554> Inuectus regumque potens uindexque senatus 
<lvcan. phars. 8.555> Victorisque gener: Phario satis esse tyranno 
<lvcan. phars. 8.556> Quod poterat, Romanus erat. Quid uiscera nostra 
<lvcan. phars. 8.557> Scrutaris gladio? nescis, puer improbe, nescis, 
<lvcan. phars. 8.558> Quo tua sit fortuna loco; iam iure sine ullo 
<lvcan. phars. 8.559> Nili sceptra tenes; cecidit ciuilibus armis, 
<lvcan. phars. 8.560> Qui tibi regna dedit. Iam uento uela negarat 
<lvcan. phars. 8.561> Magnus et auxilio remorum infanda petebat 
<lvcan. phars. 8.562> Litora; quem contra non longa uecta biremi 
<lvcan. phars. 8.563> Appulerat scelerata manus, Magnoque patere 
<lvcan. phars. 8.564> Fingens regna Phari, celsae de puppe carinae 
<lvcan. phars. 8.565> In paruam iubet ire ratem litusque malignum 
<lvcan. phars. 8.566> Incusat bimaremque uadis frangentibus aestum, 
<lvcan. phars. 8.567> Qui uetet externas terris appellere classes. 
<lvcan. phars. 8.568> Quod nisi fatorum leges intentaque iussu 
<lvcan. phars. 8.569> Ordinis aeterni miserae uicinia mortis 
<lvcan. phars. 8.570> Damnatum leto traherent ad litora Magnum, 
<lvcan. phars. 8.571> Non ulli comitum sceleris praesagia derant: 
<lvcan. phars. 8.572> Quippe fides si pura foret, si regia Magno, 
<lvcan. phars. 8.573> Sceptrorum auctori, uera pietate pateret, 
<lvcan. phars. 8.574> Venturum tota Pharium cum classe tyrannum. 
<lvcan. phars. 8.575> Sed cedit fatis classemque relinquere iussus 
<lvcan. phars. 8.576> Obsequitur, letumque iuuat praeferre timori. 
<lvcan. phars. 8.577> Ibat in hostilem praeceps Cornelia puppem, 
<lvcan. phars. 8.578> Hoc magis impatiens egresso desse marito 
<lvcan. phars. 8.579> Quod metuit clades. "Remane, temeraria coniux, 
<lvcan. phars. 8.580> Et tu, nate, precor, longeque e litore casus 
<lvcan. phars. 8.581> Expectate meos et in hac ceruice tyranni 
<lvcan. phars. 8.582> Explorate fidem." Dixit; sed surda uetanti 
<lvcan. phars. 8.583> Tendebat geminas amens Cornelia palmas: 
<lvcan. phars. 8.584>"Quo sine me, crudelis, abis? Iterumne relinquor, 
<lvcan. phars. 8.585> Thessalicis summota malis? Numquam omine laeto 
<lvcan. phars. 8.586> Distrahimur miseri. Poteras non flectere puppim, 
<lvcan. phars. 8.587> Cum fugeres, alio latebrisque relinquere Lesbi, 
<lvcan. phars. 8.588> Omnibus a terris si nos arcere parabas? 
<lvcan. phars. 8.589> An tantum in fluctus placeo comes?" Haec ubi frustra 
<lvcan. phars. 8.590> Effudit, prima pendet tamen anxia puppe 
<lvcan. phars. 8.591> Attonitoque metu nec quoquam auertere uisus 
<lvcan. phars. 8.592> Nec Magnum spectare potest. Stetit anxia classis 
<lvcan. phars. 8.593> Ad ducis euentum, metuens non arma nefasque 
<lvcan. phars. 8.594> Sed ne summissis precibus Pompeius adoret 
<lvcan. phars. 8.595> Sceptra sua donata manu. Transire parantem 
<lvcan. phars. 8.596> Romanus Pharia miles de puppe salutat 
<lvcan. phars. 8.597> Septimius, qui (pro superum pudor!) arma satelles 
<lvcan. phars. 8.598> Regia gestabat posito deformia pilo, 
<lvcan. phars. 8.599> Immanis, uiolentus, atrox nullaque ferarum 
<lvcan. phars. 8.600> Mitior in caedes. Quis non, Fortuna, putasset 
<lvcan. phars. 8.601> Parcere te populis, quod bello haec dextra uacaret, 
<lvcan. phars. 8.602> Thessaliaque procul tam noxia tela fugasses? 
<lvcan. phars. 8.603> Disponis gladios, ne quo non fiat in orbe, 
<lvcan. phars. 8.604> Heu! facinus ciuile tibi. uictoribus ipsis 
<lvcan. phars. 8.605> Dedecus et numquam superum caritura pudore 
<lvcan. phars. 8.606> Fabula: Romanus regi sic paruit ensis, 
<lvcan. phars. 8.607> Pellaeusque puer gladio tibi colla recidit, 
<lvcan. phars. 8.608> Magne, tuo. qua posteritas in saecula mittet 
<lvcan. phars. 8.609> Septimium fama? Scelus hoc quo nomine dicent, 
<lvcan. phars. 8.610> Qui Bruti dixere nefas? Iam uenerat horae 
<lvcan. phars. 8.611> Terminus extremae, Phariamque ablatus in alnum 
<lvcan. phars. 8.612> Perdiderat iam iura sui. Tum stringere ferrum 
<lvcan. phars. 8.613> Regia monstra parant. ut uidit comminus ensis, 
<lvcan. phars. 8.614> Inuoluit uultus atque, indignatus apertum 
<lvcan. phars. 8.615> Fortunae praebere, caput; tunc lumina pressit 
<lvcan. phars. 8.616> Continuitque animam, ne quas effundere uoces 
<lvcan. phars. 8.617> Vellet et aeternam fletu corrumpere famam. 
<lvcan. phars. 8.618> Sed postquam mucrone latus funestus Achillas 
<lvcan. phars. 8.619> Perfodit, nullo gemitu consensit ad ictum 
<lvcan. phars. 8.620> Respexitque nefas seruatque immobile corpus 
<lvcan. phars. 8.621> Seque probat moriens atque haec in pectore uoluit(==VOLVIT): 
<lvcan. phars. 8.622>"Saecula Romanos numquam tacitura labores 
<lvcan. phars. 8.623> Attendunt, aeuumque sequens speculatur ab omni 
<lvcan. phars. 8.624> Orbe ratem Phariamque fidem: nunc consule famae. 
<lvcan. phars. 8.625> Fata tibi longae fluxerunt prospera uitae; 
<lvcan. phars. 8.626> Ignorant populi, si non in morte probaris, 
<lvcan. phars. 8.627> An scieris aduersa pati. Ne cede pudori 
<lvcan. phars. 8.628> Auctoremque dole fati: quacumque feriris, 
<lvcan. phars. 8.629> Crede manum soceri. spargant lacerentque licebit, 
<lvcan. phars. 8.630> Sum tamen, o superi, felix, nullique potestas 
<lvcan. phars. 8.631> Hoc auferre deo. Mutantur prospera uita: 
<lvcan. phars. 8.632> Non fit morte miser. uidet hanc Cornelia caedem 
<lvcan. phars. 8.633> Pompeiusque meus. Tanto patientius, oro, 
<lvcan. phars. 8.634> Clude, dolor, gemitus; natus coniuxque peremptum, 
<lvcan. phars. 8.635> Si mirantur, amant." Talis custodia Magno 
<lvcan. phars. 8.636> Mentis erat; ius hoc animi morientis habebat. 
<lvcan. phars. 8.637> At non tam patiens Cornelia cernere saeuum, 
<lvcan. phars. 8.638> Quam perferre, nefas, miserandis aethera complet 
<lvcan. phars. 8.639> Vocibus: "O coniux, ego te scelerata peremi. 
<lvcan. phars. 8.640> Letiferae tibi causa morae fuit auia Lesbos, 
<lvcan. phars. 8.641> Et prior in Nili peruenit litora Caesar; 
<lvcan. phars. 8.642> Nam cui ius alii sceleris? Sed quisquis in istud 
<lvcan. phars. 8.643> A superis immisse caput uel Caesaris irae 
<lvcan. phars. 8.644> Vel tibi prospiciens, nescis, crudelis, ubi ipsa 
<lvcan. phars. 8.645> Viscera sint Magni; properas atque ingeris ictus, 
<lvcan. phars. 8.646> Qua uotum est uicto. Poenas non morte minores 
<lvcan. phars. 8.647> Pendat et ante meum uideat caput. haut ego culpa 
<lvcan. phars. 8.648> Libera bellorum, quae matrum sola per undas 
<lvcan. phars. 8.649> Et per castra comes nullis absterrita fatis, 
<lvcan. phars. 8.650> Victum, quod reges etiam timuere, recepi. 
<lvcan. phars. 8.651> Hoc merui, coniux, in tuta puppe relinqui? 
<lvcan. phars. 8.652> Perfide, parcebas? te fata extrema petente 
<lvcan. phars. 8.653> Vita digna fui? Moriar, nec munere regis. 
<lvcan. phars. 8.654> Aut mihi praecipitem, nautae, permittite saltum, 
<lvcan. phars. 8.655> Aut laqueum collo tortosque aptare rudentis, 
<lvcan. phars. 8.656> Aut aliquis Magno dignus comes exigat ensem; 
<lvcan. phars. 8.657> Pompeio praestare potest quod Caesaris armis 
<lvcan. phars. 8.658> Imputet. O saeui, properantem in fata tenetis? 
<lvcan. phars. 8.659> Viuis adhuc, coniunx, et iam Cornelia non est 
<lvcan. phars. 8.660> Iuris, Magne, sui: prohibent accersere mortem, 
<lvcan. phars. 8.661> Seruor uictori." Sic fata interque suorum 
<lvcan. phars. 8.662> Lapsa manus rapitur trepida fugiente carina. 
<lvcan. phars. 8.663> At Magni cum terga sonent et pectora ferro, 
<lvcan. phars. 8.664> Permansisse decus sacrae uenerabile formae 
<lvcan. phars. 8.665> Iratamque deis faciem, nil ultima mortis 
<lvcan. phars. 8.666> Ex habitu uultuque uiri mutasse fatentur 
<lvcan. phars. 8.667> Qui lacerum uidere caput. Nam saeuus in ipso 
<lvcan. phars. 8.668> Septimius sceleris maius scelus inuenit actu 
<lvcan. phars. 8.669> Ac retegit sacros scisso uelamine uultus 
<lvcan. phars. 8.670> Semianimis Magni spirantiaque occupat ora 
<lvcan. phars. 8.671> Collaque in obliquo ponit languentia transtro. 
<lvcan. phars. 8.672> Tunc neruos uenasque secat nodosaque frangit 
<lvcan. phars. 8.673> Ossa diu; nondum artis erat caput ense rotare. 
<lvcan. phars. 8.674> At postquam trunco ceruix abscisa recessit, 
<lvcan. phars. 8.675> Vindicat hoc Pharius dextra gestare satelles. 
<lvcan. phars. 8.676> Degener atque operae miles Romane secundae, 
<lvcan. phars. 8.677> Pompei diro sacrum caput ense recidis, 
<lvcan. phars. 8.678> Vt non ipse feras? O summi fata pudoris! 
<lvcan. phars. 8.679> Impius ut Magnum nosset puer, illa uerenda 
<lvcan. phars. 8.680> Regibus hirta coma et generosa fronte decora 
<lvcan. phars. 8.681> Caesaries comprensa manu est, Pharioque ueruto, 
<lvcan. phars. 8.682> Dum uiuunt uultus atque os in murmura pulsant 
<lvcan. phars. 8.683> Singultus animae, dum lumina nuda rigescunt, 
<lvcan. phars. 8.684> Suffixum caput est, quo numquam bella iubente 
<lvcan. phars. 8.685> Pax fuit; hoc leges Campumque et rostra mouebat, 
<lvcan. phars. 8.686> Hac facie Fortuna tibi Romana placebas. 
<lvcan. phars. 8.687> Nec satis infando fuit hoc uidisse tyranno, 
<lvcan. phars. 8.688> Vult sceleris superesse fidem. Tunc arte nefanda 
<lvcan. phars. 8.689> Summota est capiti tabes, raptoque cerebro 
<lvcan. phars. 8.690> Adsiccata cutis, putrisque effluxit ab alto 
<lvcan. phars. 8.691> Vmor, et infuso facies solidata ueneno est. 
<lvcan. phars. 8.692> Vltima Lageae stirpis perituraque proles, 
<lvcan. phars. 8.693> Degener, incestae sceptris cessure sorori, 
<lvcan. phars. 8.694> Cum tibi sacrato Macedon seruetur in antro 
<lvcan. phars. 8.695> Et regum cineres extructo monte quiescant, 
<lvcan. phars. 8.696> Cum Ptolemaeorum manes seriemque pudendam 
<lvcan. phars. 8.697> Pyramides claudant indignaque Mausolea, 
<lvcan. phars. 8.698> Litora Pompeium feriunt, truncusque uadosis 
<lvcan. phars. 8.699> Huc illuc iactatur aquis! Adeone molesta 
<lvcan. phars. 8.700> Totum cura fuit socero seruare cadauer? 
<lvcan. phars. 8.701> Hac Fortuna fide Magni tam prospera fata 
<lvcan. phars. 8.702> Pertulit, hac illum summo de culmine rerum 
<lvcan. phars. 8.703> Morte petit cladesque omnis exegit in uno 
<lvcan. phars. 8.704> Saeua die, quibus immunes tot praestitit annos 
<lvcan. phars. 8.705> Pompeiusque fuit qui numquam mixta uideret 
<lvcan. phars. 8.706> Laeta malis, felix nullo turbante deorum 
<lvcan. phars. 8.707> Et nullo parcente miser; semel impulit illum 
<lvcan. phars. 8.708> Dilata Fortuna manu. Pulsatur harenis, 
<lvcan. phars. 8.709> Carpitur in scopulis hausto per uulnera fluctu, 
<lvcan. phars. 8.710> Ludibrium pelagi, nullaque manente figura 
<lvcan. phars. 8.711> Vna nota est Magno capitis iactura reuulsi. 
<lvcan. phars. 8.712> Ante tamen Pharias uictor quam tangat harenas, 
<lvcan. phars. 8.713> Pompeio raptim tumulum fortuna parauit, 
<lvcan. phars. 8.714> Ne iaceat nullo uel ne meliore sepulchro: 
<lvcan. phars. 8.715> E latebris pauidus decurrit ad aequora Cordus; 
<lvcan. phars. 8.716> Quaestor ab Idalio Cinyraeae litore Cypri 
<lvcan. phars. 8.717> Infaustus Magni fuerat comes. Ille per umbras 
<lvcan. phars. 8.718> Ausus ferre gradum uictum pietate timorem 
<lvcan. phars. 8.719> Compulit, ut mediis quaesitum corpus in undis 
<lvcan. phars. 8.720> Duceret ad terram traheretque in litora Magnum. 
<lvcan. phars. 8.721> Lucis maesta parum per densas Cynthia nubes 
<lvcan. phars. 8.722> Praebebat; cano sed discolor aequore truncus 
<lvcan. phars. 8.723> Conspicitur. Tenet ille ducem complexibus artis 
<lvcan. phars. 8.724> Eripiente mari; tunc uictus pondere tanto 
<lvcan. phars. 8.725> Expectat fluctus pelagoque iuuante cadauer 
<lvcan. phars. 8.726> Impellit. Postquam sicco iam litore sedit, 
<lvcan. phars. 8.727> Incubuit Magno lacrimasque effundit in omne 
<lvcan. phars. 8.728> Vulnus et ad superos obscuraque sidera fatur: 
<lvcan. phars. 8.729>"Non pretiosa petit cumulato ture sepulchra 
<lvcan. phars. 8.730> Pompeius, Fortuna, tuus, non pinguis ad astra 
<lvcan. phars. 8.731> Vt ferat e membris Eoos fumus odores, 
<lvcan. phars. 8.732> Vt Romana suum gestent pia colla parentem, 
<lvcan. phars. 8.733> Praeferat ut ueteres feralis pompa triumphos, 
<lvcan. phars. 8.734> Vt resonent tristi cantu fora, totus ut ignes 
<lvcan. phars. 8.735> Proiectis maerens exercitus ambiat armis. 
<lvcan. phars. 8.736> Da uilem Magno plebei funeris arcam, 
<lvcan. phars. 8.737> Quae lacerum corpus siccos effundat in ignes; 
<lvcan. phars. 8.738> Robora non desint misero nec sordidus ustor. 
<lvcan. phars. 8.739> Sit satis, o superi, quod non Cornelia fuso 
<lvcan. phars. 8.740> Crine iacet subicique facem complexa maritum 
<lvcan. phars. 8.741> Imperat, extremo sed abest a munere busti 
<lvcan. phars. 8.742> Infelix coniunx nec adhuc a litore longe est." 
<lvcan. phars. 8.743> Sic fatus paruos iuuenis procul aspicit ignes 
<lvcan. phars. 8.744> Corpus uile suis nullo custode cremantis. 
<lvcan. phars. 8.745> Inde rapit flammas semustaque robora membris 
<lvcan. phars. 8.746> Subducit. "Quaecumque es" ait "neglecta nec ulli 
<lvcan. phars. 8.747> Cara tuo, sed Pompeio felicior umbra, 
<lvcan. phars. 8.748> Quod iam compositum uiolat manus hospita bustum, 
<lvcan. phars. 8.749> Da ueniam; si quid sensus post fata relictum, 
<lvcan. phars. 8.750> Cedis et ipsa rogo paterisque haec damna sepulchri, 
<lvcan. phars. 8.751> Teque pudet sparsis Pompei manibus uri." 
<lvcan. phars. 8.752> Sic fatus plenusque sinus ardente fauilla 
<lvcan. phars. 8.753> Peruolat ad truncum, qui fluctu paene relatus 
<lvcan. phars. 8.754> Litore pendebat. Summas dimouit harenas 
<lvcan. phars. 8.755> Et collecta procul lacerae fragmenta carinae 
<lvcan. phars. 8.756> Exigua trepidus posuit scrobe. Nobile corpus 
<lvcan. phars. 8.757> Robora nulla premunt, nulla strue membra recumbunt; 
<lvcan. phars. 8.758> Admotus Magnum, non subditus, accipit ignis. 
<lvcan. phars. 8.759> Ille sedens iuxta flammas: "O maxime" dixit 
<lvcan. phars. 8.760>"Ductor et Hesperii maiestas nominis una, 
<lvcan. phars. 8.761> Si tibi iactatu pelagi, si funere nullo 
<lvcan. phars. 8.762> Tristior iste rogus, manes animamque potentem 
<lvcan. phars. 8.763> Officiis auerte meis: iniuria fati 
<lvcan. phars. 8.764> Hoc fas esse iubet; ne ponti belua quicquam, 
<lvcan. phars. 8.765> Ne fera, ne uolucres, ne saeui Caesaris ira 
<lvcan. phars. 8.766> Audeat, exiguam, quantum potes, accipe flammam: 
<lvcan. phars. 8.767> Romana succensa manu est. Fortuna recursus 
<lvcan. phars. 8.768> Si det in Hesperiam, non hac in sede quiescent 
<lvcan. phars. 8.769> Tam sacri cineres; sed te Cornelia, Magne, 
<lvcan. phars. 8.770> Accipiet notaque manu transfundet in urnam. 
<lvcan. phars. 8.771> Interea paruo signemus litora saxo, 
<lvcan. phars. 8.772> Vt nota sit busti; si quis placare peremptum 
<lvcan. phars. 8.773> Forte uolet plenos et reddere mortis honores, 
<lvcan. phars. 8.774> Inueniat trunci cineres et norit harenas, 
<lvcan. phars. 8.775> Ad quas, Magne, tuum referat caput." Haec ubi fatus, 
<lvcan. phars. 8.776> Excitat inualidas admoto fomite flammas. 
<lvcan. phars. 8.777> Carpitur et lentum Magnus destillat in ignem 
<lvcan. phars. 8.778> Tabe fouens bustum. Sed iam percusserat astra 
<lvcan. phars. 8.779> Aurorae promissa dies: ille ordine rupto 
<lvcan. phars. 8.780> Funeris attonitus latebras in litore quaerit. 
<lvcan. phars. 8.781> Quam metuis, demens, isto pro crimine poenam, 
<lvcan. phars. 8.782> Quo te Fama loquax omnis accepit in annos? 
<lvcan. phars. 8.783> Condita laudabit Magni socer impius ossa. 
<lvcan. phars. 8.784> I modo securus ueniae fassusque sepulchrum 
<lvcan. phars. 8.785> Posce caput. Cogit pietas imponere finem 
<lvcan. phars. 8.786> Officio. Semusta rapit resolutaque nondum 
<lvcan. phars. 8.787> Ossa satis neruis et inustis plena medullis 
<lvcan. phars. 8.788> Aequorea restinguit aqua congestaque in unum 
<lvcan. phars. 8.789> Parua clusit humo. Tunc, ne leuis aura retectos 
<lvcan. phars. 8.790> Auferret cineres, saxo compressit harenam, 
<lvcan. phars. 8.791> Nautaque ne bustum religato fune moueret, 
<lvcan. phars. 8.792> Inscripsit sacrum semusto stipite nomen: 
<lvcan. phars. 8.793>"Hic situs est Magnus." Placet hoc, Fortuna, sepulchrum 
<lvcan. phars. 8.794> Dicere Pompei, quo condi maluit illum, 
<lvcan. phars. 8.795> Quam terra caruisse socer? Temeraria dextra, 
<lvcan. phars. 8.796> Cur obicis Magno tumulum manesque uagantis 
<lvcan. phars. 8.797> Includis? Situs est, qua terra extrema refuso 
<lvcan. phars. 8.798> Pendet in Oceano: Romanum nomen et omne 
<lvcan. phars. 8.799> Imperium Magno tumuli est modus; obrue saxa 
<lvcan. phars. 8.800> Crimine plena deum: si tota est Herculis Oete 
<lvcan. phars. 8.801> Et iuga tota uacant Bromio Nyseia, quare 
<lvcan. phars. 8.802> Vnus in Aegypto est Magni lapis? omnia Lagi 
<lvcan. phars. 8.803> Rura tenere potest. Si nullo caespite nomen 
<lvcan. phars. 8.804> Haeserit, erremus populi cinerumque tuorum, 
<lvcan. phars. 8.805> Magne, metu nullas Nili calcemus harenas. 
<lvcan. phars. 8.806> Quod si tam sacro dignaris nomine saxum, 
<lvcan. phars. 8.807> Adde actus tantos monumentaque maxima rerum, 
<lvcan. phars. 8.808> Adde trucis Lepidi motus Alpinaque bella 
<lvcan. phars. 8.809> Armaque Sertori reuocato consule uicta 
<lvcan. phars. 8.810> Et currus quos egit eques, commercia tuta 
<lvcan. phars. 8.811> Gentibus et pauidos Cilicas maris; adde subactam 
<lvcan. phars. 8.812> Barbariem gentesque uagas et quicquid in euro 
<lvcan. phars. 8.813> Regnorum boreaque iacet. Dic semper ab armis 
<lvcan. phars. 8.814> Ciuilem repetisse togam, ter curribus actis 
<lvcan. phars. 8.815> Contentum multos patriae donasse triumphos. 
<lvcan. phars. 8.816> Quis capit haec tumulus? surgit miserabile bustum 
<lvcan. phars. 8.817> Non ullis plenum titulis, non ordine tanto 
<lvcan. phars. 8.818> Fastorum, solitumque legi super alta deorum 
<lvcan. phars. 8.819> Culmina et extructos spoliis hostilibus arcus 
<lvcan. phars. 8.820> Haut procul est ima Pompei nomen harena 
<lvcan. phars. 8.821> Depressum tumulo, quod non legat aduena rectus, 
<lvcan. phars. 8.822> Quod nisi monstratum Romanus transeat hospes. 
<lvcan. phars. 8.823> Noxia ciuili tellus Aegyptia fato, 
<lvcan. phars. 8.824> Haut equidem inmerito Cumanae carmine uatis 
<lvcan. phars. 8.825> Cautum, ne Nili Pelusia tangeret ora 
<lvcan. phars. 8.826> Hesperius miles ripasque aestate tumentis. 
<lvcan. phars. 8.827> Quid tibi, saeua, precer pro tanto crimine, tellus? 
<lvcan. phars. 8.828> Vertat aquas Nilus, quo nascitur, orbe retentus, 
<lvcan. phars. 8.829> Et steriles egeant hibernis imbribus agri, 
<lvcan. phars. 8.830> Totaque in Aethiopum putres soluaris harenas. 
<lvcan. phars. 8.831> Nos in templa tuam Romana accepimus Isim 
<lvcan. phars. 8.832> Semideosque canes et sistra iubentia luctus 
<lvcan. phars. 8.833> Et, quem tu plangens hominem testaris, Osirim: 
<lvcan. phars. 8.834> Tu nostros, Aegypte, tenes in puluere manes. 
<lvcan. phars. 8.835> Tu quoque, cum saeuo dederis iam templa tyranno, 
<lvcan. phars. 8.836> Nondum Pompei cineres, o Roma, petisti; 
<lvcan. phars. 8.837> Exul adhuc iacet umbra ducis. Si saecula prima 
<lvcan. phars. 8.838> Victoris timuere minas, nunc excipe saltem 
<lvcan. phars. 8.839> Ossa tui Magni, si nondum subruta fluctu 
<lvcan. phars. 8.840> Inuisa tellure sedent. Quis busta timebit? 
<lvcan. phars. 8.841> Quis sacris dignam mouisse uerebitur umbram? 
<lvcan. phars. 8.842> Imperet hoc nobis utinam scelus et uelit uti 
<lvcan. phars. 8.843> Nostro Roma sinu: satis o nimiumque beatus, 
<lvcan. phars. 8.844> Si mihi contingat manes transferre reuulsos 
<lvcan. phars. 8.845> Ausoniam, si tale ducis uiolare sepulchrum. 
<lvcan. phars. 8.846> Forsitan aut sulco sterili cum poscere finem 
<lvcan. phars. 8.847> A superis aut Roma uolet feralibus austris 
<lvcan. phars. 8.848> Ignibus aut nimiis aut terrae tecta mouenti, 
<lvcan. phars. 8.849> Consilio iussuque deum transibis in urbem, 
<lvcan. phars. 8.850> Magne, tuam, summusque feret tua busta sacerdos. 
<lvcan. phars. 8.851> Nam quis ad exustam Cancro torrente Syenen 
<lvcan. phars. 8.852> Ibit et imbrifera siccas sub Pliade Thebas 
<lvcan. phars. 8.853> Spectator Nili, quis rubri stagna profundi 
<lvcan. phars. 8.854> Aut Arabum portus mercis mutator Eoae, 
<lvcan. phars. 8.855> Magne, petet, quem non tumuli uenerabile saxum 
<lvcan. phars. 8.856> Et cinis in summis forsan turbatus harenis 
<lvcan. phars. 8.857> Auertet manesque tuos placare iubebit 
<lvcan. phars. 8.858> Et Casio praeferre Ioui? Nil ista nocebunt 
<lvcan. phars. 8.859> Famae busta tuae: templis auroque sepultus 
<lvcan. phars. 8.860> Vilior umbra fores; nunc es pro numine summo 
<lvcan. phars. 8.861> Hoc tumulo, Fortuna, iacens: augustius aris 
<lvcan. phars. 8.862> Victoris Libyco pulsatur in aequore saxum. 
<lvcan. phars. 8.863> Tarpeis qui saepe deis sua tura negarunt, 
<lvcan. phars. 8.864> Inclusum Tusco uenerantur caespite fulmen. 
<lvcan. phars. 8.865> Proderit hoc olim, quod non mansura futuris 
<lvcan. phars. 8.866> Ardua marmoreo surrexit pondere moles. 
<lvcan. phars. 8.867> Pulueris exigui sparget non longa uetustas 
<lvcan. phars. 8.868> Congeriem, bustumque cadet, mortisque peribunt 
<lvcan. phars. 8.869> Argumenta tuae. ueniet felicior aetas, 
<lvcan. phars. 8.870> Qua sit nulla fides saxum monstrantibus illud, 
<lvcan. phars. 8.871> Atque erit Aegyptus populis fortasse nepotum 
<lvcan. phars. 8.872> Tam mendax Magni tumulo, quam Creta Tonantis. 
<lvcan. phars. 9.1> At non in Pharia manes iacuere fauilla 
<lvcan. phars. 9.2> Nec cinis exiguus tantam compescuit umbram: 
<lvcan. phars. 9.3> Prosiluit busto semustaque membra relinquens 
<lvcan. phars. 9.4> Degeneremque rogum sequitur conuexa Tonantis; 
<lvcan. phars. 9.5> Qua niger astriferis conectitur axibus aer, 
<lvcan. phars. 9.6> Quodque patet terras inter lunaeque meatus, 
<lvcan. phars. 9.7> Semidei manes habitant, quos ignea uirtus 
<lvcan. phars. 9.8> Innocuos uita patientes aetheris imi 
<lvcan. phars. 9.9> Fecit et aeternos animam collegit in orbes: 
<lvcan. phars. 9.10> Non illuc auro positi nec ture sepulti 
<lvcan. phars. 9.11> Perueniunt. Illic postquam se lumine uero 
<lvcan. phars. 9.12> Impleuit, stellasque uagas miratus et astra 
<lvcan. phars. 9.13> Fixa polis, uidit quanta sub nocte iaceret 
<lvcan. phars. 9.14> Nostra dies, risitque sui ludibria trunci. 
<lvcan. phars. 9.15> Hinc super Emathiae campos et signa cruenti 
<lvcan. phars. 9.16> Caesaris ac sparsas uolitauit in aequore classes 
<lvcan. phars. 9.17> Et scelerum uindex in sancto pectore Bruti 
<lvcan. phars. 9.18> Sedit et inuicti posuit se mente Catonis. 
<lvcan. phars. 9.19> Ille, ubi pendebant casus dubiumque manebat, 
<lvcan. phars. 9.20> Quem dominum mundi facerent ciuilia bella, 
<lvcan. phars. 9.21> Oderat et Magnum, quamuis comes isset in arma 
<lvcan. phars. 9.22> Auspiciis raptus patriae ductuque senatus; 
<lvcan. phars. 9.23> At post Thessalicas clades iam pectore toto 
<lvcan. phars. 9.24> Pompeianus erat. Patriam tutore carentem 
<lvcan. phars. 9.25> Excepit, populi trepidantia membra refouit, 
<lvcan. phars. 9.26> Ignauis manibus proiectos reddidit enses 
<lvcan. phars. 9.27> Nec regnum cupiens gessit ciuilia bella 
<lvcan. phars. 9.28> Nec seruire timens. Nil causa fecit in armis 
<lvcan. phars. 9.29> Ille sua: totae post Magni funera partes 
<lvcan. phars. 9.30> Libertatis erant; quas ne per litora fusas 
<lvcan. phars. 9.31> Colligeret rapido uictoria Caesaris actu, 
<lvcan. phars. 9.32> Corcyrae secreta petit(==PE-TI+T) ac mille carinis 
<lvcan. phars. 9.33> Abstulit Emathiae secum fragmenta ruinae. 
<lvcan. phars. 9.34> Quis ratibus tantis fugientia crederet ire 
<lvcan. phars. 9.35> Agmina? quis pelagus uictas artasse carinas? 
<lvcan. phars. 9.36> Dorida tunc Malean et apertam Taenaron umbris, 
<lvcan. phars. 9.37> Inde Cythera petit, boreaque urgente carinas 
<lvcan. phars. 9.38> Creta fugit: Dictaea legit cedentibus undis 
<lvcan. phars. 9.39> Litora. Tunc ausum classi praecludere portus 
<lvcan. phars. 9.40> Impulit ac saeuas meritum Phycunta rapinas 
<lvcan. phars. 9.41> Sparsit et hinc placidis alto delabitur auris 
<lvcan. phars. 9.42> In litus, Palinure, tuum (neque enim aequore tantum 
<lvcan. phars. 9.43> Ausonio monumenta tenes, portusque quietos 
<lvcan. phars. 9.44> Testatur Libye Phrygio placuisse magistro), 
<lvcan. phars. 9.45> Cum procul ex alto tendentes uela carinae 
<lvcan. phars. 9.46> Ancipites tenuere animos, sociosne malorum 
<lvcan. phars. 9.47> An ueherent hostes; praeceps facit omne timendum 
<lvcan. phars. 9.48> Victor et in nulla non creditur esse carina. 
<lvcan. phars. 9.49> Ast illae puppes luctus planctusque ferebant 
<lvcan. phars. 9.50> Et mala uel duri lacrimas motura Catonis. 
<lvcan. phars. 9.51> Nam postquam frustra precibus Cornelia nautas 
<lvcan. phars. 9.52> Priuignique fugam tenuit, ne forte repulsus 
<lvcan. phars. 9.53> Litoribus Phariis remearet in aequora truncus, 
<lvcan. phars. 9.54> Ostenditque rogum non iusti flamma sepulchri, 
<lvcan. phars. 9.55>"Ergo indigna fui" dixit "Fortuna, marito 
<lvcan. phars. 9.56> Accendisse rogum gelidosque effusa per artus 
<lvcan. phars. 9.57> Incubuisse uiro, laceros exurere crines 
<lvcan. phars. 9.58> Membraque dispersi pelago componere Magni, 
<lvcan. phars. 9.59> Vulneribus cunctis largos infundere fletus, 
<lvcan. phars. 9.60> Ossibus et tepida uestes implere fauilla, 
<lvcan. phars. 9.61> Quicquid ab exstincto licuisset tollere busto, 
<lvcan. phars. 9.62> In templis sparsura deum? Sine funeris ullo 
<lvcan. phars. 9.63> Ardet honore rogus; manus hoc Aegyptia forsan 
<lvcan. phars. 9.64> Obtulit officium graue manibus. O bene nudi 
<lvcan. phars. 9.65> Crassorum cineres! Pompeio contigit ignis 
<lvcan. phars. 9.66> Inuidia maiore deum. similisne malorum 
<lvcan. phars. 9.67> Sors mihi semper erit? Numquam dare iusta licebit 
<lvcan. phars. 9.68> Coniugibus? numquam plenas plangemus ad urnas? 
<lvcan. phars. 9.69> Quid porro tumulis opus est aut ulla requiris 
<lvcan. phars. 9.70> Instrumenta, dolor? Non toto in pectore portas, 
<lvcan. phars. 9.71> Impia, Pompeium? non imis haeret imago 
<lvcan. phars. 9.72> Visceribus? Quaerat cineres uictura superstes. 
<lvcan. phars. 9.73> Nunc tamen, hinc longe qui fulget luce maligna, 
<lvcan. phars. 9.74> Ignis adhuc aliquid Phario de litore surgens 
<lvcan. phars. 9.75> Ostendit mihi, Magne, tui; iam flamma resedit, 
<lvcan. phars. 9.76> Pompeiumque ferens uanescit solis ad ortus 
<lvcan. phars. 9.77> Fumus, et inuisi tendunt mihi carbasa uenti. 
<lvcan. phars. 9.78> Non mihi nunc tellus, Pompeio si qua triumphos 
<lvcan. phars. 9.79> Victa dedit, non alta terens Capitolia currus 
<lvcan. phars. 9.80> Gratior; elapsus felix de pectore Magnus: 
<lvcan. phars. 9.81> Hunc uolumus quem Nilus habet, terraeque nocenti 
<lvcan. phars. 9.82> Non haerere queror; crimen commendat harenas. 
<lvcan. phars. 9.83> Linquere, si qua fides, Pelusia litora nolo. 
<lvcan. phars. 9.84> Tu pete bellorum casus et signa per orbem, 
<lvcan. phars. 9.85> Sexte, paterna moue; namque haec mandata reliquit 
<lvcan. phars. 9.86> Pompeius uobis in nostra condita cura: 
<lvcan. phars. 9.87>"Me cum fatalis leto damnauerit hora, 
<lvcan. phars. 9.88> Excipite, o nati, bellum ciuile, nec umquam, 
<lvcan. phars. 9.89> Dum terris aliquis nostra de stirpe manebit, 
<lvcan. phars. 9.90> Caesaribus regnare uacet. uel sceptra uel urbes 
<lvcan. phars. 9.91> Libertate sua ualidas impellite fama 
<lvcan. phars. 9.92> Nominis; has uobis partes, haec arma relinquo. 
<lvcan. phars. 9.93> Inueniet classes quisquis Pompeius in undas 
<lvcan. phars. 9.94> Venerit, et noster nullis non gentibus heres 
<lvcan. phars. 9.95> Bella dabit; tantum indomitos memoresque paterni 
<lvcan. phars. 9.96> Iuris habete animos. uni parere decebit, 
<lvcan. phars. 9.97> Si faciet partes pro libertate, Catoni." 
<lvcan. phars. 9.98> Exsolui tibi, Magne, fidem, mandata peregi. 
<lvcan. phars. 9.99> Insidiae ualuere tuae, deceptaque uixi, 
<lvcan. phars. 9.100> Ne mihi commissas auferrem perfida uoces. 
<lvcan. phars. 9.101> Iam nunc te per inane chaos, per Tartara, coniux, 
<lvcan. phars. 9.102> Si sunt ulla, sequar: quam longo tradita leto, 
<lvcan. phars. 9.103> Incertum est: poenas animae uiuacis ab ipsa 
<lvcan. phars. 9.104> Ante feram. Potui cernens tua funera, Magne, 
<lvcan. phars. 9.105> Non fugere in mortem: planctu contusa peribit, 
<lvcan. phars. 9.106> Effluet in lacrimas, numquam ueniemus ad enses 
<lvcan. phars. 9.107> Aut laqueos aut praecipites per inania iactus; 
<lvcan. phars. 9.108> Turpe mori post te solo non posse dolore." 
<lvcan. phars. 9.109> Sic ubi fata, caput ferali obduxit amictu 
<lvcan. phars. 9.110> Decreuitque pati tenebras puppisque cauernis 
<lvcan. phars. 9.111> Delituit saeuumque arte complexa dolorem 
<lvcan. phars. 9.112> Perfruitur lacrimis et amat pro coniuge luctum. 
<lvcan. phars. 9.113> Illam non fluctus stridensque rudentibus eurus 
<lvcan. phars. 9.114> Mouit et exsurgens ad summa pericula clamor, 
<lvcan. phars. 9.115> Votaque sollicitis faciens contraria nautis 
<lvcan. phars. 9.116> Composita in mortem iacuit fauitque procellis. 
<lvcan. phars. 9.117> Prima ratem Cypros spumantibus accipit undis; 
<lvcan. phars. 9.118> Inde tenens pelagus, sed iam moderatior, eurus 
<lvcan. phars. 9.119> In Libycas egit sedes et castra Catonis. 
<lvcan. phars. 9.120> Tristis, ut in multo mens est praesaga timore, 
<lvcan. phars. 9.121> Aspexit patrios comites a litore Magnus 
<lvcan. phars. 9.122> Et fratrem; medias praeceps tunc fertur in undas: 
<lvcan. phars. 9.123>"Dic ubi sit, germane, parens; stat summa caputque 
<lvcan. phars. 9.124> Orbis an occidimus Romanaque Magnus ad umbras 
<lvcan. phars. 9.125> Abstulit?" Haec fatur; quem contra talia frater: 
<lvcan. phars. 9.126>"O felix, quem sors alias dispersit in oras 
<lvcan. phars. 9.127> Quique nefas audis: oculos, germane, nocentis 
<lvcan. phars. 9.128> Spectato genitore fero. Non Caesaris armis 
<lvcan. phars. 9.129> Occubuit dignoque perit(==PE-RI+T) auctore ruinae: 
<lvcan. phars. 9.130> Rege sub impuro Nilotica rura tenente 
<lvcan. phars. 9.131> Hospitii fretus superis et munere tanto 
<lvcan. phars. 9.132> In proauos cecidit donati uictima regni. 
<lvcan. phars. 9.133> Vidi ego magnanimi lacerantes pectora patris 
<lvcan. phars. 9.134> Nec credens Pharium tantum potuisse tyrannum 
<lvcan. phars. 9.135> Litore Niliaco socerum iam stare putaui. 
<lvcan. phars. 9.136> Sed me nec sanguis nec tantum uulnera nostri 
<lvcan. phars. 9.137> Affecere senis, quantum gestata per urbem 
<lvcan. phars. 9.138> Ora ducis, quae transfixo sublimia pilo 
<lvcan. phars. 9.139> Vidimus: haec fama est oculis uictoris iniqui 
<lvcan. phars. 9.140> Seruari, scelerisque fidem quaesisse tyrannum. 
<lvcan. phars. 9.141> Nam corpus Phariaene canes auidaeque uolucres 
<lvcan. phars. 9.142> Distulerint, an furtiuus, quem uidimus, ignis 
<lvcan. phars. 9.143> Soluerit, ignoro. Quaecumque iniuria fati 
<lvcan. phars. 9.144> Abstulit hos artus, superis haec crimina dono; 
<lvcan. phars. 9.145> Seruata de parte queror." Cum talia Magnus 
<lvcan. phars. 9.146> Audisset, non in gemitus lacrimasque dolorem 
<lvcan. phars. 9.147> Effudit iustaque furens pietate profatur: 
<lvcan. phars. 9.148>"Praecipitate rates e sicco litore, nautae; 
<lvcan. phars. 9.149> Classis in aduersos erumpat remige uentos, 
<lvcan. phars. 9.150> Ite, duces, mecum; nusquam ciuilibus armis 
<lvcan. phars. 9.151> Tanta fuit merces, inhumatos condere manes, 
<lvcan. phars. 9.152> Sanguine semiuiri Magnum satiare tyranni. 
<lvcan. phars. 9.153> Non ego Pellaeas arces adytisque retectum 
<lvcan. phars. 9.154> Corpus Alexandri pigra Mareotide mergam? 
<lvcan. phars. 9.155> Non mihi pyramidum tumulis euulsus Amasis 
<lvcan. phars. 9.156> Atque alii reges Nilo torrente natabunt? 
<lvcan. phars. 9.157> Omnia dent poenas nudo tibi, Magne, sepulchra: 
<lvcan. phars. 9.158> Euoluam busto iam numen gentibus Isim 
<lvcan. phars. 9.159> Et tectum lino spargam per uulgus Osirim, 
<lvcan. phars. 9.160> Et sacer in Magni cineres mactabitur Apis, 
<lvcan. phars. 9.161> Suppositisque deis uram caput. Has mihi poenas 
<lvcan. phars. 9.162> Terra dabit: linquam uacuos cultoribus agros, 
<lvcan. phars. 9.163> Nec, Nilus cui crescat, erit, solusque tenebis 
<lvcan. phars. 9.164> Aegyptum, genitor, populis superisque fugatis." 
<lvcan. phars. 9.165> Dixerat et classem saeuus rapiebat in undas; 
<lvcan. phars. 9.166> Sed Cato laudatam iuuenis compescuit iram. 
<lvcan. phars. 9.167> Interea totis audito funere Magni 
<lvcan. phars. 9.168> Litoribus sonuit percussus planctibus aether, 
<lvcan. phars. 9.169> Exemploque carens et nulli cognitus aeuo 
<lvcan. phars. 9.170> Luctus erat, mortem populos deflere potentis. 
<lvcan. phars. 9.171> Sed magis, ut uisa est lacrimis exhausta, solutas 
<lvcan. phars. 9.172> In uultus effusa comas, Cornelia puppe 
<lvcan. phars. 9.173> Egrediens, rursus geminato uerbere plangunt. 
<lvcan. phars. 9.174> Vt primum in sociae peruenit litora terrae, 
<lvcan. phars. 9.175> Collegit uestes miserique insignia Magni 
<lvcan. phars. 9.176> Armaque et impressas auro, quas gesserat olim, 
<lvcan. phars. 9.177> Exuuias pictasque togas, uelamina summo 
<lvcan. phars. 9.178> Ter conspecta Ioui, funestoque intulit igni. 
<lvcan. phars. 9.179> Ille fuit miserae Magni cinis. accipit omnis 
<lvcan. phars. 9.180> Exemplum pietas, et toto litore busta 
<lvcan. phars. 9.181> Surgunt Thessalicis reddentia manibus ignem. 
<lvcan. phars. 9.182> Sic, ubi depastis summittere gramina campis 
<lvcan. phars. 9.183> Et renouare parans hibernas Apulus herbas 
<lvcan. phars. 9.184> Igne fouet terras, simul et Garganus et arua 
<lvcan. phars. 9.185> Vulturis et calidi lucent buceta Matini. 
<lvcan. phars. 9.186> Non tamen ad Magni peruenit gratius umbras 
<lvcan. phars. 9.187> Omne quod in superos audet conuicia uulgus 
<lvcan. phars. 9.188> Pompeiumque deis obicit, quam pauca Catonis 
<lvcan. phars. 9.189> Verba, sed a pleno uenientia pectore ueri. 
<lvcan. phars. 9.190>"Ciuis obit" inquit "multum maioribus impar 
<lvcan. phars. 9.191> Nosse modum iuris, sed in hoc tamen utilis aeuo, 
<lvcan. phars. 9.192> Cui non ulla fuit iusti reuerentia; salua 
<lvcan. phars. 9.193> Libertate potens et solus plebe parata 
<lvcan. phars. 9.194> Priuatus seruire sibi, rectorque senatus, 
<lvcan. phars. 9.195> Sed regnantis, erat. Nil belli iure poposcit, 
<lvcan. phars. 9.196> Quaeque dari uoluit(==VOLUIT), uoluit(==VOLUIT) sibi posse negari. 
<lvcan. phars. 9.197> Immodicas possedit opes, sed plura retentis 
<lvcan. phars. 9.198> Intulit. Inuasit ferrum, sed ponere norat; 
<lvcan. phars. 9.199> Praetulit arma togae, sed pacem armatus amauit; 
<lvcan. phars. 9.200> Iuuit sumpta ducem, iuuit dimissa potestas. 
<lvcan. phars. 9.201> Casta domus luxuque carens corruptaque numquam 
<lvcan. phars. 9.202> Fortuna domini. Clarum et uenerabile nomen 
<lvcan. phars. 9.203> Gentibus, et multum nostrae quod proderat urbi. 
<lvcan. phars. 9.204> Olim uera fides Sulla Marioque receptis 
<lvcan. phars. 9.205> Libertatis obit: Pompeio rebus adempto 
<lvcan. phars. 9.206> Nunc et ficta perit. Non iam regnare pudebit, 
<lvcan. phars. 9.207> Nec color imperii nec frons erit ulla senatus. 
<lvcan. phars. 9.208> O felix, cui summa dies fuit obuia uicto 
<lvcan. phars. 9.209> Et cui quaerendos Pharium scelus obtulit enses! 
<lvcan. phars. 9.210> Forsitan in soceri potuisses uiuere regno. 
<lvcan. phars. 9.211> Scire mori sors prima uiris, sed proxima cogi. 
<lvcan. phars. 9.212> Et mihi, si fatis aliena in iura uenimus, 
<lvcan. phars. 9.213> Fac talem, Fortuna, Iubam; non deprecor hosti 
<lvcan. phars. 9.214> Seruari, dum me seruet ceruice recisa." 
<lvcan. phars. 9.215> Vocibus his maior, quam si Romana sonarent 
<lvcan. phars. 9.216> Rostra ducis laudes, generosam uenit ad umbram 
<lvcan. phars. 9.217> Mortis honos. Fremit interea discordia uulgi, 
<lvcan. phars. 9.218> Castrorum bellique piget post funera Magni, 
<lvcan. phars. 9.219> Cum Tarcondimotus linquendi signa Catonis 
<lvcan. phars. 9.220> Sustulit; hunc rapta fugientem classe secutus 
<lvcan. phars. 9.221> Litus in extremum tali Cato uoce notauit: 
<lvcan. phars. 9.222>"O numquam pacate Cilix, iterumne rapinas 
<lvcan. phars. 9.223> Vadis in aequoreas? Magnum fortuna remouit, 
<lvcan. phars. 9.224> Iam pelago pirata redis." Tum respicit omnis 
<lvcan. phars. 9.225> In coetu motuque uiros, quorum unus aperta 
<lvcan. phars. 9.226> Mente fugae tali compellat uoce regentem: 
<lvcan. phars. 9.227>"Nos, Cato, da ueniam, Pompei duxit in arma, 
<lvcan. phars. 9.228> Non belli ciuilis amor, partesque fauore 
<lvcan. phars. 9.229> Fecimus. Ille iacet, quem paci praetulit orbis, 
<lvcan. phars. 9.230> Causaque nostra perit; patrios permitte penates 
<lvcan. phars. 9.231> Desertamque domum dulcesque reuisere natos. 
<lvcan. phars. 9.232> Nam quis erit finis, si nec Pharsalia pugnae 
<lvcan. phars. 9.233> Nec Pompeius erit? Perierunt tempora uitae: 
<lvcan. phars. 9.234> Mors eat in tutum, iustas sibi nostra senectus 
<lvcan. phars. 9.235> Prospiciat flammas; bellum ciuile sepulchra 
<lvcan. phars. 9.236> Vix ducibus praestare potest. Non barbara uictos 
<lvcan. phars. 9.237> Regna manent, non Armenium mihi saeua minatur 
<lvcan. phars. 9.238> Aut Scythicum fortuna iugum: sub iura togati 
<lvcan. phars. 9.239> Ciuis eo. Quisquis Magno uiuente secundus, 
<lvcan. phars. 9.240> Hic mihi primus erit. Sacris praestabitur umbris 
<lvcan. phars. 9.241> Summus honor; dominum quem clades cogit habebo, 
<lvcan. phars. 9.242> Nullum, Magne, ducem: te solum in bella secutus 
<lvcan. phars. 9.243> Post te fata sequar; nec enim sperare secunda 
<lvcan. phars. 9.244> Fas mihi nec liceat: fortuna cuncta tenentur 
<lvcan. phars. 9.245> Caesaris; Emathium sparsit uictoria ferrum. 
<lvcan. phars. 9.246> Clausa fides miseris, et toto solus in orbe est, 
<lvcan. phars. 9.247> Qui uelit ac possit uictis praestare salutem. 
<lvcan. phars. 9.248> Pompeio scelus est bellum ciuile perempto, 
<lvcan. phars. 9.249> Quo fuerat uiuente fides. Si publica iura, 
<lvcan. phars. 9.250> Si semper sequeris patriam, Cato, signa petamus, 
<lvcan. phars. 9.251> Romanus quae consul habet." Sic ille profatus 
<lvcan. phars. 9.252> Insiluit puppi iuuenum comitante tumultu. 
<lvcan. phars. 9.253> Actum Romanis fuerat de rebus, et omnis 
<lvcan. phars. 9.254> Indiga seruitii feruebat litore plebes. 
<lvcan. phars. 9.255> Erupere ducis sacro de pectore uoces: 
<lvcan. phars. 9.256>"Ergo pari uoto gessisti bella, iuuentus, 
<lvcan. phars. 9.257> Tu quoque pro dominis et Pompeiana fuisti, 
<lvcan. phars. 9.258> Non Romana manus? Quod non in regna laboras, 
<lvcan. phars. 9.259> Quod tibi, non ducibus, uiuis morerisque, quod orbem 
<lvcan. phars. 9.260> Acquiris nulli, quod iam tibi uincere tutum est, 
<lvcan. phars. 9.261> Bella fugis quaerisque iugum ceruice uacanti 
<lvcan. phars. 9.262> Et nescis sine rege pati! Nunc causa pericli 
<lvcan. phars. 9.263> Digna uiris. Potuit uestro Pompeius abuti 
<lvcan. phars. 9.264> Sanguine: nunc patriae iugulos ensesque negatis, 
<lvcan. phars. 9.265> Cum prope libertas? unum fortuna reliquit 
<lvcan. phars. 9.266> Iam tribus e dominis. Pudeat: plus regia Nili 
<lvcan. phars. 9.267> Contulit in leges et Parthi militis arcus. 
<lvcan. phars. 9.268> Ite, o degeneres, Ptolomaei munus et arma 
<lvcan. phars. 9.269> Spernite. Quis uestras ulla putet esse nocentes 
<lvcan. phars. 9.270> Caede manus? Credet faciles sibi terga dedisse, 
<lvcan. phars. 9.271> Credet ab Emathiis primos fugisse Philippis. 
<lvcan. phars. 9.272> Vadite securi; meruistis iudice uitam 
<lvcan. phars. 9.273> Caesare, non armis, non obsidione subacti. 
<lvcan. phars. 9.274> O famuli turpes, domini post fata prioris 
<lvcan. phars. 9.275> Itis ad heredem. Cur non maiora mereri 
<lvcan. phars. 9.276> Quam uitam ueniamque libet? Rapiatur in undas 
<lvcan. phars. 9.277> Infelix coniux Magni prolesque Metelli, 
<lvcan. phars. 9.278> Ducite Pompeios, Ptolomaei uincite munus. 
<lvcan. phars. 9.279> Nostra quoque inuiso quisquis feret ora tyranno, 
<lvcan. phars. 9.280> Non parua mercede dabit: sciat ista iuuentus 
<lvcan. phars. 9.281> Ceruicis pretio bene se mea signa secutam. 
<lvcan. phars. 9.282> Quin agite et magna meritum cum caede parate; 
<lvcan. phars. 9.283> Ignauum scelus est tantum fuga." Dixit et omnes 
<lvcan. phars. 9.284> Haud aliter medio reuocauit ab aequore puppes 
<lvcan. phars. 9.285> Quam, simul effetas linquunt examina ceras 
<lvcan. phars. 9.286> Atque oblita faui non miscent nexibus alas, 
<lvcan. phars. 9.287> Sed sibi quaeque uolat nec iam degustat amarum 
<lvcan. phars. 9.288> Desidiosa thymum, Phrygii sonus increpat aeris, 
<lvcan. phars. 9.289> Attonitae posuere fugam studiumque laboris 
<lvcan. phars. 9.290> Floriferi repetunt et sparsi mellis amorem: 
<lvcan. phars. 9.291> Gaudet in Hyblaeo securus gramine pastor 
<lvcan. phars. 9.292> Diuitias seruasse casae. Sic uoce Catonis 
<lvcan. phars. 9.293> Inculcata uiris iusti patientia Martis. 
<lvcan. phars. 9.294> Iamque actu belli non doctas ferre quietem 
<lvcan. phars. 9.295> Constituit mentes serieque agitare laborum. 
<lvcan. phars. 9.296> Primum litoreis miles lassatur harenis; 
<lvcan. phars. 9.297> Proximus in muros et moenia Cyrenarum 
<lvcan. phars. 9.298> Est labor; exclusus nulla se uindicat ira, 
<lvcan. phars. 9.299> Poenaque de uictis sola est uicisse Catonis. 
<lvcan. phars. 9.300> Inde peti placuit Libyci contermina Mauris 
<lvcan. phars. 9.301> Regna Iubae, sed iter mediis natura uetabat 
<lvcan. phars. 9.302> Syrtibus: hanc audax sperat sibi cedere uirtus. 
<lvcan. phars. 9.303> Syrtes uel primam mundo natura figuram 
<lvcan. phars. 9.304> Cum daret, in dubio pelagi terraeque reliquit; 
<lvcan. phars. 9.305> Nam neque subsedit penitus, quo stagna profundi 
<lvcan. phars. 9.306> Acciperet, nec se defendit ab aequore tellus, 
<lvcan. phars. 9.307> Ambigua sed lege loci iacet inuia sedes: 
<lvcan. phars. 9.308> Aequora fracta uadis abruptaque terra profundo, 
<lvcan. phars. 9.309> Et post multa sonant proiecti litora fluctus. 
<lvcan. phars. 9.310> Sic male deseruit(==DESERUIT) nullosque exegit in usus 
<lvcan. phars. 9.311> Hanc partem natura sui. uel plenior alto 
<lvcan. phars. 9.312> Olim Syrtis erat pelago penitusque natabat, 
<lvcan. phars. 9.313> Sed rapidus Titan ponto sua lumina pascens 
<lvcan. phars. 9.314> Aequora subduxit zonae uicina perustae, 
<lvcan. phars. 9.315> Et nunc pontus adhuc Phoebo siccante repugnat: 
<lvcan. phars. 9.316> Mox ubi damnosum radios admouerit aeuum, 
<lvcan. phars. 9.317> Tellus Syrtis erit; nam iam breuis unda superne 
<lvcan. phars. 9.318> Innatat, et late periturum deficit aequor. 
<lvcan. phars. 9.319> Vt primum remis actum mare propulit omne 
<lvcan. phars. 9.320> Classis onus, densis fremuit niger imbribus auster. 
<lvcan. phars. 9.321> In sua regna furens, temptatum classibus aequor 
<lvcan. phars. 9.322> Turbine defendit longeque a Syrtibus undas 
<lvcan. phars. 9.323> Egit et illato confregit litore pontum. 
<lvcan. phars. 9.324> Tum quarum recto deprendit carbasa malo, 
<lvcan. phars. 9.325> Eripuit nautis, frustraque rudentibus ausis 
<lvcan. phars. 9.326> Vela negare noto spatium uicere carinae, 
<lvcan. phars. 9.327> Atque ultra proram tumuit sinus. Omnia si quis 
<lvcan. phars. 9.328> Prouidus antemnae suffixit lintea summae, 
<lvcan. phars. 9.329> Vincitur et nudis auerritur armamentis. 
<lvcan. phars. 9.330> Sors melior classi quae fluctibus incidit altis 
<lvcan. phars. 9.331> Et certo iactata mari. Quaecumque leuatae 
<lvcan. phars. 9.332> Arboribus caesis flatum effudere prementem, 
<lvcan. phars. 9.333> Abstulit has liber uentis contraria uoluens 
<lvcan. phars. 9.334> Aestus et obnixum uictor detrusit in austrum. 
<lvcan. phars. 9.335> Has uada destituunt, atque interrupta profundo 
<lvcan. phars. 9.336> Terra ferit puppes, dubioque obnoxia fato 
<lvcan. phars. 9.337> Pars sedet una ratis, pars altera pendet in undis. 
<lvcan. phars. 9.338> Tunc magis impactis breuius mare terraque saepe 
<lvcan. phars. 9.339> Obuia consurgens; quamuis elisus ab austro, 
<lvcan. phars. 9.340> Saepe tamen cumulos fluctus non uincit harenae. 
<lvcan. phars. 9.341> Eminet in tergo pelagi procul omnibus aruis 
<lvcan. phars. 9.342> Inuiolatus aqua sicci iam pulueris agger, 
<lvcan. phars. 9.343> Stant miseri nautae, terraeque haerente carina 
<lvcan. phars. 9.344> Litora nulla uident. Sic partem intercipit aequor; 
<lvcan. phars. 9.345> Pars ratium maior regimen clauumque secuta est 
<lvcan. phars. 9.346> Tuta fuga nautasque loci sortita peritos 
<lvcan. phars. 9.347> Torpentem Tritonos adit(==A-DI+T) illaesa paludem. 
<lvcan. phars. 9.348> Hanc, ut fama, deus, quem toto litore pontus 
<lvcan. phars. 9.349> Audit uentosa perflantem marmora concha, 
<lvcan. phars. 9.350> Hanc et Pallas amat, patrio quae uertice nata 
<lvcan. phars. 9.351> Terrarum primam Libyen (nam proxima caelo est, 
<lvcan. phars. 9.352> Vt probat ipse calor) tetigit stagnique quieta 
<lvcan. phars. 9.353> Vultus uidit aqua posuitque in margine plantas 
<lvcan. phars. 9.354> Et se dilecta Tritonida dixit ab unda. 
<lvcan. phars. 9.355> Quam iuxta Lethon tacitus praelabitur amnis, 
<lvcan. phars. 9.356> Infernis, ut fama, trahens obliuia uenis, 
<lvcan. phars. 9.357> Atque, insopiti quondam tutela draconis, 
<lvcan. phars. 9.358> Hesperidum pauper spoliatis frondibus hortus. 
<lvcan. phars. 9.359> Inuidus, annoso qui famam derogat aeuo, 
<lvcan. phars. 9.360> Qui uates ad uera uocat. Fuit aurea silua 
<lvcan. phars. 9.361> Diuitiisque graues et fuluo germine rami 
<lvcan. phars. 9.362> Virgineusque chorus, nitidi custodia luci, 
<lvcan. phars. 9.363> Et numquam somno damnatus lumina serpens 
<lvcan. phars. 9.364> Robora complexus rutilo curuata metallo. 
<lvcan. phars. 9.365> Abstulit arboribus pretium nemorique laborem 
<lvcan. phars. 9.366> Alcides passusque inopes sine pondere ramos 
<lvcan. phars. 9.367> Rettulit Argolico fulgentia poma tyranno. 
<lvcan. phars. 9.368> His igitur depulsa locis eiectaque classis 
<lvcan. phars. 9.369> Syrtibus haud ultra Garamantidas attigit undas, 
<lvcan. phars. 9.370> Sed duce Pompeio Libyae melioris in oris 
<lvcan. phars. 9.371> Mansit. at impatiens uirtus haerere Catonis 
<lvcan. phars. 9.372> Audet in ignotas agmen committere gentes 
<lvcan. phars. 9.373> Armorum fidens et terra cingere Syrtim; 
<lvcan. phars. 9.374> Hoc eadem suadebat hiems, quae clauserat aequor 
<lvcan. phars. 9.375> Et spes imber erat nimios metuentibus ignes, 
<lvcan. phars. 9.376> Vt neque sole uiam nec duro frigore saeuam 
<lvcan. phars. 9.377> Inde polo Libyes, hinc bruma temperet annus; 
<lvcan. phars. 9.378> Atque ingressurus steriles sic fatur harenas: 
<lvcan. phars. 9.379>"O quibus una salus placuit mea castra secutis 
<lvcan. phars. 9.380> Indomita ceruice mori, componite mentes 
<lvcan. phars. 9.381> Ad magnum uirtutis opus summosque labores. 
<lvcan. phars. 9.382> Vadimus in campos steriles exustaque mundi, 
<lvcan. phars. 9.383> Qua nimius Titan et rarae in fontibus undae, 
<lvcan. phars. 9.384> Siccaque letiferis squalent serpentibus arua: 
<lvcan. phars. 9.385> Durum iter ad leges, patriaeque ruentis amore 
<lvcan. phars. 9.386> Per mediam Libyen ueniant atque inuia temptent, 
<lvcan. phars. 9.387> Si quibus in nullo positum est euadere uoto, 
<lvcan. phars. 9.388> Si quibus ire sat est; neque enim mihi fallere quemquam 
<lvcan. phars. 9.389> Est animus tectoque metu perducere uulgus. 
<lvcan. phars. 9.390> Hi mihi sint comites, quos ipsa pericula ducent, 
<lvcan. phars. 9.391> Qui me teste pati uel quae tristissima pulchrum 
<lvcan. phars. 9.392> Romanumque putant. At qui sponsore salutis 
<lvcan. phars. 9.393> Miles eget capiturque animae dulcedine, uadat 
<lvcan. phars. 9.394> Ad dominum meliore uia. Dum primus harenas 
<lvcan. phars. 9.395> Ingrediar primusque gradus in puluere ponam, 
<lvcan. phars. 9.396> Me calor aetherius feriat, mihi plena ueneno 
<lvcan. phars. 9.397> Occurrat serpens, fatoque pericula uestra 
<lvcan. phars. 9.398> Praetemptate meo: sitiat, quicumque bibentem 
<lvcan. phars. 9.399> Viderit, aut umbras nemorum quicumque petentem, 
<lvcan. phars. 9.400> Aestuet, aut equitem peditum praecedere turmas, 
<lvcan. phars. 9.401> Deficiat: si quo fuerit discrimine notum, 
<lvcan. phars. 9.402> Dux an miles eam. Serpens, sitis, ardor harenae 
<lvcan. phars. 9.403> Dulcia uirtuti; gaudet patientia duris; 
<lvcan. phars. 9.404> Laetius est, quotiens magno sibi constat, honestum. 
<lvcan. phars. 9.405> Sola potest Libye turba praestare malorum, 
<lvcan. phars. 9.406> Vt deceat fugisse uiros." Sic ille pauentes 
<lvcan. phars. 9.407> Incendit uirtute animos et amore laborum 
<lvcan. phars. 9.408> Irreducemque uiam deserto limite carpit, 
<lvcan. phars. 9.409> Et sacrum paruo nomen clausura sepulchro 
<lvcan. phars. 9.410> Inuasit Libye securi fata Catonis. 
<lvcan. phars. 9.411> Tertia pars rerum Libye, si credere famae 
<lvcan. phars. 9.412> Cuncta uelis; at si uentos caelumque sequaris, 
<lvcan. phars. 9.413> Pars erit Europae. Nec enim plus litora Nili, 
<lvcan. phars. 9.414> Quam Scythicus Tanais primis a Gadibus absunt, 
<lvcan. phars. 9.415> Vnde Europa fugit Libyen et litora flexu 
<lvcan. phars. 9.416> Oceano fecere locum; sed maior in unam 
<lvcan. phars. 9.417> Orbis abit(==A-BI+T) Asiam. Nam cum communiter istae 
<lvcan. phars. 9.418> Effundant zephyrum, boreae latus illa sinistrum 
<lvcan. phars. 9.419> Contingens dextrumque noti discedit in ortus 
<lvcan. phars. 9.420> Eurum sola tenens. Libyae quod fertile terrae est 
<lvcan. phars. 9.421> Vergit in occasus; sed et haec non fontibus ullis 
<lvcan. phars. 9.422> Soluitur: arctoos raris aquilonibus imbres 
<lvcan. phars. 9.423> Accipit et nostris reficit sua rura serenis. 
<lvcan. phars. 9.424> In nullas uitiatur opes; non aere neque auro 
<lvcan. phars. 9.425> Excoquitur, nullo glebarum crimine pura 
<lvcan. phars. 9.426> Et penitus terra est. Tantum Maurusia genti 
<lvcan. phars. 9.427> Robora diuitiae, quarum non nouerat usum, 
<lvcan. phars. 9.428> Sed citri contenta comis uiuebat et umbra. 
<lvcan. phars. 9.429> In nemus ignotum nostrae uenere secures, 
<lvcan. phars. 9.430> Extremoque epulas mensasque petimus ab orbe. 
<lvcan. phars. 9.431> At quaecumque uagam Syrtim complectitur ora 
<lvcan. phars. 9.432> Sub nimio proiecta die, uicina perusti 
<lvcan. phars. 9.433> Aetheris, exurit messes et puluere Bacchum 
<lvcan. phars. 9.434> Enecat et nulla putris radice tenetur. 
<lvcan. phars. 9.435> Temperies uitalis abest, et nulla sub illa 
<lvcan. phars. 9.436> Cura Iouis terra est; natura deside torpet 
<lvcan. phars. 9.437> Orbis et immotis annum non sentit harenis. 
<lvcan. phars. 9.438> Hoc tam segne solum raras tamen exerit herbas, 
<lvcan. phars. 9.439> Quas Nasamon, gens dura, legit, qui proxima ponto 
<lvcan. phars. 9.440> Nudus rura tenet, quem mundi barbara damnis 
<lvcan. phars. 9.441> Syrtis alit. Nam litoreis populator harenis 
<lvcan. phars. 9.442> Imminet et nulla portus tangente carina 
<lvcan. phars. 9.443> Nouit opes; sic cum toto commercia mundo 
<lvcan. phars. 9.444> Naufragiis Nasamones habent. Hac ire Catonem 
<lvcan. phars. 9.445> Dura iubet uirtus. Illic secura iuuentus 
<lvcan. phars. 9.446> Ventorum nullasque timens tellure procellas 
<lvcan. phars. 9.447> Aequoreos est passa metus. Nam litore sicco, 
<lvcan. phars. 9.448> Quam pelago, Syrtis uiolentius excipit austrum, 
<lvcan. phars. 9.449> Et terrae magis ille nocens; non montibus ortum 
<lvcan. phars. 9.450> Aduersis frangit Libye scopulisque repulsum 
<lvcan. phars. 9.451> Dissipat, et liquidas se turbine soluit in auras, 
<lvcan. phars. 9.452> Nec ruit in siluas annosaque robora torquens 
<lvcan. phars. 9.453> Lassatur: patet omne solum liberque meatu 
<lvcan. phars. 9.454> Aeoliam rabiem totis exercet habenis, 
<lvcan. phars. 9.455> Et non imbriferam contorto puluere nubem 
<lvcan. phars. 9.456> In flexum uiolentus agit: pars plurima terrae 
<lvcan. phars. 9.457> Tollitur et numquam resoluto uertice pendet. 
<lvcan. phars. 9.458> Regna uidet pauper Nasamon errantia uento 
<lvcan. phars. 9.459> Discussasque domos, uolitantque a culmine raptae 
<lvcan. phars. 9.460> Detecto Garamante casae. Non altius ignis 
<lvcan. phars. 9.461> Rapta uehit, quantumque licet consurgere fumo 
<lvcan. phars. 9.462> Et uiolare diem, tantus tenet aera puluis. 
<lvcan. phars. 9.463> Tum quoque Romanum solito uiolentior agmen 
<lvcan. phars. 9.464> Aggreditur, nullisque potest consistere miles 
<lvcan. phars. 9.465> Instabilis raptis etiam, quas calcat, harenis. 
<lvcan. phars. 9.466> Concuteret terras orbemque a sede moueret, 
<lvcan. phars. 9.467> Si solida Libye compage et pondere duro 
<lvcan. phars. 9.468> Clauderet exesis austrum scopulosa cauernis; 
<lvcan. phars. 9.469> Sed quia mobilibus facilis turbatur harenis, 
<lvcan. phars. 9.470> Nusquam luctando stabilis manet, imaque tellus 
<lvcan. phars. 9.471> Stat, quia summa fugit. Galeas et scuta uirorum 
<lvcan. phars. 9.472> Pilaque contorsit uiolento spiritus actu 
<lvcan. phars. 9.473> Intentusque tulit magni per inania caeli. 
<lvcan. phars. 9.474> Illud in extrema forsan longeque remota 
<lvcan. phars. 9.475> Prodigium tellure fuit, delapsaque caelo 
<lvcan. phars. 9.476> Arma timent gentes hominumque erepta lacertis 
<lvcan. phars. 9.477> A superis demissa putant. Sic illa profecto 
<lvcan. phars. 9.478> Sacrifico cecidere Numae, quae lecta iuuentus 
<lvcan. phars. 9.479> Patricia ceruice mouet: spoliauerat auster 
<lvcan. phars. 9.480> Aut boreas populos ancilia nostra ferentes. 
<lvcan. phars. 9.481> Sic orbem torquente noto Romana iuuentus 
<lvcan. phars. 9.482> Procubuit timuitque rapi; constrinxit amictus 
<lvcan. phars. 9.483> Inseruitque(==INSERUITQVE) manus terrae nec pondere solo, 
<lvcan. phars. 9.484> Sed nisu iacuit, uix sic immobilis austro, 
<lvcan. phars. 9.485> Qui super ingentes cumulos inuoluit harenae 
<lvcan. phars. 9.486> Atque operit tellure uiros. uix tollere miles 
<lvcan. phars. 9.487> Membra ualet multo congestu pulueris haerens. 
<lvcan. phars. 9.488> Alligat et stantis affusae magnus harenae 
<lvcan. phars. 9.489> Agger, et immoti terra surgente tenentur. 
<lvcan. phars. 9.490> Saxa tulit penitus discussis proruta muris 
<lvcan. phars. 9.491> Effuditque procul miranda sorte malorum: 
<lvcan. phars. 9.492> Qui nullas uidere domos, uidere ruinas. 
<lvcan. phars. 9.493> Iamque iter omne latet, nec sunt discrimina terrae: 
<lvcan. phars. 9.494> Vlla, nisi aetheriae, medio uelut aequore, flammae 
<lvcan. phars. 9.495> Sideribus nouere uiam, nec sidera tota 
<lvcan. phars. 9.496> Ostendit Libycae finitor circulus orae 
<lvcan. phars. 9.497> Multaque deuexo terrarum margine celat. 
<lvcan. phars. 9.498> Vtque calor soluit quem torserat aera uentus, 
<lvcan. phars. 9.499> Incensusque dies, manant sudoribus artus, 
<lvcan. phars. 9.500> Arent ora siti: conspecta est parua maligna 
<lvcan. phars. 9.501> Vnda procul uena, quam uix e puluere miles 
<lvcan. phars. 9.502> Corripiens patulum galeae confundit in orbem 
<lvcan. phars. 9.503> Porrexitque duci. Squalebant puluere fauces 
<lvcan. phars. 9.504> Cunctorum, minimumque tenens dux ipse liquoris 
<lvcan. phars. 9.505> Inuidiosus erat. "Mene" inquit "degener unum 
<lvcan. phars. 9.506> Miles in hac turba uacuum uirtute putasti? 
<lvcan. phars. 9.507> Vsque adeo mollis primisque caloribus impar 
<lvcan. phars. 9.508> Sum uisus? quanto poena tu dignior ista es, 
<lvcan. phars. 9.509> Qui populo sitiente bibas!" Sic concitus ira 
<lvcan. phars. 9.510> Excussit galeam, suffecitque omnibus unda. 
<lvcan. phars. 9.511> Ventum erat ad templum, Libycis quod gentibus unum 
<lvcan. phars. 9.512> Inculti Garamantes habent; stat sortiger illis 
<lvcan. phars. 9.513> Iuppiter, ut memorant, sed non aut fulmina uibrans 
<lvcan. phars. 9.514> Aut similis nostro, sed tortis cornibus, Hammon. 
<lvcan. phars. 9.515> Non illic Libycae posuerunt ditia gentes 
<lvcan. phars. 9.516> Templa, nec Eois splendent donaria gemmis. 
<lvcan. phars. 9.517> Quamuis Aethiopum populis Arabumque beatis 
<lvcan. phars. 9.518> Gentibus atque Indis unus sit Iuppiter Hammon, 
<lvcan. phars. 9.519> Pauper adhuc deus est, nullis uiolata per aeuum 
<lvcan. phars. 9.520> Diuitiis delubra tenens, morumque priorum 
<lvcan. phars. 9.521> Numen Romano templum defendit ab auro 
<lvcan. phars. 9.522> Esse locis superos testatur silua per omnem 
<lvcan. phars. 9.523> Sola uirens Libyen. Nam quidquid puluere sicco 
<lvcan. phars. 9.524> Separat ardentem tepida Berenicida Lepti, 
<lvcan. phars. 9.525> Ignorat frondes; solus nemus abstulit Hammon. 
<lvcan. phars. 9.526> Siluarum fons causa loco, qui putria terrae 
<lvcan. phars. 9.527> Alligat et domitas unda conectit harenas. 
<lvcan. phars. 9.528> Hic quoque nil obstat Phoebo, cum cardine summo 
<lvcan. phars. 9.529> Stat librata dies; truncum uix protegit arbor: 
<lvcan. phars. 9.530> Tam breuis in medium radiis compellitur umbra. 
<lvcan. phars. 9.531> Deprensum est hunc esse locum qua circulus alti 
<lvcan. phars. 9.532> Solstitii medium signorum percutit orbem. 
<lvcan. phars. 9.533> Non obliqua meant, nec Tauro Scorpios exit 
<lvcan. phars. 9.534> Rectior, aut Aries donat sua tempora Librae, 
<lvcan. phars. 9.535> Aut Astraea iubet lentos descendere Pisces. 
<lvcan. phars. 9.536> Par Geminis Chiron, et idem quod Carcinus ardens 
<lvcan. phars. 9.537> Vmidus Aegoceros, nec plus Leo tollitur Vrna. 
<lvcan. phars. 9.538> At tibi, quaecumque es Libyco gens igne dirempta, 
<lvcan. phars. 9.539> In noton umbra cadit, quae nobis exit in arcton. 
<lvcan. phars. 9.540> Te segnis Cynosura subit, tu sicca profundo 
<lvcan. phars. 9.541> Mergi Plaustra putas nullumque in uertice semper 
<lvcan. phars. 9.542> Sidus habes immune mari; procul axis uterque est, 
<lvcan. phars. 9.543> Et fuga signorum medio rapit omnia caelo. 
<lvcan. phars. 9.544> Stabant ante fores populi quos miserat Eos 
<lvcan. phars. 9.545> Cornigerique Iouis monitu noua fata petebant; 
<lvcan. phars. 9.546> Sed Latio cessere duci, comitesque Catonem 
<lvcan. phars. 9.547> Orant exploret Libycum memorata per orbem 
<lvcan. phars. 9.548> Numina, de fama tam longi iudicet aeui. 
<lvcan. phars. 9.549> Maximus hortator scrutandi uoce deorum 
<lvcan. phars. 9.550> Euentus Labienus erat: "Sors obtulit" inquit 
<lvcan. phars. 9.551>"Et fortuna uiae tam magni numinis ora 
<lvcan. phars. 9.552> Consiliumque dei; tanto duce possumus uti 
<lvcan. phars. 9.553> Per Syrtes bellisque datos cognoscere casus. 
<lvcan. phars. 9.554> Nam cui crediderim superos arcana daturos 
<lvcan. phars. 9.555> Dicturosque magis quam sancto uera Catoni? 
<lvcan. phars. 9.556> Certe uita tibi semper derecta supernas 
<lvcan. phars. 9.557> Ad leges sequerisque deum. Datur ecce loquendi 
<lvcan. phars. 9.558> Cum Ioue libertas: inquire in fata nefandi 
<lvcan. phars. 9.559> Caesaris, et patriae uenturos excute mores: 
<lvcan. phars. 9.560> Iure suo populis uti legumque licebit, 
<lvcan. phars. 9.561> An bellum ciuile perit? Tua pectora sacra 
<lvcan. phars. 9.562> Voce reple; durae saltem uirtutis amator 
<lvcan. phars. 9.563> Quaere quid est uirtus et posce exemplar honesti." 
<lvcan. phars. 9.564> Ille, deo plenus tacita quem mente gerebat, 
<lvcan. phars. 9.565> Effudit dignas adytis e pectore uoces: 
<lvcan. phars. 9.566>"Quid quaeri, Labiene, iubes? an liber in armis 
<lvcan. phars. 9.567> Occubuisse uelim potius quam regna uidere? 
<lvcan. phars. 9.568> An sit uita nihil? si longa, an differat aetas? 
<lvcan. phars. 9.569> An noceat uis ulla bono? fortunaque perdat 
<lvcan. phars. 9.570> Opposita uirtute minas, laudandaque uelle 
<lvcan. phars. 9.571> Sit satis, et numquam successu crescat honestum? 
<lvcan. phars. 9.572> Scimus, et hoc nobis non altius inseret Hammon. 
<lvcan. phars. 9.573> Haeremus cuncti superis, temploque tacente 
<lvcan. phars. 9.574> Nil facimus non sponte dei; nec uocibus ullis 
<lvcan. phars. 9.575> Numen eget, dixitque semel nascentibus auctor 
<lvcan. phars. 9.576> Quicquid scire licet, steriles nec legit harenas 
<lvcan. phars. 9.577> Vt caneret paucis mersitque hoc puluere uerum 
<lvcan. phars. 9.578> Estque dei sedes nisi terra et pontus et aer 
<lvcan. phars. 9.579> Et caelum et uirtus. Superos quid quaerimus ultra? 
<lvcan. phars. 9.580> Iuppiter est quodcumque uides, quodcumque moueris. 
<lvcan. phars. 9.581> Sortilegis egeant dubii semperque futuris 
<lvcan. phars. 9.582> Casibus ancipites; me non oracula certum, 
<lvcan. phars. 9.583> Sed mors certa facit. pauido fortique cadendum est: 
<lvcan. phars. 9.584> Hoc satis est dixisse Iouem." Sic ille profatus 
<lvcan. phars. 9.585> Seruataque fide templi discedit ab aris, 
<lvcan. phars. 9.586> Non exploratum populis Hammona relinquens. 
<lvcan. phars. 9.587> Ipse manu sua pila gerit, praecedit anheli 
<lvcan. phars. 9.588> Militis ora pedes, monstrat tolerare uapores, 
<lvcan. phars. 9.589> Non iubet, et nulla uehitur ceruice supinus 
<lvcan. phars. 9.590> Carpentoque sedens; somni parcissimus ipse est, 
<lvcan. phars. 9.591> Vltimus haustor aquae: cum tandem fonte reperto 
<lvcan. phars. 9.592> Indiga cogatur laticis certare iuuentus, 
<lvcan. phars. 9.593> Stat dum lixa bibat. Si ueris magna paratur 
<lvcan. phars. 9.594> Fama bonis et si successu nuda remoto 
<lvcan. phars. 9.595> Inspicitur uirtus, quidquid laudamus in ullo 
<lvcan. phars. 9.596> Maiorum, fortuna fuit. Quis Marte secundo, 
<lvcan. phars. 9.597> Quis tantum meruit populorum sanguine nomen? 
<lvcan. phars. 9.598> Hunc ego per Syrtes Libyaeque extrema triumphum 
<lvcan. phars. 9.599> Ducere maluerim, quam ter Capitolia curru 
<lvcan. phars. 9.600> Scandere Pompei, quam frangere colla Iugurthae. 
<lvcan. phars. 9.601> Ecce parens uerus patriae, dignissimus aris, 
<lvcan. phars. 9.602> Roma, tuis, per quem numquam iurare pudebit, 
<lvcan. phars. 9.603> Et quem, si steteris umquam ceruice soluta, 
<lvcan. phars. 9.604> Nunc, olim, factura deum es. Iam spissior ignis, 
<lvcan. phars. 9.605> Et plaga, quam nullam superi mortalibus ultra 
<lvcan. phars. 9.606> A medio fecere die, calcatur, et unda 
<lvcan. phars. 9.607> Rarior: inuentus mediis fons unus harenis 
<lvcan. phars. 9.608> Largus aquae, sed quem serpentum turba tenebat 
<lvcan. phars. 9.609> Vix capiente loco. Stabant in margine siccae 
<lvcan. phars. 9.610> Aspides, in mediis sitiebant dipsades undis. 
<lvcan. phars. 9.611> Ductor, ut aspexit perituros fonte relicto, 
<lvcan. phars. 9.612> Alloquitur: "Vana specie conterrite leti, 
<lvcan. phars. 9.613> Ne dubita, miles, tutos haurire liquores. 
<lvcan. phars. 9.614> Noxia serpentum est admixto sanguine pestis, 
<lvcan. phars. 9.615> Morsu uirus habent et fatum dente minantur; 
<lvcan. phars. 9.616> Pocula morte carent." Dixit dubiumque uenenum 
<lvcan. phars. 9.617> Hausit, et in tota Libyae fons unus harena 
<lvcan. phars. 9.618> Ille fuit de quo primus sibi posceret undam. 
<lvcan. phars. 9.619> Cur Libycus tantis exundet pestibus aer 
<lvcan. phars. 9.620> Fertilis in mortes, aut quid secreta nocenti 
<lvcan. phars. 9.621> Miscuerit natura solo, non cura laborque 
<lvcan. phars. 9.622> Noster scire ualet, nisi quod uulgata per orbem 
<lvcan. phars. 9.623> Fabula pro uera decepit saecula causa. 
<lvcan. phars. 9.624> Finibus extremis Libyes, ubi feruida tellus 
<lvcan. phars. 9.625> Accipit Oceanum demisso sole calentem, 
<lvcan. phars. 9.626> Squalebant late Phorcynidos arua Medusae, 
<lvcan. phars. 9.627> Non nemorum protecta coma, non mollia suco, 
<lvcan. phars. 9.628> Sed dominae uultu conspectis aspera saxis. 
<lvcan. phars. 9.629> Hoc primum natura nocens in corpore saeuas 
<lvcan. phars. 9.630> Eduxit pestes; illis e faucibus angues 
<lvcan. phars. 9.631> Stridula fuderunt uibratis sibila linguis, 
<lvcan. phars. 9.632> Femineae qui more comae per terga soluti 
<lvcan. phars. 9.633> Ipsa flagellabant gaudentis colla Medusae. 
<lvcan. phars. 9.634> Surgunt aduersa surrectae fronte colubrae, 
<lvcan. phars. 9.635> Vipereumque fluit depexo crine uenenum. 
<lvcan. phars. 9.636> Hoc habet infelix cunctis impune Medusa 
<lvcan. phars. 9.637> Quod spectare licet. Nam rictus oraque monstri 
<lvcan. phars. 9.638> Quis timuit? quem, qui recto se lumine uidit, 
<lvcan. phars. 9.639> Passa Medusa mori est? Rapuit dubitantia fata 
<lvcan. phars. 9.640> Praeuenitque metus; anima periere retenta 
<lvcan. phars. 9.641> Membra, nec emissae riguere sub ossibus umbrae. 
<lvcan. phars. 9.642> Eumenidum crines solos mouere furores; 
<lvcan. phars. 9.643> Cerberos Orpheo leniuit sibila cantu; 
<lvcan. phars. 9.644> Amphitryoniades uidit, cum uinceret, hydram: 
<lvcan. phars. 9.645> Hoc monstrum timuit genitor numenque secundum 
<lvcan. phars. 9.646> Phorcys aquis Cetoque parens ipsaeque sorores 
<lvcan. phars. 9.647> Gorgones; hoc potuit caelo pelagoque minari 
<lvcan. phars. 9.648> Torporem insolitum mundoque obducere terram. 
<lvcan. phars. 9.649> E caelo uolucres subito cum pondere lapsae, 
<lvcan. phars. 9.650> In scopulis haesere ferae, uicina colentes 
<lvcan. phars. 9.651> Aethiopum totae riguerunt marmore gentes. 
<lvcan. phars. 9.652> Nullum animal uisus patiens, ipsique retrorsum 
<lvcan. phars. 9.653> Effusi faciem uitabant Gorgonos angues. 
<lvcan. phars. 9.654> Illa sub Hesperiis stantem Titana columnis 
<lvcan. phars. 9.655> In cautes Atlanta dedit, caeloque timente 
<lvcan. phars. 9.656> Olim Phlegraeo stantes serpente gigantas 
<lvcan. phars. 9.657> Erexit montes bellumque immane deorum 
<lvcan. phars. 9.658> Pallados e medio confecit pectore Gorgon. 
<lvcan. phars. 9.659> Quo postquam partu Danaes et diuite nimbo 
<lvcan. phars. 9.660> Ortum Parrhasiae uexerunt Persea pinnae 
<lvcan. phars. 9.661> Arcados, auctoris citharae liquidaeque palaestrae, 
<lvcan. phars. 9.662> Et subitus praepes Cyllenida sustulit harpen, 
<lvcan. phars. 9.663> Harpen alterius monstri iam caede rubentem, 
<lvcan. phars. 9.664> A Ioue dilectae fuso custode iuuencae 
<lvcan. phars. 9.665> Auxilium uolucri Pallas tulit innuba fratri 
<lvcan. phars. 9.666> Pacta caput monstri terraeque in fine Libyssae 
<lvcan. phars. 9.667> Persea Phoebeos conuerti iussit ad ortus 
<lvcan. phars. 9.668> Gorgonos auerso sulcantem regna uolatu 
<lvcan. phars. 9.669> Et clipeum laeuae fuluo dedit aere nitentem, 
<lvcan. phars. 9.670> In quo saxificam iussit spectare Medusam; 
<lvcan. phars. 9.671> Quam sopor aeternam tracturus morte quietem 
<lvcan. phars. 9.672> Obruit haut totam: uigilat pars magna comarum, 
<lvcan. phars. 9.673> Defenduntque caput protenti crinibus hydri; 
<lvcan. phars. 9.674> Pars iacet in medios uultus oculique tenebras. 
<lvcan. phars. 9.675> Ipsa regit trepidum Pallas, dextraque trementem 
<lvcan. phars. 9.676> Perseos auersi Cyllenida derigit harpen 
<lvcan. phars. 9.677> Lata colubriferi rumpens confinia colli. 
<lvcan. phars. 9.678> Quos habuit uultus hamati uulnere ferri 
<lvcan. phars. 9.679> Caesa caput Gorgon! quanto spirare ueneno 
<lvcan. phars. 9.680> Ora rear, quantumque oculos effundere mortis! 
<lvcan. phars. 9.681> Nec Pallas spectare potest, uultusque gelassent 
<lvcan. phars. 9.682> Perseos auersi, si non Tritonia densos 
<lvcan. phars. 9.683> Sparsisset crines texissetque ora colubris. 
<lvcan. phars. 9.684> Aliger in caelum sic rapta Gorgone fugit. 
<lvcan. phars. 9.685> Ille quidem pensabat iter propiusque secabat 
<lvcan. phars. 9.686> Aera, si medias Europae scinderet urbes: 
<lvcan. phars. 9.687> Pallas frugiferas iussit non laedere terras 
<lvcan. phars. 9.688> Et parci populis. Quis enim non praepete tanto 
<lvcan. phars. 9.689> Aethera respiceret? Zephyro conuertitur ales 
<lvcan. phars. 9.690> Itque super Libyen, quae nullo consita cultu 
<lvcan. phars. 9.691> Sideribus Phoeboque uacat; premit orbita solis 
<lvcan. phars. 9.692> Exuritque solum, nec terra celsior ulla 
<lvcan. phars. 9.693> Nox cadit in caelum lunaeque meatibus obstat, 
<lvcan. phars. 9.694> Si flexus oblita uagi per recta cucurrit 
<lvcan. phars. 9.695> Signa nec in borean aut in noton effugit umbram. 
<lvcan. phars. 9.696> Illa tamen sterilis tellus fecundaque nulli 
<lvcan. phars. 9.697> Arua bono uirus stillantis tabe Medusae 
<lvcan. phars. 9.698> Concipiunt dirosque fero de sanguine rores, 
<lvcan. phars. 9.699> Quos calor adiuuit putrique incoxit harenae. 
<lvcan. phars. 9.700> Hic, quae prima caput mouit de puluere, tabes 
<lvcan. phars. 9.701> Aspida somniferam tumida ceruice leuauit. 
<lvcan. phars. 9.702> Plenior huic sanguis et crassi gutta ueneni 
<lvcan. phars. 9.703> Decidit: in nulla plus est serpente coactum. 
<lvcan. phars. 9.704> Ipsa caloris egens gelidum non transit in orbem 
<lvcan. phars. 9.705> Sponte sua Niloque tenus metitur harenas. 
<lvcan. phars. 9.706> Sed quis erit nobis lucri pudor? inde petuntur 
<lvcan. phars. 9.707> Huc Libycae mortes, et fecimus aspida mercem. 
<lvcan. phars. 9.708> At non stare suum miseris passura cruorem 
<lvcan. phars. 9.709> Squamiferos ingens haemorrhois explicat orbes, 
<lvcan. phars. 9.710> Natus et ambiguae coleret qui Syrtidos arua 
<lvcan. phars. 9.711> Chersydros tractique uia fumante chelydri 
<lvcan. phars. 9.712> Et semper recto lapsurus limite cenchris; 
<lvcan. phars. 9.713> Pluribus ille notis uariatam tinguitur aluum, 
<lvcan. phars. 9.714> Quam paruis pictus maculis Thebanus ophites. 
<lvcan. phars. 9.715> Concolor exustis atque indiscretus harenis 
<lvcan. phars. 9.716> Hammodytes spinaque uagi torquente cerastae 
<lvcan. phars. 9.717> Et scytale sparsis etiamnunc sola pruinis 
<lvcan. phars. 9.718> Exuuias positura suas et torrida dipsas 
<lvcan. phars. 9.719> Et grauis in geminum uergens caput amphisbaena 
<lvcan. phars. 9.720> Et natrix uiolator aquae iaculique uolucres 
<lvcan. phars. 9.721> Et contentus iter cauda sulcare parias 
<lvcan. phars. 9.722> Oraque distendens auidus fumantia prester, 
<lvcan. phars. 9.723> Ossaque dissoluens cum corpore tabificus seps, 
<lvcan. phars. 9.724> Sibilaque effundens cunctas terrentia pestes, 
<lvcan. phars. 9.725> Ante uenena nocens, late sibi summouet omne 
<lvcan. phars. 9.726> Vulgus et in uacua regnat basiliscus harena. 
<lvcan. phars. 9.727> Vos quoque, qui cunctis innoxia numina terris 
<lvcan. phars. 9.728> Serpitis, aurato nitidi fulgore dracones, 
<lvcan. phars. 9.729> Letiferos ardens facit Africa; ducitis altum 
<lvcan. phars. 9.730> Aera cum pinnis armentaque tota secuti 
<lvcan. phars. 9.731> Rumpitis ingentes amplexi uerbere tauros; 
<lvcan. phars. 9.732> Nec tutus spatio est elephans: datis omnia leto, 
<lvcan. phars. 9.733> Nec uobis opus est ad noxia fata ueneno. 
<lvcan. phars. 9.734> Has inter pestes duro Cato milite siccum 
<lvcan. phars. 9.735> Emetitur iter tot tristia fata suorum 
<lvcan. phars. 9.736> Insolitasque uidens paruo cum uulnere mortes. 
<lvcan. phars. 9.737> Signiferum iuuenem Tyrrheni sanguinis Aulum 
<lvcan. phars. 9.738> Torta caput retro dipsas calcata momordit. 
<lvcan. phars. 9.739> Vix dolor aut sensus dentis fuit, ipsaque leti 
<lvcan. phars. 9.740> Frons caret inuidia, nec quicquam plaga minatur. 
<lvcan. phars. 9.741> Ecce subit uirus tacitum, carpitque medullas 
<lvcan. phars. 9.742> Ignis edax calidaque incendit uiscera tabe; 
<lvcan. phars. 9.743> Ebibit umorem circum uitalia fusum 
<lvcan. phars. 9.744> Pestis et in sicco linguam torrere palato 
<lvcan. phars. 9.745> Coepit. Defessos iret qui sudor in artus 
<lvcan. phars. 9.746> Non fuit, atque oculos lacrimarum uena refugit. 
<lvcan. phars. 9.747> Non decus imperii, non maesti iura Catonis 
<lvcan. phars. 9.748> Ardentem tenuere uirum, ne spargere signa 
<lvcan. phars. 9.749> Auderet totisque furens exquireret aruis, 
<lvcan. phars. 9.750> Quas poscebat aquas sitiens in corde uenenum. 
<lvcan. phars. 9.751> Ille uel in Tanain missus Rhodanumque Padumque 
<lvcan. phars. 9.752> Arderet Nilumque bibens per rura uagantem. 
<lvcan. phars. 9.753> Accessit morti Libye, fatique minorem 
<lvcan. phars. 9.754> Famam dipsas habet terris adiuta perustis. 
<lvcan. phars. 9.755> Scrutatur uenas penitus squalentis harenae; 
<lvcan. phars. 9.756> Nunc redit ad Syrtes et fluctus accipit ore, 
<lvcan. phars. 9.757> Aequoreusque placet, sed non et sufficit, umor; 
<lvcan. phars. 9.758> Nec sentit fatique genus mortemque ueneni, 
<lvcan. phars. 9.759> Sed putat esse sitim, ferroque aperire tumentis 
<lvcan. phars. 9.760> Sustinuit uenas atque os implere cruore. 
<lvcan. phars. 9.761> Iussit signa rapi propere Cato; discere nulli 
<lvcan. phars. 9.762> Permissum est hoc posse sitim. Sed tristior illo 
<lvcan. phars. 9.763> Mors erat ante oculos, miserique in crure Sabelli 
<lvcan. phars. 9.764> Seps stetit exiguus, quem flexo dente tenacem 
<lvcan. phars. 9.765> Auulsitque manu piloque affixit harenis. 
<lvcan. phars. 9.766> Parua modo serpens, sed qua non ulla cruentae 
<lvcan. phars. 9.767> Tantum mortis habet. Nam plagae proxima circum 
<lvcan. phars. 9.768> Fugit rupta cutis pallentiaque ossa retexit; 
<lvcan. phars. 9.769> Iamque sinu laxo nudum sine corpore uulnus. 
<lvcan. phars. 9.770> Membra natant sanie, surae fluxere, sine ullo 
<lvcan. phars. 9.771> Tegmine poples erat, femorum quoque musculus omnis 
<lvcan. phars. 9.772> Liquitur, et nigra destillant inguina tabe. 
<lvcan. phars. 9.773> Dissiluit stringens uterum membrana, fluuntque 
<lvcan. phars. 9.774> Viscera; nec, quantus toto de corpore debet, 
<lvcan. phars. 9.775> Effluit in terras, saeuum sed membra uenenum 
<lvcan. phars. 9.776> Decoquit, in minimum mox contrahit omnia uirus. 
<lvcan. phars. 9.777> Vincula neruorum et laterum textura cauumque 
<lvcan. phars. 9.778> Pectus et abstrusum fibris uitalibus: omne 
<lvcan. phars. 9.779> Quidquid homo est aperit pestis. Natura profana 
<lvcan. phars. 9.780> Morte patet: manant umeri fortesque lacerti, 
<lvcan. phars. 9.781> Colla caputque fluunt. Calido non ocius austro 
<lvcan. phars. 9.782> Nix resoluta cadit nec solem cera sequetur. 
<lvcan. phars. 9.783> Parua loquor, corpus sanie stillasse perustum: 
<lvcan. phars. 9.784> Hoc et flamma potest; sed qui rogus abstulit ossa? 
<lvcan. phars. 9.785> Haec quoque discedunt, putrisque secuta medullas 
<lvcan. phars. 9.786> Nulla manere sinunt rapidi uestigia fati. 
<lvcan. phars. 9.787> Cinyphias inter pestes tibi palma nocendi est: 
<lvcan. phars. 9.788> Eripiunt omnes animam, tu sola cadauer. 
<lvcan. phars. 9.789> Ecce subit facies leto diuersa fluenti. 
<lvcan. phars. 9.790> Nasidium Marsi cultorem torridus agri 
<lvcan. phars. 9.791> Percussit prester. Illi rubor igneus ora 
<lvcan. phars. 9.792> Succendit, tenditque cutem pereunte figura 
<lvcan. phars. 9.793> Miscens cuncta tumor toto iam corpore maior, 
<lvcan. phars. 9.794> Humanumque egressa modum super omnia membra 
<lvcan. phars. 9.795> Efflatur sanies late pollente ueneno; 
<lvcan. phars. 9.796> Ipse latet penitus congesto corpore mersus, 
<lvcan. phars. 9.797> Nec lorica tenet distenti corporis auctum. 
<lvcan. phars. 9.798> Spumeus accenso non sic exundat aeno 
<lvcan. phars. 9.799> Vndarum cumulus, nec tantos carbasa coro 
<lvcan. phars. 9.800> Curuauere sinus. Tumidos iam non capit artus 
<lvcan. phars. 9.801> Informis globus et confuso pondere truncus. 
<lvcan. phars. 9.802> Intactum uolucrum rostris epulasque daturum 
<lvcan. phars. 9.803> Haut impune feris non ausi tradere busto 
<lvcan. phars. 9.804> Nondum stante modo crescens fugere cadauer. 
<lvcan. phars. 9.805> Sed maiora parant Libycae spectacula pestes. 
<lvcan. phars. 9.806> Impressit dentes haemorrhois aspera Tullo, 
<lvcan. phars. 9.807> Magnanimo iuueni miratorique Catonis. 
<lvcan. phars. 9.808> Vtque solet pariter totis se effundere signis 
<lvcan. phars. 9.809> Corycii pressura croci, sic omnia membra 
<lvcan. phars. 9.810> Emisere simul rutilum pro sanguine uirus. 
<lvcan. phars. 9.811> Sanguis erant lacrimae; quaecumque foramina nouit 
<lvcan. phars. 9.812> Vmor, ab his largus manat cruor: ora redundant 
<lvcan. phars. 9.813> Et patulae nares, sudor rubet; omnia plenis 
<lvcan. phars. 9.814> Membra fluunt uenis, totum est pro uulnere corpus. 
<lvcan. phars. 9.815> At tibi, Laeue miser, fixus praecordia pressit 
<lvcan. phars. 9.816> Niliaca serpente cruor, nulloque dolore 
<lvcan. phars. 9.817> Testatus morsus subita caligine mortem 
<lvcan. phars. 9.818> Accipis et socias somno descendis ad umbras. 
<lvcan. phars. 9.819> Non tam ueloci corrumpunt pocula leto, 
<lvcan. phars. 9.820> Stipite quae diro uirgas mentita Sabaeas 
<lvcan. phars. 9.821> Toxica fatilegi carpunt matura Saitae. 
<lvcan. phars. 9.822> Ecce procul saeuus sterilis se robore trunci 
<lvcan. phars. 9.823> Torsit et immisit (iaculum uocat Africa) serpens 
<lvcan. phars. 9.824> Perque caput Pauli transactaque tempora fugit. 
<lvcan. phars. 9.825> Nil ibi uirus agit: rapuit cum uulnere fatum. 
<lvcan. phars. 9.826> Deprensum est, quae funda rotat, quam lenta uolarent 
<lvcan. phars. 9.827> Quam segnis Scythicae strideret harundinis aer. 
<lvcan. phars. 9.828> Quid prodest miseri basiliscus cuspide Murri 
<lvcan. phars. 9.829> Transactus? uelox currit per tela uenenum 
<lvcan. phars. 9.830> Inuaditque manum; quam protinus ille retecto 
<lvcan. phars. 9.831> Ense ferit totoque semel demittit ab armo, 
<lvcan. phars. 9.832> Exemplarque sui spectans miserabile leti 
<lvcan. phars. 9.833> Stat tutus pereunte manu. Quis fata putauit 
<lvcan. phars. 9.834> Scorpion aut uires maturae mortis habere? 
<lvcan. phars. 9.835> Ille minax nodis et recto uerbere saeuus 
<lvcan. phars. 9.836> Teste tulit caelo uicti decus Orionis. 
<lvcan. phars. 9.837> Quis calcare tuas metuat, salpuga, latebras? 
<lvcan. phars. 9.838> Et tibi dant Stygiae ius in sua fila sorores. 
<lvcan. phars. 9.839> Sic nec clara dies nec nox dabat atra quietem 
<lvcan. phars. 9.840> Suspecta miseris in qua tellure iacebant. 
<lvcan. phars. 9.841> Nam neque congestae struxere cubilia frondes, 
<lvcan. phars. 9.842> Nec culmis creuere tori, sed corpora fatis 
<lvcan. phars. 9.843> Expositi uoluuntur humo calidoque uapore 
<lvcan. phars. 9.844> Alliciunt gelidas nocturno frigore pestes 
<lvcan. phars. 9.845> Innocuosque diu rictus torpente ueneno 
<lvcan. phars. 9.846> Inter membra fouent. Nec, quae mensura uiarum 
<lvcan. phars. 9.847> Quisue modus, norunt caelo duce; saepe querentes: 
<lvcan. phars. 9.848>"Reddite, di" clamant "miseris, quae fugimus, arma, 
<lvcan. phars. 9.849> Reddite Thessaliam. Patimur cur segnia fata 
<lvcan. phars. 9.850> In gladios iurata manus? pro Caesare pugnant 
<lvcan. phars. 9.851> Dipsades et peragunt ciuilia bella cerastae. 
<lvcan. phars. 9.852> Ire libet qua zona rubens atque axis inustus 
<lvcan. phars. 9.853> Solis equis, iuuat aetheriis ascribere causis 
<lvcan. phars. 9.854> Quod peream, caeloque mori. Nil, Africa, de te 
<lvcan. phars. 9.855> Nec de te, natura, queror: tot monstra ferentem 
<lvcan. phars. 9.856> Gentibus ablatum dederas serpentibus orbem 
<lvcan. phars. 9.857> Impatiensque solum. Cereris cultore negato 
<lvcan. phars. 9.858> Damnasti atque homines uoluisti(==VOLUISTI) desse uenenis. 
<lvcan. phars. 9.859> In loca serpentum nos uenimus: accipe poenas, 
<lvcan. phars. 9.860> Tu, quisquis superum commercia nostra perosus 
<lvcan. phars. 9.861> Hinc torrente plaga, dubiis hinc Syrtibus orbem 
<lvcan. phars. 9.862> Abrumpens medio posuisti limite mortes. 
<lvcan. phars. 9.863> Per secreta tui bellum ciuile recessus 
<lvcan. phars. 9.864> Vadit et arcani miles tibi conscius orbis 
<lvcan. phars. 9.865> Claustra ferit mundi. forsan maiora supersunt 
<lvcan. phars. 9.866> Ingressis. Coeunt ignes stridentibus undis, 
<lvcan. phars. 9.867> Et premitur natura poli. Sed longius ista 
<lvcan. phars. 9.868> Nulla iacet tellus, quam fama cognita nobis 
<lvcan. phars. 9.869> Tristia regna Iubae. Quaeremus forsitan istas 
<lvcan. phars. 9.870> Serpentum terras; habet hoc solacia caelum: 
<lvcan. phars. 9.871> Viuit adhuc aliquid. patriae non arua requiro 
<lvcan. phars. 9.872> Europamque alios soles Asiamque uidentem: 
<lvcan. phars. 9.873> Qua te parte poli, qua te tellure reliqui, 
<lvcan. phars. 9.874> Africa? Cyrenis etiamnum bruma rigebat: 
<lvcan. phars. 9.875> Exiguane uia legem conuertimus anni? 
<lvcan. phars. 9.876> Imus in aduersos axes, euoluimur orbe, 
<lvcan. phars. 9.877> Terga damus ferienda noto. nunc forsitan ipsa est 
<lvcan. phars. 9.878> Sub pedibus iam Roma meis. Solacia fati 
<lvcan. phars. 9.879> Haec petimus: ueniant hostes Caesarque sequatur 
<lvcan. phars. 9.880> Qua fugimus." Sic dura suos patientia questus 
<lvcan. phars. 9.881> Exonerat. Cogit tantos tolerare labores 
<lvcan. phars. 9.882> Summa ducis uirtus, qui nuda fusus harena 
<lvcan. phars. 9.883> Excubat atque omni fortunam prouocat hora. 
<lvcan. phars. 9.884> Omnibus unus adest fatis; quocumque uocatus, 
<lvcan. phars. 9.885> Aduolat atque ingens meritum maiusque salute 
<lvcan. phars. 9.886> Contulit, in letum uires, puduitque gementem 
<lvcan. phars. 9.887> Illo teste mori. Quod ius habuisset in ipsum 
<lvcan. phars. 9.888> Vlla lues? casus alieno in pectore uincit 
<lvcan. phars. 9.889> Spectatorque docet magnos nil posse dolores. 
<lvcan. phars. 9.890> Vix miseris serum tanto lassata periclo 
<lvcan. phars. 9.891> Auxilium Fortuna dedit. Gens unica terras 
<lvcan. phars. 9.892> Incolit a saeuo serpentum innoxia morsu, 
<lvcan. phars. 9.893> Marmaridae Psylli. Par lingua potentibus herbis, 
<lvcan. phars. 9.894> Ipse cruor tutus nullumque admittere uirus 
<lvcan. phars. 9.895> Vel cantu cessante potens. Natura locorum 
<lvcan. phars. 9.896> Iussit ut immunes mixtis serpentibus essent; 
<lvcan. phars. 9.897> Profuit in mediis sedem posuisse uenenis. 
<lvcan. phars. 9.898> Pax illis cum morte data est. fiducia tanta est 
<lvcan. phars. 9.899> Sanguinis: in terras paruus cum decidit infans, 
<lvcan. phars. 9.900> Ne qua sit externae Veneris mixtura timentes, 
<lvcan. phars. 9.901> Letifica dubios explorant aspide partus; 
<lvcan. phars. 9.902> Vtque Iouis uolucer, calido cum protulit ouo 
<lvcan. phars. 9.903> Implumis natos, solis conuertit ad ortus: 
<lvcan. phars. 9.904> Qui potuere pati radios et lumine recto 
<lvcan. phars. 9.905> Sustinuere diem, caeli seruantur in usus, 
<lvcan. phars. 9.906> Qui Phoebo cessere iacent: sic pignora gentis 
<lvcan. phars. 9.907> Psyllus habet, si quis tactos non horruit angues, 
<lvcan. phars. 9.908> Si quis donatis lusit serpentibus infans. 
<lvcan. phars. 9.909> Nec solum gens illa sua contenta salute 
<lvcan. phars. 9.910> Excubat hospitibus, contraque nocentia monstra 
<lvcan. phars. 9.911> Psyllus adest populis. Qui tunc Romana secutus 
<lvcan. phars. 9.912> Signa, simul iussit statui tentoria ductor, 
<lvcan. phars. 9.913> Primum, quas ualli spatium comprendit, harenas 
<lvcan. phars. 9.914> Expurgat cantu uerbisque fugantibus angues. 
<lvcan. phars. 9.915> Vltima castrorum medicatus circumit ignis. 
<lvcan. phars. 9.916> Hic ebulum stridet, peregrinaque galbana sudant, 
<lvcan. phars. 9.917> Et tamarix non laeta comas eoaque costos 
<lvcan. phars. 9.918> Et panacea potens et Thessala centaurea 
<lvcan. phars. 9.919> Peucedanonque sonant flammis Erycinaque thapsos, 
<lvcan. phars. 9.920> Et larices fumoque grauem serpentibus urunt 
<lvcan. phars. 9.921> Habrotonum et longe nascentis cornua cerui. 
<lvcan. phars. 9.922> Sic nox tuta uiris. At si quis peste diurna 
<lvcan. phars. 9.923> Fata trahit, tunc sunt magicae miracula gentis. 
<lvcan. phars. 9.924> Psyllorumque ingens et rapti pugna ueneni. 
<lvcan. phars. 9.925> Nam primum tacta designat membra saliua, 
<lvcan. phars. 9.926> Quae cohibet uirus retinetque in uulnere pestem; 
<lvcan. phars. 9.927> Plurima tunc uoluit(==VOLVIT) spumanti carmina lingua 
<lvcan. phars. 9.928> Murmure continuo, nec dat suspiria cursus 
<lvcan. phars. 9.929> Vulneris, aut minimum patiuntur fata tacere. 
<lvcan. phars. 9.930> Saepe quidem pestis nigris inserta medullis 
<lvcan. phars. 9.931> Excantata fugit; sed si quod tardius audit 
<lvcan. phars. 9.932> Virus et elicitum iussumque exire repugnat, 
<lvcan. phars. 9.933> Tunc superincumbens pallentia uulnera lambit 
<lvcan. phars. 9.934> Ore uenena trahens et siccat dentibus artus 
<lvcan. phars. 9.935> Extractamque potens gelido de corpore mortem 
<lvcan. phars. 9.936> Expuit, et cuius morsus superauerit anguis, 
<lvcan. phars. 9.937> Iam promptum Psyllis uel gustu nosse ueneni. 
<lvcan. phars. 9.938> Hoc igitur tandem leuior Romana iuuentus 
<lvcan. phars. 9.939> Auxilio late squalentibus errat in aruis. 
<lvcan. phars. 9.940> Bis positis Phoebe flammis, bis luce recepta 
<lvcan. phars. 9.941> Vidit areniuagum surgens fugiensque Catonem. 
<lvcan. phars. 9.942> Iamque illic magis atque magis durescere puluis 
<lvcan. phars. 9.943> Coepit et in terram Libye spissata redire, 
<lvcan. phars. 9.944> Iamque procul rarae nemorum se tollere frondes, 
<lvcan. phars. 9.945> Surgere congesto non culta mapalia culmo. 
<lvcan. phars. 9.946> Quanta dedit miseris melioris gaudia terrae, 
<lvcan. phars. 9.947> Cum primum saeuos contra uidere leones! 
<lvcan. phars. 9.948> Proxima Leptis erat, cuius statione quieta 
<lvcan. phars. 9.949> Exegere hiemem nimbis flammisque carentem. 
<lvcan. phars. 9.950> Caesar ut Emathia satiatus clade recessit, 
<lvcan. phars. 9.951> Cetera curarum proiecit pondera soli 
<lvcan. phars. 9.952> Intentus genero; cuius uestigia frustra 
<lvcan. phars. 9.953> Terris sparsa legens fama duce tendit in undas 
<lvcan. phars. 9.954> Threiciasque legit fauces et amore notatum 
<lvcan. phars. 9.955> Aequor et Heroas lacrimoso litore turres, 
<lvcan. phars. 9.956> Qua pelago nomen Nepheleias abstulit Helle. 
<lvcan. phars. 9.957> Non Asiam breuioris aquae disterminat usquam 
<lvcan. phars. 9.958> Fluctus ab Europa, quamuis Byzantion arto 
<lvcan. phars. 9.959> Pontus et ostriferam dirimat Calchedona cursu 
<lvcan. phars. 9.960> Euxinumque ferens paruo ruat ore Propontis. 
<lvcan. phars. 9.961> Sigeasque petit famae mirator harenas 
<lvcan. phars. 9.962> Et Simoentis aquas et Graio nobile busto 
<lvcan. phars. 9.963> Rhoetion et multum debentes uatibus umbras. 
<lvcan. phars. 9.964> Circumit exustae nomen memorabile Troiae 
<lvcan. phars. 9.965> Magnaque Phoebei quaerit uestigia muri. 
<lvcan. phars. 9.966> Iam siluae steriles et putres robore trunci 
<lvcan. phars. 9.967> Assaraci pressere domos et templa deorum 
<lvcan. phars. 9.968> Iam lassa radice tenent, ac tota teguntur 
<lvcan. phars. 9.969> Pergama dumetis, etiam periere ruinae. 
<lvcan. phars. 9.970> Aspicit Hesiones scopulos siluaque latentis 
<lvcan. phars. 9.971> Anchisae thalamos, quo iudex sederit antro, 
<lvcan. phars. 9.972> Vnde puer raptus caelo, quo uertice Nais 
<lvcan. phars. 9.973> Luxerit Oenone; nullum est sine nomine saxum. 
<lvcan. phars. 9.974> Inscius in sicco serpentem puluere riuum 
<lvcan. phars. 9.975> Transierat, qui Xanthus erat; securus in alto 
<lvcan. phars. 9.976> Gramine ponebat gressus: Phryx incola manes 
<lvcan. phars. 9.977> Hectoreos calcare uetat; discussa iacebant 
<lvcan. phars. 9.978> Saxa nec ullius faciem seruantia sacri: 
<lvcan. phars. 9.979>"Herceas" monstrator ait "non respicis aras?" 
<lvcan. phars. 9.980> O sacer et magnus uatum labor, omnia fato 
<lvcan. phars. 9.981> Eripis et populis donas mortalibus aeuum. 
<lvcan. phars. 9.982> Inuidia sacrae, Caesar, ne tangere famae; 
<lvcan. phars. 9.983> Nam, si quid Latiis fas est promittere Musis, 
<lvcan. phars. 9.984> Quantum Zmyrnaei durabunt uatis honores, 
<lvcan. phars. 9.985> Venturi me teque legent; Pharsalia nostra 
<lvcan. phars. 9.986> Viuet, et a nullo tenebris damnabimur aeuo. 
<lvcan. phars. 9.987> Vt ducis impleuit uisus ueneranda uetustas, 
<lvcan. phars. 9.988> Erexit subitas congestu caespitis aras 
<lvcan. phars. 9.989> Votaque turicremos non irrita fudit in ignes: 
<lvcan. phars. 9.990>"Di cinerum, Phrygias colitis quicumque ruinas, 
<lvcan. phars. 9.991> Aeneaeque mei, quos nunc Lauinia sedes 
<lvcan. phars. 9.992> Seruat et Alba, lares, et quorum lucet in aris 
<lvcan. phars. 9.993> Ignis adhuc Phrygius, nullique aspecta uirorum 
<lvcan. phars. 9.994> Pallas, in abstruso pignus memorabile templo, 
<lvcan. phars. 9.995> Gentis Iuleae uestris clarissimus aris 
<lvcan. phars. 9.996> Dat pia tura nepos et uos in sede priori 
<lvcan. phars. 9.997> Rite uocat: date felices in cetera cursus, 
<lvcan. phars. 9.998> Restituam populos; grata uice moenia reddent 
<lvcan. phars. 9.999> Ausonidae Phrygibus, Romanaque Pergama surgent." 
<lvcan. phars. 9.1000> Sic fatus repetit classes et tota secundis 
<lvcan. phars. 9.1001> Vela dedit coris auidusque urgente procella 
<lvcan. phars. 9.1002> Iliacas pensare moras Asiamque potentem 
<lvcan. phars. 9.1003> Praeuehitur pelagoque Rhodon spumante relinquit. 
<lvcan. phars. 9.1004> Septima nox zephyro numquam laxante rudentes 
<lvcan. phars. 9.1005> Ostendit Phariis Aegyptia litora flammis. 
<lvcan. phars. 9.1006> Sed prius orta dies nocturnam lampada texit 
<lvcan. phars. 9.1007> Quam tutas intraret aquas. Ibi plena tumultu 
<lvcan. phars. 9.1008> Litora et incerto turbatas murmure uoces 
<lvcan. phars. 9.1009> Accipit ac dubiis ueritus se credere regnis 
<lvcan. phars. 9.1010> Abstinuit tellure rates. Sed dira satelles 
<lvcan. phars. 9.1011> Regis dona ferens medium prouectus in aequor 
<lvcan. phars. 9.1012> Colla gerit Magni Phario uelamine tecta 
<lvcan. phars. 9.1013> Ac prius infanda commendat crimina uoce: 
<lvcan. phars. 9.1014>"Terrarum domitor, Romanae maxime gentis, 
<lvcan. phars. 9.1015> Et, quod adhuc nescis, genero secure perempto, 
<lvcan. phars. 9.1016> Rex tibi Pellaeus belli pelagique labores 
<lvcan. phars. 9.1017> Donat et, Emathiis quod solum defuit armis, 
<lvcan. phars. 9.1018> Exhibet; absenti bellum ciuile peractum est: 
<lvcan. phars. 9.1019> Thessalicas quaerens Magnus reparare ruinas 
<lvcan. phars. 9.1020> Ense iacet nostro. Tanto te pignore, Caesar, 
<lvcan. phars. 9.1021> Emimus, hoc tecum percussum est sanguine foedus. 
<lvcan. phars. 9.1022> Accipe regna Phari nullo quaesita cruore; 
<lvcan. phars. 9.1023> Accipe Niliaci ius gurgitis; accipe, quidquid 
<lvcan. phars. 9.1024> Pro Magni ceruice dares, dignumque clientem 
<lvcan. phars. 9.1025> Castris crede tuis, cui tantum fata licere 
<lvcan. phars. 9.1026> In generum uoluere(==VOLUERE) tuum. Nec uile putaris 
<lvcan. phars. 9.1027> Hoc meritum, facili nobis quod caede peractum est. 
<lvcan. phars. 9.1028> Hospes auitus erat, depulso sceptra parenti 
<lvcan. phars. 9.1029> Reddiderat. quid plura feram? tu nomina tanto 
<lvcan. phars. 9.1030> Inuenies operi uel famam consule mundi. 
<lvcan. phars. 9.1031> Si scelus est, plus te nobis debere fateris, 
<lvcan. phars. 9.1032> Quod scelus hoc non ipse facis." Sic fatus opertum 
<lvcan. phars. 9.1033> Detexit tenuitque caput. Iam languida morte 
<lvcan. phars. 9.1034> Effigies habitum noti mutauerat oris. 
<lvcan. phars. 9.1035> Non primo Caesar damnauit munera uisu 
<lvcan. phars. 9.1036> Auertitque oculos; uultus, dum crederet, haesit, 
<lvcan. phars. 9.1037> Vtque fidem uidit sceleris tutumque putauit 
<lvcan. phars. 9.1038> Iam bonus esse socer, lacrimas non sponte cadentis 
<lvcan. phars. 9.1039> Effudit gemitusque expressit pectore laeto, 
<lvcan. phars. 9.1040> Non aliter manifesta potens abscondere mentis 
<lvcan. phars. 9.1041> Gaudia quam lacrimis, meritumque immane tyranni 
<lvcan. phars. 9.1042> Destruit et generi mauult lugere reuulsum 
<lvcan. phars. 9.1043> Quam debere caput. Qui duro membra senatus 
<lvcan. phars. 9.1044> Calcarat uultu, qui sicco lumine campos 
<lvcan. phars. 9.1045> Viderat Emathios, uni tibi, Magne, negare 
<lvcan. phars. 9.1046> Non audet gemitus. O sors durissima fati! 
<lvcan. phars. 9.1047> Huncine tu, Caesar, scelerato Marte petisti, 
<lvcan. phars. 9.1048> Qui tibi flendus erat? non mixti foedera tangunt 
<lvcan. phars. 9.1049> Te generis, nec nata iubet maerere neposque, 
<lvcan. phars. 9.1050> Credis aput populos Pompei nomen amantis 
<lvcan. phars. 9.1051> Hoc castris prodesse tuis. Fortasse tyranni 
<lvcan. phars. 9.1052> Tangeris inuidia captique in uiscera Magni 
<lvcan. phars. 9.1053> Hoc alii licuisse doles quererisque perisse 
<lvcan. phars. 9.1054> Vindictam belli raptumque e iure superbi 
<lvcan. phars. 9.1055> Victoris generum. Quisquis te flere coegit 
<lvcan. phars. 9.1056> Impetus, a uera longe pietate recessit. 
<lvcan. phars. 9.1057> Scilicet hoc animo terras atque aequora lustras, 
<lvcan. phars. 9.1058> Necubi suppressus pereat gener. O bene rapta 
<lvcan. phars. 9.1059> Arbitrio mors ista tuo! quam magna remisit 
<lvcan. phars. 9.1060> Crimina Romano tristis fortuna pudori, 
<lvcan. phars. 9.1061> Quod te non passa est misereri, perfide, Magni 
<lvcan. phars. 9.1062> Viuentis! Nec non his fallere uocibus audet 
<lvcan. phars. 9.1063> Acquiritque fidem simulati fronte doloris: 
<lvcan. phars. 9.1064>"Aufer ab aspectu nostro funesta, satelles, 
<lvcan. phars. 9.1065> Regis dona tui; peius de Caesare uestrum 
<lvcan. phars. 9.1066> Quam de Pompeio meruit scelus. unica belli 
<lvcan. phars. 9.1067> Praemia ciuilis, uictis donare salutem, 
<lvcan. phars. 9.1068> Perdidimus. Quod si Phario germana tyranno 
<lvcan. phars. 9.1069> Non inuisa foret, potuissem reddere regi 
<lvcan. phars. 9.1070> Quod meruit, fratrique tuum pro munere tali 
<lvcan. phars. 9.1071> Misissem, Cleopatra, caput. Secreta quid arma 
<lvcan. phars. 9.1072> Mouit et inseruit(==INSERUIT) nostro sua tela labori? 
<lvcan. phars. 9.1073> Ergo in Thessalicis Pellaeo fecimus aruis 
<lvcan. phars. 9.1074> Ius gladio? uestris quaesita licentia regnis? 
<lvcan. phars. 9.1075> Non tuleram Magnum mecum Romana regentem: 
<lvcan. phars. 9.1076> Te, Ptolomaee, feram? frustra ciuilibus armis 
<lvcan. phars. 9.1077> Miscuimus gentes, si qua est hoc orbe potestas 
<lvcan. phars. 9.1078> Altera quam Caesar, si tellus ulla duorum est. 
<lvcan. phars. 9.1079> Vertissem Latias a uestro litore proras: 
<lvcan. phars. 9.1080> Famae cura uetat, ne non damnasse cruentam 
<lvcan. phars. 9.1081> Sed uidear timuisse Pharon. Nec fallere uosmet 
<lvcan. phars. 9.1082> Credite uictorem: nobis quoque tale paratum 
<lvcan. phars. 9.1083> Litoris hospitium; ne sic mea colla gerantur 
<lvcan. phars. 9.1084> Thessaliae fortuna facit. maiore profecto 
<lvcan. phars. 9.1085> Quam metui poterat discrimine gessimus arma: 
<lvcan. phars. 9.1086> Exilium generique minas Romamque timebam: 
<lvcan. phars. 9.1087> Poena fugae Ptolomaeus erat. Sed parcimus annis 
<lvcan. phars. 9.1088> Donamusque nefas. Sciat hac pro caede tyrannus 
<lvcan. phars. 9.1089> Nil uenia plus posse dari. uos condite busto 
<lvcan. phars. 9.1090> Tanti colla ducis, sed non ut crimina solum 
<lvcan. phars. 9.1091> Vestra tegat tellus: iusto date tura sepulchro 
<lvcan. phars. 9.1092> Et placate caput cineresque in litore fusos 
<lvcan. phars. 9.1093> Colligite atque unam sparsis date manibus urnam. 
<lvcan. phars. 9.1094> Sentiat aduentum soceri uocesque querentis 
<lvcan. phars. 9.1095> Audiat umbra pias. Dum nobis omnia praefert, 
<lvcan. phars. 9.1096> Dum uitam Phario mauult debere clienti, 
<lvcan. phars. 9.1097> Laeta dies rapta est populis, concordia mundo 
<lvcan. phars. 9.1098> Nostra perit; caruere deis mea uota secundis, 
<lvcan. phars. 9.1099> Vt te complexus positis felicibus armis 
<lvcan. phars. 9.1100> Affectus a te ueteres uitamque rogarem, 
<lvcan. phars. 9.1101> Magne, tuam, dignaque satis mercede laborum 
<lvcan. phars. 9.1102> Contentus par esse tibi; tunc pace fideli 
<lvcan. phars. 9.1103> Fecissem ut uictus posses ignoscere diuis, 
<lvcan. phars. 9.1104> Fecisses ut Roma mihi." Nec talia fatus 
<lvcan. phars. 9.1105> Inuenit fletus comitem, nec turba querenti 
<lvcan. phars. 9.1106> Credidit; abscondunt gemitus et pectora laeta 
<lvcan. phars. 9.1107> Fronte tegunt hilaresque nefas spectare cruentum, 
<lvcan. phars. 9.1108> O bona libertas! cum Caesar lugeat, audent. 
<lvcan. phars. 10.1> Vt primum terras Pompei colla secutus 
<lvcan. phars. 10.2> Attigit et diras calcauit Caesar harenas, 
<lvcan. phars. 10.3> Pugnauit fortuna ducis fatumque nocentis 
<lvcan. phars. 10.4> Aegypti, regnum Lagi Romana sub arma 
<lvcan. phars. 10.5> Iret an eriperet mundo Memphiticus ensis 
<lvcan. phars. 10.6> Victoris uictique caput. Tua profuit umbra, 
<lvcan. phars. 10.7> Magne, tui socerum rapuere a sanguine manes 
<lvcan. phars. 10.8> Ne populus post te Nilum Romanus amaret. 
<lvcan. phars. 10.9> Inde Paraetoniam fertur securus in urbem 
<lvcan. phars. 10.10> Pignore tam saeui sceleris sua signa secutam. 
<lvcan. phars. 10.11> Sed fremitu uulgi fasces et iura querentis 
<lvcan. phars. 10.12> Inferri Romana suis discordia sensit 
<lvcan. phars. 10.13> Pectora et ancipites animos Magnumque perisse 
<lvcan. phars. 10.14> Non sibi. Tunc uultu semper celante pauorem 
<lvcan. phars. 10.15> Intrepidus superum sedes et templa uetusti 
<lvcan. phars. 10.16> Numinis antiquas Macetum testantia uires 
<lvcan. phars. 10.17> Circuit et nulla captus dulcedine rerum, 
<lvcan. phars. 10.18> Non auro cultuque deum, non moenibus urbis, 
<lvcan. phars. 10.19> Effossum tumulis cupide descendit in antrum. 
<lvcan. phars. 10.20> Illic Pellaei proles uesana Philippi, 
<lvcan. phars. 10.21> Felix praedo, iacet terrarum uindice fato 
<lvcan. phars. 10.22> Raptus; sacratis totum spargenda per orbem 
<lvcan. phars. 10.23> Membra uiri posuere adytis; fortuna pepercit 
<lvcan. phars. 10.24> Manibus, et regni durauit ad ultima fatum. 
<lvcan. phars. 10.25> Nam sibi libertas umquam si redderet orbem, 
<lvcan. phars. 10.26> Ludibrio seruatus erat, non utile mundo 
<lvcan. phars. 10.27> Editus exemplum, terras tot posse sub uno 
<lvcan. phars. 10.28> Esse uiro. Macetum fines latebrasque suorum 
<lvcan. phars. 10.29> Deseruit(==DESERUIT) uictasque patri despexit Athenas 
<lvcan. phars. 10.30> Perque Asiae populos fatis urgentibus actus 
<lvcan. phars. 10.31> Humana cum strage ruit gladiumque per omnis 
<lvcan. phars. 10.32> Exegit gentes; ignotos miscuit amnes 
<lvcan. phars. 10.33> Persarum Euphraten, Indorum sanguine Gangen: 
<lvcan. phars. 10.34> Terrarum fatale malum fulmenque, quod omnis 
<lvcan. phars. 10.35> Percuteret pariter populos, et sidus iniquum 
<lvcan. phars. 10.36> Gentibus. Oceano classes inferre parabat 
<lvcan. phars. 10.37> Exteriore mari. Non illi flamma nec undae 
<lvcan. phars. 10.38> Nec sterilis Libye nec Syrticus obstitit Hammon. 
<lvcan. phars. 10.39> Isset in occasus mundi deuexa secutus 
<lvcan. phars. 10.40> Ambissetque polos Nilumque a fonte bibisset: 
<lvcan. phars. 10.41> Occurrit suprema dies, naturaque solum 
<lvcan. phars. 10.42> Hunc potuit finem uesano ponere regi; 
<lvcan. phars. 10.43> Qui secum inuidia qua totum ceperat orbem 
<lvcan. phars. 10.44> Abstulit imperium, nulloque herede relicto 
<lvcan. phars. 10.45> Totius fati lacerandas praebuit urbes. 
<lvcan. phars. 10.46> Sed cecidit Babylone sua Parthoque uerendus. 
<lvcan. phars. 10.47> Pro pudor! Eoi propius timuere sarisas, 
<lvcan. phars. 10.48> Quam nunc pila timent, populi; licet usque sub arcto 
<lvcan. phars. 10.49> Regnemus zephyrique domos terrasque premamus 
<lvcan. phars. 10.50> Flagrantis post terga noti: cedemus in ortus 
<lvcan. phars. 10.51> Arsacidum domino. Non felix Parthia Crassis 
<lvcan. phars. 10.52> Exiguae secura fuit prouincia Pellae. 
<lvcan. phars. 10.53> Iam Pelusiaco ueniens a gurgite Nili 
<lvcan. phars. 10.54> Rex puer imbellis populi sedauerat iras, 
<lvcan. phars. 10.55> Obside quo pacis Pellaea tutus in aula 
<lvcan. phars. 10.56> Caesar erat, cum se parua Cleopatra biremi 
<lvcan. phars. 10.57> Corrupto custode Phari laxare catenas 
<lvcan. phars. 10.58> Intulit Emathiis ignaro Caesare tectis, 
<lvcan. phars. 10.59> Dedecus Aegypti, Latii feralis Erinys, 
<lvcan. phars. 10.60> Romano non casta malo. quantum impulit Argos 
<lvcan. phars. 10.61> Iliacasque domos facie Spartana nocenti, 
<lvcan. phars. 10.62> Hesperios auxit tantum Cleopatra furores. 
<lvcan. phars. 10.63> Terruit illa suo, si fas, Capitolia sistro 
<lvcan. phars. 10.64> Et Romana petit(==PE-TI+T) imbelli signa Canopo 
<lvcan. phars. 10.65> Caesare captiuo Pharios ductura triumphos; 
<lvcan. phars. 10.66> Leucadioque fuit dubius sub gurgite casus, 
<lvcan. phars. 10.67> An mundum ne nostra quidem matrona teneret. 
<lvcan. phars. 10.68> Hoc animi nox illa dedit quae prima cubili 
<lvcan. phars. 10.69> Miscuit incestam ducibus Ptolomaida nostris. 
<lvcan. phars. 10.70> Quis tibi uesani ueniam non donet amoris, 
<lvcan. phars. 10.71> Antoni, durum cum Caesaris hauserit ignis 
<lvcan. phars. 10.72> Pectus? et in media rabie medioque furore 
<lvcan. phars. 10.73> Et Pompeianis habitata manibus aula 
<lvcan. phars. 10.74> Sanguine Thessalicae cladis perfusus adulter 
<lvcan. phars. 10.75> Admisit Venerem curis et miscuit armis 
<lvcan. phars. 10.76> Illicitosque toros et non ex coniuge partus. 
<lvcan. phars. 10.77> Pro pudor! oblitus Magni tibi, Iulia, fratres 
<lvcan. phars. 10.78> Obscena de matre dedit partesque fugatas 
<lvcan. phars. 10.79> Passus in extremis Libyae coalescere regnis 
<lvcan. phars. 10.80> Tempora Niliaco turpis dependit amori, 
<lvcan. phars. 10.81> Dum donare Pharon, dum non sibi uincere mauult. 
<lvcan. phars. 10.82> Quem formae confisa suae Cleopatra sine ullis 
<lvcan. phars. 10.83> Tristis adit lacrimis, simulatum compta dolorem 
<lvcan. phars. 10.84> Qua decuit, ueluti laceros dispersa capillos, 
<lvcan. phars. 10.85> Et sic orsa loqui: "Si qua est, o maxime Caesar, 
<lvcan. phars. 10.86> Nobilitas, Pharii proles clarissima Lagi, 
<lvcan. phars. 10.87> Exul, in aeternum sceptris depulsa paternis, 
<lvcan. phars. 10.88> Ni tua restituet ueteri me dextera fato, 
<lvcan. phars. 10.89> Complector regina pedes. Tu gentibus aequum 
<lvcan. phars. 10.90> Sidus ades nostris. Non urbes prima tenebo 
<lvcan. phars. 10.91> Femina Niliacas: nullo discrimine sexus 
<lvcan. phars. 10.92> Reginam scit ferre Pharos. Lege summa perempti 
<lvcan. phars. 10.93> Verba patris, qui iura mihi communia regni 
<lvcan. phars. 10.94> Et thalami cum fratre dedit. Puer ipse sororem, 
<lvcan. phars. 10.95> Sit modo liber, amat; sed habet sub iure Pothini 
<lvcan. phars. 10.96> Affectus ensesque suos. Nil ipsa paterni 
<lvcan. phars. 10.97> Iuris inire peto: culpa tantoque pudore 
<lvcan. phars. 10.98> Solue domum, remoue funesta satellitis arma 
<lvcan. phars. 10.99> Et regem regnare iube. Quantosne tumores 
<lvcan. phars. 10.100> Mente gerit famulus Magni ceruice reuulsa! 
<lvcan. phars. 10.101> Iam tibi, sed procul hoc auertant fata, minatur. 
<lvcan. phars. 10.102> Sat fuit indignum, Caesar, mundoque tibique 
<lvcan. phars. 10.103> Pompeium facinus meritumque fuisse Pothini." 
<lvcan. phars. 10.104> Nequiquam duras temptasset Caesaris aures: 
<lvcan. phars. 10.105> Vultus adest precibus, faciesque incesta perorat. 
<lvcan. phars. 10.106> Exigit infandam corrupto iudice noctem. 
<lvcan. phars. 10.107> Pax ubi parta duci donisque ingentibus empta est, 
<lvcan. phars. 10.108> Excepere epulae tantarum gaudia rerum, 
<lvcan. phars. 10.109> Explicuitque suos magno Cleopatra tumultu 
<lvcan. phars. 10.110> Nondum translatos Romana in saecula luxus. 
<lvcan. phars. 10.111> Ipse locus templi, quod uix corruptior aetas 
<lvcan. phars. 10.112> Extruat, instar erat; laqueataque tecta ferebant 
<lvcan. phars. 10.113> Diuitias, crassumque trabes absconderat aurum; 
<lvcan. phars. 10.114> Nec summis crustata domus sectisque nitebat 
<lvcan. phars. 10.115> Marmoribus, stabatque sibi non segnis achates 
<lvcan. phars. 10.116> Purpureusque lapis, totaque effusus in aula 
<lvcan. phars. 10.117> Calcabatur onyx, hebenus Mareotica uastos 
<lvcan. phars. 10.118> Non operit postes, sed stat pro robore uili 
<lvcan. phars. 10.119> Auxilium, non forma domus. ebur atria uestit, 
<lvcan. phars. 10.120> Et suffecta manu foribus testudinis Indae 
<lvcan. phars. 10.121> Terga sedent crebro maculas distincta smaragdo. 
<lvcan. phars. 10.122> Fulget gemma toris, et iaspide fulua supellex; 
<lvcan. phars. 10.123> Strata micant, Tyrio quorum pars maxima fuco 
<lvcan. phars. 10.124> Cocta diu uirus non uno duxit aeno; 
<lvcan. phars. 10.125> Pars auro plumata nitet, pars ignea cocco, 
<lvcan. phars. 10.126> Vt mos est Phariis miscendi licia telis. 
<lvcan. phars. 10.127> Tunc famulae numerus turbae populusque minister. 
<lvcan. phars. 10.128> Discolor hos sanguis, alios distinxerat aetas; 
<lvcan. phars. 10.129> Haec Libycos, pars tam flauos gerit altera crines, 
<lvcan. phars. 10.130> Vt nullis Caesar Rheni se dicat in aruis 
<lvcan. phars. 10.131> Tam rutilas uidisse comas; pars sanguinis usti 
<lvcan. phars. 10.132> Torta caput refugosque gerens a fronte capillos; 
<lvcan. phars. 10.133> Nec non infelix ferro mollita iuuentus 
<lvcan. phars. 10.134> Atque exsecta uirum; stat contra fortior aetas 
<lvcan. phars. 10.135> Vix ulla fuscante tamen lanugine malas. 
<lvcan. phars. 10.136> Discubuere toris reges maiorque potestas, 
<lvcan. phars. 10.137> Caesar, et immodice formam fucata nocentem, 
<lvcan. phars. 10.138> Nec sceptris contenta suis nec fratre marito, 
<lvcan. phars. 10.139> Plena maris rubri spoliis colloque comisque 
<lvcan. phars. 10.140> Diuitias Cleopatra gerit cultuque laborat; 
<lvcan. phars. 10.141> Candida Sidonio perlucent pectora filo, 
<lvcan. phars. 10.142> Quod Nilotis acus compressum pectine Serum 
<lvcan. phars. 10.143> Soluit et extenso laxauit stamina uelo. 
<lvcan. phars. 10.144> Dentibus hic niueis sectos Atlantide silua 
<lvcan. phars. 10.145> Imposuere orbes, quales ad Caesaris ora 
<lvcan. phars. 10.146> Nec capto uenere Iuba. Pro caecus et amens 
<lvcan. phars. 10.147> Ambitione furor, ciuilia bella gerenti 
<lvcan. phars. 10.148> Diuitias aperire suas, incendere mentem 
<lvcan. phars. 10.149> Hospitis armati. Non sit licet ille nefando 
<lvcan. phars. 10.150> Marte paratus opes mundi quaesisse ruina: 
<lvcan. phars. 10.151> Pone duces priscos et nomina pauperis aeui, 
<lvcan. phars. 10.152> Fabricios Curiosque graues, hic ille recumbat 
<lvcan. phars. 10.153> Sordidus Etruscis abductus consul aratris: 
<lvcan. phars. 10.154> Optabit patriae talem duxisse triumphum. 
<lvcan. phars. 10.155> Infudere epulas auro, quod terra, quod aer, 
<lvcan. phars. 10.156> Quod pelagus Nilusque dedit, quod luxus inani 
<lvcan. phars. 10.157> Ambitione furens toto quaesiuit in orbe 
<lvcan. phars. 10.158> Non mandante fame; multas uolucresque ferasque 
<lvcan. phars. 10.159> Aegypti posuere deos, manibusque ministrat 
<lvcan. phars. 10.160> Niliacas crystallos aquas, gemmaeque capaces 
<lvcan. phars. 10.161> Excepere merum, sed non Mareotidos uuae, 
<lvcan. phars. 10.162> Nobile sed paucis senium cui contulit annis 
<lvcan. phars. 10.163> Indomitum Meroe cogens spumare Falernum. 
<lvcan. phars. 10.164> Accipiunt sertas nardo florente coronas 
<lvcan. phars. 10.165> Et numquam fugiente rosa, multumque madenti 
<lvcan. phars. 10.166> Infudere comae quod nondum euanuit aura 
<lvcan. phars. 10.167> Cinnamon externa nec perdidit aera terrae, 
<lvcan. phars. 10.168> Aduectumque recens uicinae messis amomon. 
<lvcan. phars. 10.169> Discit opes Caesar spoliati perdere mundi, 
<lvcan. phars. 10.170> Et gessisse pudet genero cum paupere bellum, 
<lvcan. phars. 10.171> Et causas Phariis Marti cum gentibus optat. 
<lvcan. phars. 10.172> Postquam epulis Bacchoque modum lassata uoluptas 
<lvcan. phars. 10.173> Imposuit, longis Caesar producere noctem 
<lvcan. phars. 10.174> Inchoat alloquiis summaque in sede iacentem 
<lvcan. phars. 10.175> Linigerum placidis compellat Acorea dictis: 
<lvcan. phars. 10.176> O sacris deuote senex, quodque arguit aetas, 
<lvcan. phars. 10.177> Non neglecte deis, Phariae primordia gentis 
<lvcan. phars. 10.178> Terrarumque situs uulgique edissere mores 
<lvcan. phars. 10.179> Et ritus formasque deum; quodcumque uetustis 
<lvcan. phars. 10.180> Insculptum est adytis, profer noscique uolentes 
<lvcan. phars. 10.181> Prode deos. Si Cecropium sua sacra Platona 
<lvcan. phars. 10.182> Maiores docuere tui, quis dignior umquam 
<lvcan. phars. 10.183> Hoc fuit auditu mundique capacior hospes? 
<lvcan. phars. 10.184> Fama quidem generi Pharias me duxit ad urbes, 
<lvcan. phars. 10.185> Sed tamen et uestri; media inter proelia semper 
<lvcan. phars. 10.186> Stellarum caelique plagis superisque uacaui, 
<lvcan. phars. 10.187> Nec meus Eudoxi uincetur fastibus annus. 
<lvcan. phars. 10.188> Sed cum tanta meo uiuat sub pectore uirtus, 
<lvcan. phars. 10.189> Tantus amor ueri, nihil est quod noscere malim 
<lvcan. phars. 10.190> Quam fluuii causas per saecula tanta latentis 
<lvcan. phars. 10.191> Ignotumque caput; spes sit mihi certa uidendi 
<lvcan. phars. 10.192> Niliacos fontes, bellum ciuile relinquam." 
<lvcan. phars. 10.193> Finierat, contraque sacer sic orsus Acoreus: 
<lvcan. phars. 10.194>"Fas mihi magnorum, Caesar, secreta parentum 
<lvcan. phars. 10.195> Edere ad hoc aeui populis ignota profanis. 
<lvcan. phars. 10.196> Sit pietas aliis miracula tanta silere; 
<lvcan. phars. 10.197> Ast ego caelicolis gratum reor, ire per omnis 
<lvcan. phars. 10.198> Hoc opus et sacras populis notescere leges. 
<lvcan. phars. 10.199> Sideribus, quae sola fugam moderantur Olympi 
<lvcan. phars. 10.200> Occurruntque polo, diuersa potentia prima 
<lvcan. phars. 10.201> Mundi lege data est. Sol tempora diuidit aeui, 
<lvcan. phars. 10.202> Mutat nocte diem radiisque potentibus astra 
<lvcan. phars. 10.203> Ire uetat cursusque uagos statione moratur; 
<lvcan. phars. 10.204> Luna suis uicibus Tethyn terrenaque miscet; 
<lvcan. phars. 10.205> Frigida Saturno glacies et zona niualis 
<lvcan. phars. 10.206> Cessit; habet uentos incertaque fulmina Mauors; 
<lvcan. phars. 10.207> Sub Ioue temperies et numquam turbidus aer; 
<lvcan. phars. 10.208> At fecunda Venus cunctarum semina rerum 
<lvcan. phars. 10.209> Possidet; immensae Cyllenius arbiter undae est. 
<lvcan. phars. 10.210> Hunc ubi pars caeli tenuit qua mixta Leonis 
<lvcan. phars. 10.211> Sidera sunt Cancro, rapidos qua Sirius ignes 
<lvcan. phars. 10.212> Exerit et uarii mutator circulus anni 
<lvcan. phars. 10.213> Aegoceron Cancrumque tenet, cui subdita Nili 
<lvcan. phars. 10.214> Ora latent; quae cum dominus percussit aquarum 
<lvcan. phars. 10.215> Igne superiecto, tunc Nilus fonte soluto 
<lvcan. phars. 10.216> Exit, ut Oceanus lunaribus incrementis 
<lvcan. phars. 10.217> Iussus adest, auctusque suos non ante coartat 
<lvcan. phars. 10.218> Quam nox aestiuas a sole receperit horas. 
<lvcan. phars. 10.219> Vana fides ueterum, Nilo, quod crescat in arua, 
<lvcan. phars. 10.220> Aethiopum prodesse niues. Non arctos in illis 
<lvcan. phars. 10.221> Montibus aut boreas. Testis tibi sole perusti 
<lvcan. phars. 10.222> Ipse color populi calidique uaporibus austri. 
<lvcan. phars. 10.223> Adde quod omne caput fluuii, quodcumque soluta 
<lvcan. phars. 10.224> Praecipitat glacies, ingresso uere tumescit 
<lvcan. phars. 10.225> Prima tabe niuis: Nilus neque suscitat undas 
<lvcan. phars. 10.226> Ante Canis radios nec ripis alligat amnem 
<lvcan. phars. 10.227> Ante parem nocti Libra sub iudice Phoebum. 
<lvcan. phars. 10.228> Inde etiam leges aliarum nescit aquarum: 
<lvcan. phars. 10.229> Nec tumet hibernus, cum longe sole remoto 
<lvcan. phars. 10.230> Officiis caret unda suis; dare iussus iniquo 
<lvcan. phars. 10.231> Temperiem caelo mediis aestatibus exit 
<lvcan. phars. 10.232> Sub torrente plaga, neu terras dissipet ignis, 
<lvcan. phars. 10.233> Nilus adest mundo contraque incensa Leonis 
<lvcan. phars. 10.234> Ora tumet Cancroque suam torrente Syenen 
<lvcan. phars. 10.235> Imploratus adest nec campos liberat undis, 
<lvcan. phars. 10.236> Donec in autumnum declinet Phoebus et umbras 
<lvcan. phars. 10.237> Extendat Meroe. Quis causas reddere possit? 
<lvcan. phars. 10.238> Sic iussit natura parens discurrere Nilum, 
<lvcan. phars. 10.239> Sic opus est mundo. Zephyros quoque uana uetustas 
<lvcan. phars. 10.240> His ascripsit aquis, quorum stata tempora flatus 
<lvcan. phars. 10.241> Continuique dies et in aere longa potestas, 
<lvcan. phars. 10.242> Vel quod ab occiduo depellunt nubila caelo 
<lvcan. phars. 10.243> Trans noton et fluuio cogunt incumbere nimbos, 
<lvcan. phars. 10.244> Vel quod aquas totiens rumpentis litora Nili 
<lvcan. phars. 10.245> Assiduo feriunt coguntque resistere fluctu: 
<lvcan. phars. 10.246> Ille mora cursus aduersique obice ponti 
<lvcan. phars. 10.247> Aestuat in campos. sunt qui spiramina terris 
<lvcan. phars. 10.248> Esse putent magnosque cauae compagis hiatus; 
<lvcan. phars. 10.249> Commeat hac penitus tacitis discursibus unda 
<lvcan. phars. 10.250> Frigore ab arctoo medium reuocata sub axem, 
<lvcan. phars. 10.251> Cum Phoebus pressit Meroen tellusque perusta 
<lvcan. phars. 10.252> Illuc duxit aquas, trahitur Gangesque Padusque 
<lvcan. phars. 10.253> Per tacitum mundi: tunc omnia flumina Nilus 
<lvcan. phars. 10.254> Vno fonte uomens non uno gurgite perfert. 
<lvcan. phars. 10.255> Rumor, ab Oceano, qui terras alligat omnes, 
<lvcan. phars. 10.256> Exundante procul uiolentum erumpere Nilum 
<lvcan. phars. 10.257> Aequoreosque sales longo mitescere tractu. 
<lvcan. phars. 10.258> Nec non Oceano pasci Phoebumque polosque 
<lvcan. phars. 10.259> Credimus: hunc, calidi tetigit cum bracchia Cancri, 
<lvcan. phars. 10.260> Sol rapit, atque undae plus quam quod digerat aer 
<lvcan. phars. 10.261> Tollitur; hoc noctes referunt Niloque profundunt. 
<lvcan. phars. 10.262> Ast ego, si tantam ius est mihi soluere litem, 
<lvcan. phars. 10.263> Quasdam, Caesar, aquas post mundi sera peracti 
<lvcan. phars. 10.264> Saecula concussis terrarum erumpere uenis 
<lvcan. phars. 10.265> Non id agente deo, quasdam compage sub ipsa 
<lvcan. phars. 10.266> Cum toto coepisse reor, quas ille creator 
<lvcan. phars. 10.267> Atque opifex rerum certo sub iure coercet. 
<lvcan. phars. 10.268> Quae tibi noscendi Nilum, Romane, cupido est, 
<lvcan. phars. 10.269> Et Phariis Persisque fuit Macetumque tyrannis, 
<lvcan. phars. 10.270> Nullaque non aetas uoluit(==VOLUIT) conferre futuris 
<lvcan. phars. 10.271> Notitiam; sed uincit adhuc natura latendi. 
<lvcan. phars. 10.272> Summus Alexander regum, quem Memphis adorat, 
<lvcan. phars. 10.273> Inuidit Nilo misitque per ultima terrae 
<lvcan. phars. 10.274> Aethiopum lectos; illos rubicunda perusti 
<lvcan. phars. 10.275> Zona poli tenuit: Nilum uidere calentem. 
<lvcan. phars. 10.276> Venit ad occasus mundique extrema Sesostris, 
<lvcan. phars. 10.277> Et Pharios currus regum ceruicibus egit: 
<lvcan. phars. 10.278> Ante tamen uestros amnes, Rhodanumque Padumque, 
<lvcan. phars. 10.279> Quam Nilum de fonte bibit. uesanus in ortus 
<lvcan. phars. 10.280> Cambyses longi populos peruenit ad aeui 
<lvcan. phars. 10.281> Defectusque epulis et pastus caede suorum 
<lvcan. phars. 10.282> Ignoto te, Nile, redit. Non fabula mendax 
<lvcan. phars. 10.283> Ausa loqui de fonte tuo est. ubicumque uideris, 
<lvcan. phars. 10.284> Quaereris, et nulli contingit gloria genti 
<lvcan. phars. 10.285> Vt Nilo sit laeta suo. Tua flumina prodam, 
<lvcan. phars. 10.286> Qua deus undarum celator, Nile, tuarum 
<lvcan. phars. 10.287> Te mihi nosse dedit. medio consurgis ab axe; 
<lvcan. phars. 10.288> Ausus in ardentem ripas attollere Cancrum 
<lvcan. phars. 10.289> In borean is rectus aquis mediumque Booten; 
<lvcan. phars. 10.290> Cursus in occasus flexu torquetur et ortus 
<lvcan. phars. 10.291> Nunc Arabum populis, Libycis nunc aequus harenis, 
<lvcan. phars. 10.292> Teque uident primi, quaerunt tamen hi quoque, Seres, 
<lvcan. phars. 10.293> Aethiopumque feris alieno gurgite campos, 
<lvcan. phars. 10.294> Et te terrarum nescit cui debeat orbis. 
<lvcan. phars. 10.295> Arcanum natura caput non prodidit ulli, 
<lvcan. phars. 10.296> Nec licuit populis paruum te, Nile, uidere, 
<lvcan. phars. 10.297> Amouitque sinus et gentes maluit ortus 
<lvcan. phars. 10.298> Mirari quam nosse tuos. Consurgere in ipsis 
<lvcan. phars. 10.299> Ius tibi solstitiis, aliena crescere bruma 
<lvcan. phars. 10.300> Atque hiemes afferre tuas, solique uagari 
<lvcan. phars. 10.301> Concessum per utrosque polos. Hic quaeritur ortus, 
<lvcan. phars. 10.302> Illic finis aquae. Late tibi gurgite rupto 
<lvcan. phars. 10.303> Ambitur nigris Meroe fecunda colonis 
<lvcan. phars. 10.304> Laeta comis hebeni, quae, quamuis arbore multa 
<lvcan. phars. 10.305> Frondeat, aestatem nulla sibi mitigat umbra: 
<lvcan. phars. 10.306> Linea tam rectum mundi ferit illa Leonem. 
<lvcan. phars. 10.307> Inde plagas Phoebi damnum non passus aquarum 
<lvcan. phars. 10.308> Praeueheris sterilesque diu metiris harenas, 
<lvcan. phars. 10.309> Nunc omnes unum uires collectus in amnem, 
<lvcan. phars. 10.310> Nunc uagus et spargens facilem tibi cedere ripam. 
<lvcan. phars. 10.311> Rursus multifidas reuocat piger alueus undas, 
<lvcan. phars. 10.312> Qua dirimunt Arabum populis Aegyptia rura 
<lvcan. phars. 10.313> Regni claustra Philae. Mox te deserta secantem, 
<lvcan. phars. 10.314> Qua dirimunt nostrum rubro commercia ponto, 
<lvcan. phars. 10.315> Mollis lapsus agit. Quis te tam lene fluentem 
<lvcan. phars. 10.316> Moturum totas uiolenti gurgitis iras, 
<lvcan. phars. 10.317> Nile, putet? sed cum lapsus abrupta uiarum 
<lvcan. phars. 10.318> Excepere tuos et praecipites cataractae 
<lvcan. phars. 10.319> Ac nusquam uetitis ullas obsistere cautes 
<lvcan. phars. 10.320> Indignaris aquis, spuma tunc astra lacessis; 
<lvcan. phars. 10.321> Cuncta fremunt undis, ac multo murmure montis 
<lvcan. phars. 10.322> Spumeus inuitis canescit fluctibus amnis. 
<lvcan. phars. 10.323> Hinc, Abaton quam nostra uocat ueneranda uetustas, 
<lvcan. phars. 10.324> Petra potens primos sentit percussa tumultus 
<lvcan. phars. 10.325> Et scopuli, placuit fluuii quos dicere uenas, 
<lvcan. phars. 10.326> Quod manifesta noui primum dant signa tumoris. 
<lvcan. phars. 10.327> Hinc montes natura uagis circumdedit undis, 
<lvcan. phars. 10.328> Qui Libyae te, Nile, negent, quos inter in alta 
<lvcan. phars. 10.329> It conualle tacens iam moribus unda receptis. 
<lvcan. phars. 10.330> Prima tibi campos permittit apertaque Memphis 
<lvcan. phars. 10.331> Rura modumque uetat crescendi ponere ripas." 
<lvcan. phars. 10.332> Sic uelut in tuta securi pace trahebant 
<lvcan. phars. 10.333> Noctis iter mediae; sed non uaesana Pothini 
<lvcan. phars. 10.334> Mens imbuta semel sacra iam caede uacabat 
<lvcan. phars. 10.335> A scelerum motu; Magno nihil ille perempto 
<lvcan. phars. 10.336> Iam putat esse nefas; habitant sub pectore manes, 
<lvcan. phars. 10.337> Vltricesque deae dant in noua monstra furorem. 
<lvcan. phars. 10.338> Dignatur uiles isto quoque sanguine dextras, 
<lvcan. phars. 10.339> Quo fortuna parat uictos perfundere patres, 
<lvcan. phars. 10.340> Poenaque ciuilis belli, uindicta senatus, 
<lvcan. phars. 10.341> Paene data est famulo. Procul hoc auertite, fata, 
<lvcan. phars. 10.342> Crimen, ut haec Bruto ceruix absente secetur. 
<lvcan. phars. 10.343> In scelus it Pharium Romani poena tyranni, 
<lvcan. phars. 10.344> Exemplumque perit? struit audax irrita fatis 
<lvcan. phars. 10.345> Nec parat occultae caedem committere fraudi 
<lvcan. phars. 10.346> Inuictumque ducem detecto Marte lacessit. 
<lvcan. phars. 10.347> Tantum animi delicta dabant, ut colla ferire 
<lvcan. phars. 10.348> Caesaris et socerum iungi tibi, Magne, iuberet, 
<lvcan. phars. 10.349> Atque haec dicta monet famulos perferre fideles 
<lvcan. phars. 10.350> Ad Pompeianae socium sibi caedis Achillam, 
<lvcan. phars. 10.351> Quem puer imbellis cunctis praefecerat armis 
<lvcan. phars. 10.352> Et dederat ferrum nullo sibi iure retento 
<lvcan. phars. 10.353> In cunctos in seque simul. "Tu mollibus" inquit 
<lvcan. phars. 10.354>"Nunc incumbe toris et pinguis exige somnos: 
<lvcan. phars. 10.355> Inuasit Cleopatra domum; nec prodita tantum est, 
<lvcan. phars. 10.356> Sed donata Pharos. Cessas accurrere solus 
<lvcan. phars. 10.357> Ad dominae thalamos? Nubit soror impia fratri; 
<lvcan. phars. 10.358> Nam Latio iam nupta duci est, interque maritos 
<lvcan. phars. 10.359> Discurrens Aegypton habet Romamque meretur. 
<lvcan. phars. 10.360> Expugnare senem potuit Cleopatra uenenis. 
<lvcan. phars. 10.361> Crede, miser, puero: quem nox si iunxerit una, 
<lvcan. phars. 10.362> Et semel amplexus incesto pectore passus 
<lvcan. phars. 10.363> Hauserit obscenum titulo pietatis amorem, 
<lvcan. phars. 10.364> Meque tuumque caput per singula forsitan illi 
<lvcan. phars. 10.365> Oscula donabit; crucibus flammisque luemus, 
<lvcan. phars. 10.366> Si fuerit formosa soror. Nil undique restat 
<lvcan. phars. 10.367> Auxilii: rex hinc coniux, hinc Caesar adulter; 
<lvcan. phars. 10.368> Et sumus, ut fatear, tam saeua iudice sontes. 
<lvcan. phars. 10.369> Quem non e nobis credet Cleopatra nocentem, 
<lvcan. phars. 10.370> A quo casta fuit? per te quod fecimus una 
<lvcan. phars. 10.371> Perdidimusque nefas, perque ictum sanguine Magni 
<lvcan. phars. 10.372> Foedus, ades, subito bellum molire tumultu, 
<lvcan. phars. 10.373> Irrue; nocturnas rumpamus funere taedas 
<lvcan. phars. 10.374> Crudelemque toris dominam mactemus in ipsis 
<lvcan. phars. 10.375> Cum quocumque uiro. nec nos deterreat ausis 
<lvcan. phars. 10.376> Hesperii fortuna ducis: quae sustulit illum 
<lvcan. phars. 10.377> Imposuitque orbi, communis gloria nobis; 
<lvcan. phars. 10.378> Nos quoque sublimes Magnus facit. Aspice litus, 
<lvcan. phars. 10.379> Spem nostri sceleris, pollutos consule fluctus 
<lvcan. phars. 10.380> Quid liceat nobis, tumulumque e puluere paruo 
<lvcan. phars. 10.381> Aspice Pompei non omnia membra tegentem: 
<lvcan. phars. 10.382> Quem metuis par huius erat. Non sanguine clari 
<lvcan. phars. 10.383>(Quid refert?) nec opes populorum et regna mouemus; 
<lvcan. phars. 10.384> Ad scelus ingentis fati sumus. attrahit illos 
<lvcan. phars. 10.385> In nostras fortuna manus. En altera uenit 
<lvcan. phars. 10.386> Victima nobilior: placemus caede secunda 
<lvcan. phars. 10.387> Hesperias gentes; iugulus mihi Caesaris haustus 
<lvcan. phars. 10.388> Hoc praestare potest, Pompei caede nocentes 
<lvcan. phars. 10.389> Vt populus Romanus amet. Quid nomina tanta 
<lvcan. phars. 10.390> Horremus uiresque ducis, quibus ille relictis 
<lvcan. phars. 10.391> Miles erit? Nox haec peraget ciuilia bella 
<lvcan. phars. 10.392> Inferiasque dabit populis et mittet ad umbras 
<lvcan. phars. 10.393> Quod debetur adhuc mundo caput. Ite feroces 
<lvcan. phars. 10.394> Caesaris in iugulum; praestet Lagea iuuentus 
<lvcan. phars. 10.395> Hoc regi, Romana sibi. Tu parce morari; 
<lvcan. phars. 10.396> Plenum epulis madidumque mero Venerique paratum 
<lvcan. phars. 10.397> Inuenies; aude: superi tot uota Catonum 
<lvcan. phars. 10.398> Brutorumque tibi tribuent." Non lentus Achillas 
<lvcan. phars. 10.399> Suadenti parere nefas haut clara mouendis, 
<lvcan. phars. 10.400> Vt mos, signa dedit castris nec prodidit arma 
<lvcan. phars. 10.401> Vllius clangore tubae: temere omnia saeui 
<lvcan. phars. 10.402> Instrumenta rapit belli. Pars maxima turbae 
<lvcan. phars. 10.403> Plebis erat Latiae; sed tanta obliuio mentis 
<lvcan. phars. 10.404> Cepit in externos corrupto milite mores, 
<lvcan. phars. 10.405> Vt duce sub famulo iussuque satellitis irent, 
<lvcan. phars. 10.406> Quos erat indignum Phario parere tyranno. 
<lvcan. phars. 10.407> Nulla fides pietasque uiris qui castra sequuntur, 
<lvcan. phars. 10.408> Venalesque manus: ibi fas, ubi maxima merces; 
<lvcan. phars. 10.409> Aere merent paruo iugulumque in Caesaris ire 
<lvcan. phars. 10.410> Non sibi dant. Pro fas! ubi non ciuilia bella 
<lvcan. phars. 10.411> Inuenit imperii fatum miserabile nostri? 
<lvcan. phars. 10.412> Thessaliae subducta acies in litore Nili 
<lvcan. phars. 10.413> More furit patrio. quid plus te, Magne, recepto 
<lvcan. phars. 10.414> Ausa foret Lagea domus? Dat scilicet omnis 
<lvcan. phars. 10.415> Dextera quod debet superis, nullique uacare 
<lvcan. phars. 10.416> Fas est Romano. Latium sic scindere corpus 
<lvcan. phars. 10.417> Dis placitum; non in soceri generique fauorem 
<lvcan. phars. 10.418> Discedunt populi. ciuilia bella satelles 
<lvcan. phars. 10.419> Instaurat; primus Magno succedit Achillas 
<lvcan. phars. 10.420> Et nisi fata manus a sanguine Caesaris arcent, 
<lvcan. phars. 10.421> Hae uincent partes. Aderat maturus uterque, 
<lvcan. phars. 10.422> Et districta epulis ad cunctas aula patebat 
<lvcan. phars. 10.423> Insidias, poteratque cruor per regia fundi 
<lvcan. phars. 10.424> Pocula Caesareus mensaeque incumbere ceruix; 
<lvcan. phars. 10.425> Sed metuunt belli trepidos in nocte tumultus, 
<lvcan. phars. 10.426> Ne caedes confusa manu permissaque fatis 
<lvcan. phars. 10.427> Te, Ptolomaee, trahat. Tanta est fiducia ferri: 
<lvcan. phars. 10.428> Non rapuere nefas, summi contempta facultas 
<lvcan. phars. 10.429> Est operis, uisum famulis reparabile damnum 
<lvcan. phars. 10.430> Illam mactandi dimittere Caesaris horam. 
<lvcan. phars. 10.431> Seruatur poenas in aperta luce daturus; 
<lvcan. phars. 10.432> Donata est nox una duci, uixitque Pothini 
<lvcan. phars. 10.433> Munere Phoebeos Caesar dilatus in ortus. 
<lvcan. phars. 10.434> Lucifer a Casia prospexit rupe diemque 
<lvcan. phars. 10.435> Misit in Aegyptum primo quoque sole calentem, 
<lvcan. phars. 10.436> Cum procul a muris acies non sparsa maniplis 
<lvcan. phars. 10.437> Nec uaga conspicitur, sed iustos qualis ad hostes 
<lvcan. phars. 10.438> Recta fronte uenit; passuri comminus arma 
<lvcan. phars. 10.439> Laturique ruunt. At Caesar moenibus urbis 
<lvcan. phars. 10.440> Diffisus foribus clausae se protegit aulae, 
<lvcan. phars. 10.441> Degeneres passus latebras; nec tota uacabat 
<lvcan. phars. 10.442> Regia compresso: minima collegerat arma 
<lvcan. phars. 10.443> Parte domus. Tangunt animos iraeque metusque, 
<lvcan. phars. 10.444> Et timet incursus indignaturque timere. 
<lvcan. phars. 10.445> Sic fremit in paruis fera nobilis abdita claustris 
<lvcan. phars. 10.446> Et frangit rabidos praemorso carcere dentes, 
<lvcan. phars. 10.447> Nec secus in Siculis fureret tua flamma cauernis, 
<lvcan. phars. 10.448> Obstrueret summam si quis tibi, Mulciber, Aetnam. 
<lvcan. phars. 10.449> Audax Thessalici nuper qui rupe sub Haemi 
<lvcan. phars. 10.450> Hesperiae cunctos proceres aciemque senatus 
<lvcan. phars. 10.451> Pompeiumque ducem causa sperare uetante 
<lvcan. phars. 10.452> Non timuit fatumque sibi promisit iniquum, 
<lvcan. phars. 10.453> Expauit seruile nefas intraque penates 
<lvcan. phars. 10.454> Obruitur telis. Quem non uiolasset Alanus, 
<lvcan. phars. 10.455> Non Scytha, non fixo qui ludit in hospite Maurus, 
<lvcan. phars. 10.456> Hic, cui Romani spatium non sufficit orbis 
<lvcan. phars. 10.457> Paruaque regna putet Tyriis cum Gadibus Indos, 
<lvcan. phars. 10.458> Ceu puer imbellis, ceu captis femina muris, 
<lvcan. phars. 10.459> Quaerit tuta domus, spem uitae in limine cluso 
<lvcan. phars. 10.460> Ponit et incerto lustrat uagus atria cursu, 
<lvcan. phars. 10.461> Non sine rege tamen, quem ducit in omnia secum, 
<lvcan. phars. 10.462> Sumpturus poenas et grata piacula morti 
<lvcan. phars. 10.463> Missurusque tuum, si non sint tela nec ignes, 
<lvcan. phars. 10.464> In famulos, Ptolomaee, caput. Sic barbara Colchis 
<lvcan. phars. 10.465> Creditur ultorem metuens regnique fugaeque 
<lvcan. phars. 10.466> Ense suo fratrisque simul ceruice parata 
<lvcan. phars. 10.467> Expectasse patrem. Cogunt tamen ultima rerum 
<lvcan. phars. 10.468> Spem pacis temptare ducem, missusque satelles 
<lvcan. phars. 10.469> Regius, ut saeuos absentis uoce tyranni 
<lvcan. phars. 10.470> Corriperet famulos, quo bellum auctore mouerent. 
<lvcan. phars. 10.471> Sed neque ius mundi ualuit nec foedera sancta 
<lvcan. phars. 10.472> Gentibus: orator regis pacisque sequester 
<lvcan. phars. 10.473> Aestimat in numero scelerum ponenda tuorum, 
<lvcan. phars. 10.474> Tot monstris Aegypte nocens. Non Thessala tellus 
<lvcan. phars. 10.475> Vastaque regna Iubae, non Pontus et impia signa 
<lvcan. phars. 10.476> Pharnacis et gelido circumfluus orbis Hibero 
<lvcan. phars. 10.477> Tantum ausus scelerum, non Syrtis barbara, quantum 
<lvcan. phars. 10.478> Deliciae fecere tuae. Premit undique bellum, 
<lvcan. phars. 10.479> Inque domum iam tela cadunt quassantque penates. 
<lvcan. phars. 10.480> Non aries uno moturus limina pulsu 
<lvcan. phars. 10.481> Fracturusque domum, non ulla est machina belli, 
<lvcan. phars. 10.482> Nec flammis mandatur opus; sed caeca iuuentus 
<lvcan. phars. 10.483> Consilii uastos ambit diuisa penates, 
<lvcan. phars. 10.484> Et nusquam totis incursat uiribus agmen. 
<lvcan. phars. 10.485> Fata uetant, murique uicem Fortuna tuetur. 
<lvcan. phars. 10.486> Nec non et ratibus temptatur regia, qua se 
<lvcan. phars. 10.487> Protulit in medios audaci margine fluctus 
<lvcan. phars. 10.488> Luxuriosa domus. sed adest defensor ubique 
<lvcan. phars. 10.489> Caesar et hos aditus gladiis, hos ignibus arcet 
<lvcan. phars. 10.490> Obsessusque gerit, tanta est constantia mentis, 
<lvcan. phars. 10.491> Expugnantis opus. Piceo iubet unguine tinctas 
<lvcan. phars. 10.492> Lampadas immitti iunctis in bella carinis; 
<lvcan. phars. 10.493> Non piger ignis erat per stuppea uincula perque 
<lvcan. phars. 10.494> Manantis cera tabulas, et tempore eodem 
<lvcan. phars. 10.495> Transtraque nautarum summique arsere ceruchi. 
<lvcan. phars. 10.496> Iam prope semustae merguntur in aequora classes, 
<lvcan. phars. 10.497> Iamque hostes et tela natant. Nec puppibus ignis 
<lvcan. phars. 10.498> Incubuit solis; sed quae uicina fuere 
<lvcan. phars. 10.499> Tecta mari, longis rapuere uaporibus ignem, 
<lvcan. phars. 10.500> Et cladem fouere noti, percussaque flamma 
<lvcan. phars. 10.501> Turbine non alio motu per tecta cucurrit 
<lvcan. phars. 10.502> Quam solet aetherio lampas decurrere sulco 
<lvcan. phars. 10.503> Materiaque carens atque ardens aere solo. 
<lvcan. phars. 10.504> Illa lues paulum clausa reuocauit ab aula 
<lvcan. phars. 10.505> Vrbis in auxilium populos. Nec tempora cladis 
<lvcan. phars. 10.506> Perdidit in somnos, sed caeca nocte carinis 
<lvcan. phars. 10.507> Insiluit Caesar semper feliciter usus 
<lvcan. phars. 10.508> Praecipiti cursu bellorum et tempore rapto: 
<lvcan. phars. 10.509> Nunc claustrum pelagi cepit Pharon. Insula quondam 
<lvcan. phars. 10.510> In medio stetit illa mari sub tempore uatis 
<lvcan. phars. 10.511> Proteos, at nunc est Pellaeis proxima muris. 
<lvcan. phars. 10.512> Illa duci geminos bellorum praestitit usus: 
<lvcan. phars. 10.513> Abstulit excursus et fauces aequoris hosti 
<lvcan. phars. 10.514> Caesar et auxiliis aditus ac libera ponti 
<lvcan. phars. 10.515> Ostia permisit. Nec poenas inde Pothini 
<lvcan. phars. 10.516> Distulit ulterius, sed non qua debuit ira, 
<lvcan. phars. 10.517> Non cruce, non flammis rapuit, non dente ferarum: 
<lvcan. phars. 10.518> Heu facinus! gladio ceruix male caesa pependit; 
<lvcan. phars. 10.519> Magni morte perit. Nec non surrepta paratis 
<lvcan. phars. 10.520> A famulo Ganymede dolis peruenit ad hostis 
<lvcan. phars. 10.521> Caesaris Arsinoe; quae castra carentia rege 
<lvcan. phars. 10.522> Vt proles Lagea tenet famulumque tyranni 
<lvcan. phars. 10.523> Terribilem iusto transegit Achillea ferro. 
<lvcan. phars. 10.524> Altera, Magne, tuis iam uictima mittitur umbris; 
<lvcan. phars. 10.525> Nec satis hoc Fortuna putat. Procul absit ut ista 
<lvcan. phars. 10.526> Vindictae sit summa tuae. Non ipse tyrannus 
<lvcan. phars. 10.527> Sufficit in poenas, non omnis regia Lagi: 
<lvcan. phars. 10.528> Dum patrii ueniant in uiscera Caesaris enses, 
<lvcan. phars. 10.529> Magnus inultus erit. Sed non auctore furoris 
<lvcan. phars. 10.530> Sublato cecidit rabies; nam rursus in arma 
<lvcan. phars. 10.531> Auspiciis Ganymedis eunt ac multa secundo 
<lvcan. phars. 10.532> Proelia Marte gerunt. Potuit discrimine summo 
<lvcan. phars. 10.533> Caesaris una dies in famam et saecula mitti. 
<lvcan. phars. 10.534> Molis in exiguae spatio stipantibus armis, 
<lvcan. phars. 10.535> Dum parat in uacuas Martem transferre carinas, 
<lvcan. phars. 10.536> Dux Latius tota subitus formidine belli 
<lvcan. phars. 10.537> Cingitur: hinc densae praetexunt litora classes, 
<lvcan. phars. 10.538> Hinc tergo insultant pedites. uia nulla salutis, 
<lvcan. phars. 10.539> Non fuga, non uirtus, uix spes quoque mortis honestae; 
<lvcan. phars. 10.540> Non acie fusa nec magnae stragis aceruis 
<lvcan. phars. 10.541> Vincendus tunc Caesar erat, sed sanguine nullo. 
<lvcan. phars. 10.542> Captus sorte loci pendet, dubiusque timeret 
<lvcan. phars. 10.543> Optaretne mori, respexit in agmine denso 
<lvcan. phars. 10.544> Scaeuam perpetuae meritum iam nomina famae 
<lvcan. phars. 10.545> Ad campos, Epidamne, tuos, ubi solus apertis 
<lvcan. phars. 10.546> Obsedit muris calcantem moenia Magnum. 
