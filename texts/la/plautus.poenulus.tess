<plavt. poen. 1.1> Achillem Aristarchi mihi commentari lubet: 
<plavt. poen. 1.2> Ind~ mihi principium capiam, ex ea tragoedia 
<plavt. poen. 1.3>"Sileteque et tacete atque animum aduortite, 
<plavt. poen. 1.4> Audire iubet uos imperator" - histricus, 
<plavt. poen. 1.5> Bonoque ut animo sedeant in subselliis 
<plavt. poen. 1.6> Et qui essurientes et qui saturi uenerint: 
<plavt. poen. 1.7> Qui edistis, multo fecistis sapientius, 
<plavt. poen. 1.8> Qui non edistis, saturi fite fabulis; 
<plavt. poen. 1.9> Nam quoi paratumst quod edit, nostra gratia 
<plavt. poen. 1.10> Nimia est stultitia sessum inpransum incedere. 
<plavt. poen. 1.11>"Exsurge, praeco, fac populo audientiam." 
<plavt. poen. 1.12> Iam dudum exspecto si tuom officium scias: 
<plavt. poen. 1.13> Exerce uocem quam per uiuisque et colis. 
<plavt. poen. 1.14> Nam nisi clamabis, tacitum te obrepet fames. 
<plavt. poen. 1.15> Age nunc reside, duplicem ut mercedem feras. 
<plavt. poen. 1.16>"Bonum factum +esse+, edicta ut seruetis mea." 
<plavt. poen. 1.17> Scortum exoletum ne quis in proscaenio 
<plavt. poen. 1.18> Sedeat, neu lictor uerbum aut uirgae muttiant, 
<plavt. poen. 1.19> Neu dissignator praeter os obambulet 
<plavt. poen. 1.20> Neu sessum ducat, dum histrio in scaena siet. 
<plavt. poen. 1.21> Diu qui domi otiosi dormierunt, decet 
<plavt. poen. 1.22> Animo aequo nunc stent uel dormire temperent. 
<plavt. poen. 1.23> Serui ne opsideant, liberis ut sit locus, 
<plavt. poen. 1.24> Vel aes pro capite dent; si id facere non queunt, 
<plavt. poen. 1.25> Domum abeant, uitent ancipiti infortunio, 
<plavt. poen. 1.26> Ne et hic uarientur uirgis et loris domi, 
<plavt. poen. 1.27> Si minu~ curassint, quom eri reueniant domum. 
<plavt. poen. 1.28> Nutrices pueros infantis minutulos 
<plavt. poen. 1.29> Domi ut procurent neu quae spectatum adferat, 
<plavt. poen. 1.30> Ne et ipsae sitiant et pueri pereant fame 
<plavt. poen. 1.31> Neue essurientes hic quasi haedi obuagiant. 
<plavt. poen. 1.32> Matronae tacitae spectent, tacitae rideant, 
<plavt. poen. 1.33> Canora hic uoce sua tinnire temperent, 
<plavt. poen. 1.34> Domum sermones fabulandi conferant, 
<plavt. poen. 1.35> Ne et hic uiris sint et domi molestiae. 
<plavt. poen. 1.36> Quodque ad ludorum curatores attinet, 
<plavt. poen. 1.37> Ne palma detur quoiquam artifici iniuria 
<plavt. poen. 1.38> Niue ambitionis caussa extrudantur foras, 
<plavt. poen. 1.39> Quo deteriores anteponantur bonis. 
<plavt. poen. 1.40> Et hoc quoque etiam quod paene oblitus fui: 
<plavt. poen. 1.41> Dum ludi fiunt, in popinam, pedisequi, 
<plavt. poen. 1.42> Inruptionem facite; nunc dum occasio est, 
<plavt. poen. 1.43> Nunc dum scribilitae aestuant, occurrite, 
<plavt. poen. 1.44> Haec imperata quae sunt pro imperio histrico, 
<plavt. poen. 1.45> Bonum hercle factum pro se quisque ut meminerit. 
<plavt. poen. 1.46> Ad argumentum nunc uicissatim uolo 
<plavt. poen. 1.47> Remigrare, ut aeque mecum sitis gnarures. 
<plavt. poen. 1.48> Eius nunc regiones, limites, confinia 
<plavt. poen. 1.49> Determinabo: ei rei ego sum factus finitor. 
<plavt. poen. 1.50> Sed nisi molestumst, nomen dare uobis uolo 
<plavt. poen. 1.51> Comoediai; sin odiost, dicam tamen, 
<plavt. poen. 1.52> Siquidem licebit per illos quibus est in manu. 
<plavt. poen. 1.53> *KARXHDO/NIOV uocatur haec comoedia; 
<plavt. poen. 1.54> Latine Plautus "Patruos" Pultiphagonides. 
<plavt. poen. 1.55> Nomen iam habetis. Nunc rationes ceteras 
<plavt. poen. 1.56> Accipite; nam argumentum hoc hic censebitur: 
<plavt. poen. 1.57> Locus argumentost suom sibi proscaenium, 
<plavt. poen. 1.58> Vos iuratores estis. Quaeso, operam date. 
<plavt. poen. 1.59> Carthaginienses fratres patrueles duo 
<plavt. poen. 1.60> Fuere summo genere et summis ditiis; 
<plavt. poen. 1.61> Eorum alter uiuit, alter est emortuos. 
<plavt. poen. 1.62> Propterea apud uos dico confidentius, 
<plavt. poen. 1.63> Quia mi pollictor dixit qui eum pollinxerat. 
<plavt. poen. 1.64> Sed illi seni qui mortuost, <ei> filius 
<plavt. poen. 1.65> Vnicu~ qui fuerat ab diuitiis a patre 
<plavt. poen. 1.66> Puer septuennis surrupitur Carthagine, 
<plavt. poen. 1.67> Sexennio priu~ quidem quam moritur pater. 
<plavt. poen. 1.68> Quoniam periisse sibi uidet gnatum unicum, 
<plavt. poen. 1.69> Conicitur ipse in morbum ex aegritudine: 
<plavt. poen. 1.70> Facit illum heredem fratrem patruelem suom, 
<plavt. poen. 1.71> Ipse abit ad Accheruntem sine uiatico. 
<plavt. poen. 1.72> Ill~ qui surrupuit puerum Calydonem auehit, 
<plavt. poen. 1.73> Vendit eum domino hic diuiti quoidam seni, 
<plavt. poen. 1.74> Cupienti liberorum, osori mulierum. 
<plavt. poen. 1.75> Emit hospitalem is filium inprudens senex 
<plavt. poen. 1.76> Puerum illum eumque adoptat sibi pro filio 
<plavt. poen. 1.77> Eumque heredem fecit quom ipse obiit diem. 
<plavt. poen. 1.78> Is illic adulescens habitat in illisce aedibus. 
<plavt. poen. 1.79> Reuertor rusus denuo Carthaginem: 
<plavt. poen. 1.80> Siquid amandare uoltis aut curarier, 
<plavt. poen. 1.81> Argentum nisi qui dederit, nugas egerit; 
<plavt. poen. 1.82> Verum qui dederit, magi~ maiores egerit. 
<plavt. poen. 1.83> Sed illi patruo huiius qui uiuit senex, 
<plavt. poen. 1.84> Carthaginiensi duae fuere filiae, 
<plavt. poen. 1.85> Altera quinquennis, altera quadrimula: 
<plavt. poen. 1.86> Cum nutrice una periere a Magaribus. 
<plavt. poen. 1.87> Eas qui surrupuit in Anactorium deuehit, 
<plavt. poen. 1.88> Vendit eas omnis, et nutricem et uirgines, 
<plavt. poen. 1.89> Praesenti argento - homini, si leno est homo, 
<plavt. poen. 1.90> Quantum hominum terra sustinet sacerrumo. 
<plavt. poen. 1.91> Vosmet nunc facite coniecturam ceterum 
<plavt. poen. 1.92> Quid id sit hominis quoi Lyco nomen siet. 
<plavt. poen. 1.93> Is ex Anactorio, ubi prius habitauerat, 
<plavt. poen. 1.94> Huc in Calydonem commigrauit hau diu, 
<plavt. poen. 1.95> Sui quaesti caussa. Is in illis habitat aedibus. 
<plavt. poen. 1.96> Earum hic adulescens alteram ecflictim perit, 
<plavt. poen. 1.97> Suam sibi cognatam, inprudens, neque scit quae siet 
<plavt. poen. 1.98> Neque eam umquam tetigit, ita eum leno macerat, 
<plavt. poen. 1.99> Neque quicquam cum ea fecit etiamnum stupri 
<plavt. poen. 1.100> Neque duxit umquam, neque ille uoluit mittere: 
<plavt. poen. 1.101> Quia amare cernit, tangere hominem uolt bolo. 
<plavt. poen. 1.102> Illam minorem in concubinatum sibi 
<plavt. poen. 1.103> Volt emere miles quidam qui illam deperit. 
<plavt. poen. 1.104> Sed pater illarum Poenus, posquam eas perdidit, 
<plavt. poen. 1.105> Mari terraque usquequaque quaeritat. 
<plavt. poen. 1.106> Vbi quamque in urbem est ingressus, ilico 
<plavt. poen. 1.107> Omnis meretrices, ubi quisque habitant, inuenit; 
<plavt. poen. 1.108> Dat aurum, ducit noctem, rogitat postibi 
<plavt. poen. 1.109> Vnd~ sit, quoiatis, captane an surrupta sit, 
<plavt. poen. 1.110> Quo genere gnata, qui parentes fuerint. 
<plavt. poen. 1.111> Ita docte atque astu filias quaerit suas. 
<plavt. poen. 1.112> Et is omnis linguas scit, sed dissimulat sciens 
<plavt. poen. 1.113> Se scire: Poenus plane est. Quid uerbis opust? 
<plavt. poen. 1.114> Is heri huc in portum naui uenit uesperi, 
<plavt. poen. 1.115> Pater harunc; idem huic patruos adulescentulo est: 
<plavt. poen. 1.116> Iamne hoc tenetis? Si tenetis, ducite; 
<plavt. poen. 1.117> Caue dirrumpatis, quaeso, sinite transigi. 
<plavt. poen. 1.118> Ehem, paene oblitus sum relicuom dicere. 
<plavt. poen. 1.119> Ill~ qui adoptauit hunc sibi pro filio, 
<plavt. poen. 1.120> Is illi Poeno huius patruo hospes fuit. 
<plavt. poen. 1.121>[Is hodie huc ueniet reperietque hic filias 
<plavt. poen. 1.122> Et hunc sui fratris filium, ut quidem didici ego. 
<plavt. poen. 1.123> Ego ibo, ornabor; uos aequo animo noscite.] 
<plavt. poen. 1.124> Hic qui hodie ueniet reperiet suas filias 
<plavt. poen. 1.125> Et hunc sui fratris filium. Dehinc ceterum 
<plavt. poen. 1.126> Valete, adeste. Ibo, alius nunc fieri uolo: 
<plavt. poen. 1.127> Quod restat, restant alii qui faciant palam. 
<plavt. poen. 1.128> Valete atque adiuuate ut uos seruet Salus. 
<plavt. poen. 1.129> Saepe ego res multas tibi mandaui, Milphio, 
<plavt. poen. 1.130> Dubias, egenas, inopiosas consili, 
<plavt. poen. 1.131> Quas tu sapienter, docte et cordate et cate 
<plavt. poen. 1.132> Mihi reddidisti opiparas opera tua. 
<plavt. poen. 1.133> Quibu~ pro benefactis fateor deberi tibi 
<plavt. poen. 1.134> Et libertatem et multas gratas gratias. 
<plavt. poen. 1.135> Scitumst, per tempus si obuiamst, uerbum uetus. 
<plavt. poen. 1.136> Nam tuae blanditiae mihi sunt, quod dici solet, 
<plavt. poen. 1.137> Gerrae germanae, AI( DE\ KOLLU=RAI LU/RAI 
<plavt. poen. 1.138> Nunc mihi blandidicus es: heri in tergo meo 
<plavt. poen. 1.139> Tris facile corios contriuisti bubulos. 
<plavt. poen. 1.140> Amans per amorem si quid feci, Milphio, 
<plavt. poen. 1.141> Ignoscere id te mi aequom est. Hau uidi magis. 
<plavt. poen. 1.142> Et nunc ego amore pereo. Sine te uerberem, 
<plavt. poen. 1.143> Item ut tu mihi fecisti, ob nullam noxiam: 
<plavt. poen. 1.144> Postid locorum tu mihi amanti ignoscito. 
<plavt. poen. 1.145> Si tibi lubido est aut uoluptati, sino: 
<plavt. poen. 1.146> Suspende, uinci, uerbera; auctor sum, sino. 
<plavt. poen. 1.147> Si auctoritatem postea defugeris, 
<plavt. poen. 1.148> Vbi dissolutus tu sies, ego pendeam. 
<plavt. poen. 1.149> Egone istuc ausim facere, praesertim tibi? 
<plavt. poen. 1.150> Quin si feriri uideo te, extemplo dolet. 
<plavt. poen. 1.151> Mihi quidem hercle. Immo mihi. Istuc mauelim. 
<plavt. poen. 1.152> Sed quid nunc tibi uis? Qur ego apud te mentiar? 
<plavt. poen. 1.153> Amo inmodeste. Meae istuc scapulae sentiunt. 
<plavt. poen. 1.154> At ego hanc uicinam dico Adelphasium meam, 
<plavt. poen. 1.155> Lenonis huiius meretricem maiusculam. 
<plavt. poen. 1.156> Iam pridem equidem istuc ex te audiui. Differor 
<plavt. poen. 1.157> Cupidine eiius. Sed lenone istoc Lyco, 
<plavt. poen. 1.158> Illius domino, non lutumst lutulentius. 
<plavt. poen. 1.159> Vin tu illi nequam dare nunc? Cupio. Em me dato: 
<plavt. poen. 1.160> Abi dierectus. Dic mihi uero serio: 
<plavt. poen. 1.161> Vin dare malum illi? Cupio. Em eundem me dato: 
<plavt. poen. 1.162> Vtrumque faxo habebit, et nequam et malum. 
<plavt. poen. 1.163> Iocare. Vin tu illam hodie sine dispendio 
<plavt. poen. 1.164> Tuo tuam libertam facere? Cupio, Milphio. 
<plavt. poen. 1.165> Ego faciam ut facias. Sunt tibi intus aurei 
<plavt. poen. 1.166> Trecenti nummi Philippi? Sescenti quoque. 
<plavt. poen. 1.167> Sati~ sunt trecenti. Quid eis facturu~s? Tace. 
<plavt. poen. 1.168> Totum lenonem tibi cum tota familia 
<plavt. poen. 1.169> Dabo hodie dono. Qui id facturu~s? Iam scies. 
<plavt. poen. 1.170> Tuo~ Collybiscus nunc in urbest uilicus; 
<plavt. poen. 1.171> Eum hic non nouit leno. Satin intellegis? 
<plavt. poen. 1.172> Intellego hercle, sed quo euadas nescio. 
<plavt. poen. 1.173> Non scis? Non hercle. It ego iam faxo scies. 
<plavt. poen. 1.174> Ei dabitur aurum, ut ad lenonem deferat 
<plavt. poen. 1.175> Dicatque se peregrinum esse ex alio oppido: 
<plavt. poen. 1.176> Se amare uelle atque opsequi animo suo; 
<plavt. poen. 1.177> Locum sibi uelle liberum praeberier 
<plavt. poen. 1.178> Vbi nequam faciat clam, ne quis sit arbiter. 
<plavt. poen. 1.179> Leno ad se accipiet auri cupidus ilico: 
<plavt. poen. 1.180> Celabit hominem et aurum. Consilium placet. 
<plavt. poen. 1.181> Rogato seruos ueneritne ad eum tuos. 
<plavt. poen. 1.182> Ill~ me censebit quaeri: continuo tibi 
<plavt. poen. 1.183> Negabit. Quid tu dubitas quin extempulo 
<plavt. poen. 1.184> Dupli tibi, auri et hominis, fur leno siet? 
<plavt. poen. 1.185> Neque id unde efficiat habet: ubi in ius uenerit, 
<plavt. poen. 1.186> Addicet praetor familiam totam tibi. 
<plavt. poen. 1.187> Ita decipiemus fouea lenonem Lycum. 
<plavt. poen. 1.188> Placet consilium. Immo etiam, ubi expoliuero, 
<plavt. poen. 1.189> Magis hoc tum demum dices: nunc etiam rudest. 
<plavt. poen. 1.190> Ego in aedem Veneris eo, nisi quid uis, Milphio. 
<plavt. poen. 1.191> Aphrodisia hodie sunt. Scio. Oculos uolo 
<plavt. poen. 1.192> Meos delectare munditiis meretriciis. 
<plavt. poen. 1.193> Hoc primum agamus quod consilium cepimus. 
<plavt. poen. 1.194> Abeamus intro, ut Collybiscum uilicum 
<plavt. poen. 1.195> Hanc perdoceamus ut fecerat fallaciam. 
<plavt. poen. 1.196> Quamquam Cupido in corde uorsatur, tamen 
<plavt. poen. 1.197> Tibi auscultabo. - Faciam ut facto gaudeas. 
<plavt. poen. 1.198> Inest amoris macula huic homini in pectore, 
<plavt. poen. 1.199> Sine damno magno quae elui ne utiquam potest. 
<plavt. poen. 1.200> Itaque hic scelestus est homo leno Lycus, 
<plavt. poen. 1.201> Quoi iam infortuni intenta ballistast probe, 
<plavt. poen. 1.202> Quam ego hau multo post mittam e ballistario. 
<plavt. poen. 1.203> Sed Adelphasium eccam exit atque Anterastilis. 
<plavt. poen. 1.204> Haec est prior quae meum erum dementem facit. 
<plavt. poen. 1.205> Sed euocabo. Heus, i foras, Agorastocles, 
<plavt. poen. 1.206> Si uis uidere ludos iucundissumos. 
<plavt. poen. 1.207> Quid istuc tumultist, Milphio? Em amores tuos, 
<plavt. poen. 1.208> Si uis spectare. O multa tibi di dent bona, 
<plavt. poen. 1.209> Quom hoc mi optulisti tam lepidum spectaculum! 
<plavt. poen. 1.210> Negoti sibi qui uolet uim parare,
<plavt. poen. 1.211> Nauem et mulierem, haec duo comparato. 
<plavt. poen. 1.212> Nam nullae magis res duae plus negoti 
<plavt. poen. 1.213> Habent, forte si occeperis exornare, 
<plavt. poen. 1.214> Neque umquam sat istae duae res ornantur 
<plavt. poen. 1.215> Neque is ulla ornandi satis satietas est. 
<plavt. poen. 1.216> Atque haec, ut loquor, nunc domo docta dico. 
<plavt. poen. 1.217> Nam nos usque ab aurora ad hoc quod diei est, 
<plavt. poen. 1.218>[Postquam aurora inluxit, numquam concessamus], 
<plavt. poen. 1.219> Ex industria ambae numquam concessamus 
<plavt. poen. 1.220> Lauari aut fricari aut tergeri aut ornari, 
<plavt. poen. 1.221> Poliri, expoliri, pingi, fingi; et una 
<plavt. poen. 1.222> Binae singulis quae datae nobis ancillae, 
<plavt. poen. 1.223> Eae nos lauando, eluendo operam dederunt, 
<plavt. poen. 1.224> Aggerundaque aqua sunt uiri duo defessi. 
<plavt. poen. 1.225> Apage sis, negoti quantum in muliere una est. 
<plavt. poen. 1.226> Sed uero duae, sat scio, maxumo uni 
<plavt. poen. 1.227> Poplo quoilubet plus satis dare potis sunt, 
<plavt. poen. 1.228> Quae noctes diesque omni in aetate semper 
<plavt. poen. 1.229> Ornantur, lauantur, tergentur, poliuntur. 
<plavt. poen. 1.230> Postremo modus muliebris nullus est. 
<plavt. poen. 1.231> Neque umquam lauando et fricando 
<plavt. poen. 1.231a_231a> Scimus facere neniam.
<plavt. poen. 1.232> Nam quae lauta est nisi perculta est, meo quidem animo quasi inluta est. 
<plavt. poen. 1.233> Miro equidem, soror, te istaec sic fabulari
<plavt. poen. 1.234> Quae tam callida et docta sis et faceta. 
<plavt. poen. 1.235> Nam quom sedulo munditer nos habemus, 
<plavt. poen. 1.236> Vix aegreque amatorculos inuenimus. 
<plavt. poen. 1.237> Ita est. Verum hoc unum tamen cogitato: 
<plavt. poen. 1.238> Modus omnibus rebus, soror, optumum est habitu. 
<plavt. poen. 1.239> Nimia omnia nimium exhibent negoti hominibus ex se.
<plavt. poen. 1.240> Soror, cogita, amabo, item nos perhiberi
<plavt. poen. 1.241> Quam si salsa muriatica esse autumantur, 
<plavt. poen. 1.242> Sine omni lepore et sine suauitate: 
<plavt. poen. 1.243> Nisi multa aqua usque et diu macerantur, 
<plavt. poen. 1.244> Olent, salsa sunt, tangere ut non uelis. 
<plavt. poen. 1.245> Item nos sumus, 
<plavt. poen. 1.245a_245a> Eiius seminis mulieres sunt,
<plavt. poen. 1.246> Insulsae admodum atque inuenustae 
<plavt. poen. 1.247> Sine munditia et sumptu. 
<plavt. poen. 1.248> Coqua est haec quidem, Agorastocles, ut ego opinor: 
<plavt. poen. 1.249> Scit muriatica ut maceret. Quid molestu~s? 
<plavt. poen. 1.250> Soror, parce, amabo: sat est istuc alios 
<plavt. poen. 1.251> Dicere nobis, ne nosmet in nostra etiam uitia loquamur. 
<plavt. poen. 1.252> Quiesco. Ergo amo te. Sed hoc nunc 
<plavt. poen. 1.252a_252a> Responde mihi:
<plavt. poen. 1.253> Sunt hic omnia 
<plavt. poen. 1.254> Quae ad deum pacem oportet adesse? Omnia accuraui. 
<plavt. poen. 1.255> Diem pulchrum et celebrem et uenustatis plenum, 
<plavt. poen. 1.256> Dignum Veneri pol, quoi sunt Aphrodisia hodie. 
<plavt. poen. 1.257> Ecquid gratiae, quom huc foras te euocaui? 
<plavt. poen. 1.258> Iam num me decet hic donari 
<plavt. poen. 1.259> Cado uini ueteris? Dic dari. Nil respondes? 
<plavt. poen. 1.260> Lingua huic excidit, ut ego opinor. 
<plavt. poen. 1.261> Quid hic, malum, astans opstipuisti? Sine amem, ne opturba ac tace.
<plavt. poen. 1.262> Taceo. Si tacuisses, iam istuc "taceo" non gnatum foret 
<plavt. poen. 1.263> Eamus, mea soror. Eho amabo, quid illo nunc properas? Rogas? 
<plavt. poen. 1.264> Quia erus nos apud aedem Veneris mantat. Maneat pol. Mane. 
<plavt. poen. 1.265> Turba est nunc apud aram. An te ibi uis inter istas uorsarier 
<plavt. poen. 1.266> Prosedas, pistorum amicas, reginas alicarias, 
<plavt. poen. 1.267> Miseras schoeno delibutas seruilicolas sordidas, 
<plavt. poen. 1.268> Quae tibi olant stabulum statumque, sellam et sessibulum merum, 
<plavt. poen. 1.269> Quas adeo hau quisquam umquam liber tetigit neque duxit domum, 
<plavt. poen. 1.270> Seruolorum sordidulorum scorta diobolaria? 
<plavt. poen. 1.271> I in malam crucem! Tun audes etiam seruos spernere, 
<plavt. poen. 1.272> Propudium? Quasi bella sit, quasi eampse reges ductitent, 
<plavt. poen. 1.273> Monstrum mulieris, tantilla tanta uerba funditat, 
<plavt. poen. 1.274> Quoius ego nebulai cyatho septem noctes non emam. 
<plavt. poen. 1.275> Di inmortales omnipotentes, quid est apud uos pulchrius? 
<plavt. poen. 1.276> Quid habetis qui mage inmortalis uos credam esse quam ego siem 
<plavt. poen. 1.277> Qui haec tanta oculis bona concipio? Nam Venus non est Venus: 
<plavt. poen. 1.278> Hanc equidem Venerem uenerabor me ut amet posthac propitia. 
<plavt. poen. 1.279> Milphio, heus, Milphio, ubi es? Assum apud te eccum. At ego elixus sis uolo. 
<plavt. poen. 1.280> Enim uero, ere, facis delicias. De tequidem haec didici omnia. 
<plavt. poen. 1.281> Etiamne ut ames eam quam numquam tetigeris? Nihil id quidemst: 
<plavt. poen. 1.282> Deos quoque edepol et amo et metuo, quibu~ tamen apstineo manus. 
<plavt. poen. 1.283> Eu ecastor! Quom ornatum aspicio nostrum ambarum, paenitet 
<plavt. poen. 1.284> Exornatae ut simus. Immo uero sane commode; 
<plavt. poen. 1.285> Nam pro erili et nostro quaestu sati~ bene ornatae sumus. 
<plavt. poen. 1.286> Non enim potis est quaestus fieri, ni sumptus sequitur, scio, 
<plavt. poen. 1.287> Et tamen quaestus non consistet, si eum sumptus superat, soror. 
<plavt. poen. 1.288> Eo illud satiust "satis" quod satis est habitu; <hoc> plus quam sat est. 
<plavt. poen. 1.289> Ita me di ament, ut illa me amet malim quam di, Milphio. 
<plavt. poen. 1.290> Nam illa mulier lapidem silicem subigere ut se amet potest. 
<plavt. poen. 1.291> Pol idquidem hau mentire, nam tu es lapide silice stultior 
<plavt. poen. 1.292> Qui hanc ames. At uide sis, cum illac numquam limaui caput. 
<plavt. poen. 1.293> Curram igitur aliquo ad piscinam aut ad lacum, limum petam. 
<plavt. poen. 1.294> Quid eo opust? Ego dicam: ut illi et tibi limem caput. 
<plavt. poen. 1.295> I in malam rem! Ibi sum equidem. Perdis. Taceo. At perpetuo uolo. 
<plavt. poen. 1.296> Enim uero, ere, meo me lacessis ludo et delicias facis. 
<plavt. poen. 1.297> Sati~ nunc lepide ornatam credo, soror, te tibi uiderier; 
<plavt. poen. 1.298> Sed ubi exempla conferentur meretricum aliarum, ibi tibi 
<plavt. poen. 1.299> Erit cordolium si quam ornatam melius forte aspexeris. 
<plavt. poen. 1.300> Inuidia in me numquam innatast neque malitia, mea soror. 
<plavt. poen. 1.301> Bono med esse ingenio ornatam quam auro multo mauolo: 
<plavt. poen. 1.302> Aurum, id fortuna inuenitur, natura ingenium bonum. 
<plavt. poen. 1.303> Bonam ego quam beatam me esse nimio dici mauolo. 
<plavt. poen. 1.304> Meretricem pudorem gerere magi~ decet quam purpuram: 
<plavt. poen. 1.305> Magi~que id meretricem, pudorem quam aurum gerere, condecet. 
<plavt. poen. 1.306> Pulchrum ornatum turpes mores peius caeno conlinunt, 
<plavt. poen. 1.307> Lepidi mores turpem ornatum facile factis comprobant. 
<plavt. poen. 1.308> Eho tu, uin tu facinus facere lepidum et festiuom? Volo. 
<plavt. poen. 1.309> Potesne mi auscultare? Possum. Abi domum ac suspende te. 
<plavt. poen. 1.310> Quamobrem? Quia iam numquam audibis uerba tot tam suauia. 
<plavt. poen. 1.311> Quid tibi opust uixisse? ausculta mihi modo ac suspende te. 
<plavt. poen. 1.312> Siquidem tu es mecum futurus pro uua passa pensilis. 
<plavt. poen. 1.313> At ego amo hanc. At ego esse et bibere. Eho tu, quid ais? Quid rogas? 
<plavt. poen. 1.314> Viden tu? Pleni oculi sorderum qui erant, iam splendent mihi? 
<plavt. poen. 1.315> Immo etiam in medio oculo paullum sordet. Cedo sis dexteram. 
<plavt. poen. 1.316> Vt quidem tu huius oculos inlutis manibus tractes aut teras? 
<plavt. poen. 1.317> Nimia nos socordia hodie tenuit. Qua de re, opsecro? 
<plavt. poen. 1.318> Quia non iam dudum ante lucem ad aedem Veneris uenimus, 
<plavt. poen. 1.319> Primae ut inferremus ignem in aram. Aha! Non factost opus: 
<plavt. poen. 1.320> Quae habent nocturna ora, noctu sacruficatum ire occupant. 
<plavt. poen. 1.321> Priu~ quam Venus expergiscatur, priu~ deproperant sedulo 
<plavt. poen. 1.322> Sacruficare; nam uigilante Venere si ueniant eae, 
<plavt. poen. 1.323> Ita sunt turpes, credo ecastor Venerem ipsam e fano fugent. 
<plavt. poen. 1.324> Milphio. Edepol Milphionem miserum! Quid nunc uis tibi? 
<plavt. poen. 1.325> Opsecro hercle, ut mulsa loquitur! Nil nisi laterculos, 
<plavt. poen. 1.326> Sesumam papaueremque, triticum et frictas nuces. 
<plavt. poen. 1.327> Ecquid amare uideor? Damnum, quod Mercurius minime amat. 
<plavt. poen. 1.328> Namque edepol lucrum amare nullum amatorem addecet. 
<plavt. poen. 1.329> Eamus, mea germana. Age sis, ut lubet. Sequere hac. Sequor. 
<plavt. poen. 1.330> Eunt hae. Quid si adeamus? Adeas. Primum prima salua sis, 
<plavt. poen. 1.331> Et secunda tu insecundo salue in pretio; tertia 
<plavt. poen. 1.332> Salue extra pretium. Tum pol ego et oleum et operam perdidi. 
<plavt. poen. 1.333> Quo agis? Egone? In aedem Veneris. Quid eo? Vt Venerem propitiem. 
<plavt. poen. 1.334> Eho, an irata est? Propitia hercle est. Vel ego pro illa spondeo. 
<plavt. poen. 1.335> Quid tu ais? Quid mihi molestu~s, opsecro? Aha, tam saeuiter! 
<plavt. poen. 1.336> Mitte, amabo. Quid festinas? Turba nunc illi est. Scio. 
<plavt. poen. 1.337> Sunt illi aliae quas spectare ego et me spectari uolo. 
<plavt. poen. 1.338> Qui lubet spectare turpis, pulchram spectandam dare? 
<plavt. poen. 1.339> Quia apud aedem Veneris hodie est mercatus meretricius: 
<plavt. poen. 1.340> Eo conueniunt mercatores, ibi ego me ostendi uolo. 
<plavt. poen. 1.341> Inuendibili merci oportet ultro emptorem adducere: 
<plavt. poen. 1.342> Proba mers facile emptorem reperit, tam etsi in apstruso sitast. 
<plavt. poen. 1.343> Quid ais tu? Quando illi apud me mecum palpas et lalas? 
<plavt. poen. 1.344> Quo die Orcus Accherunte mortuos amiserit. 
<plavt. poen. 1.345> Sunt mihi intus nescioquot nummi aurei lymphatici. 
<plavt. poen. 1.346> Deferto ad me, faxo actutum constiterit lymphaticum. 
<plavt. poen. 1.347> Bellula hercle! I dierecte in maxumam malam crucem! 
<plavt. poen. 1.348> Quam magis aspecto, tam magis est nimbata et nugae merae. 
<plavt. poen. 1.349> Segrega sermonem. Taedet. Age, sustolle hoc amiculum. 
<plavt. poen. 1.350> Pura sum, comperce amabo me attrectare, Agorastocles. 
<plavt. poen. 1.351> Quid agam nunc? Si sapias, curam hanc facere compendi potest. 
<plavt. poen. 1.352> Quid ego nunc te curem? Quid ais, Milphio? Ecce odium meum! 
<plavt. poen. 1.353> Quid me uis? Qur mi haec irata est? Qur haec irata est tibi? 
<plavt. poen. 1.354> Qur ego id curem? Namque istaec magi~ meast curatio? 
<plavt. poen. 1.355> Iam hercle tu periisti, nisi illam mihi tam tranquillam facis 
<plavt. poen. 1.356> Quam mare olimst quom ibi alcedo pullos educit suos. 
<plavt. poen. 1.357> Quid faciam? Exora, blandire, expalpa. Faciam sedulo. 
<plavt. poen. 1.358> Sed uide sis ne tu oratorem hunc pugnis pectas postea. 
<plavt. poen. 1.359> Non faciam. Non aequos in me es, sed morare et male facis. 
<plavt. poen. 1.360> Bene promittis multa ex multis: omnia incassum cadunt. 
<plavt. poen. 1.361> Liberare iurauisti me hau semel sed centiens: 
<plavt. poen. 1.362> Dum te exspecto, neque ego usquam aliam mihi paraui copiam 
<plavt. poen. 1.363> Neque istuc usquam apparet; ita nunc seruio nihilo minus. 
<plavt. poen. 1.364> I, soror. Apscede tu a me. Perii! Ecquid ais, Milphio? 
<plavt. poen. 1.365> Mea uoluptas, mea delicia, mea uita, mea amoenitas, 
<plavt. poen. 1.366> Meus ocellus, meum labellum, mea salus, meum sauium, 
<plavt. poen. 1.367> Meum mel, meum cor, mea colustra, meu~ molliculus caseus - 
<plavt. poen. 1.368> Mene ego illaec patiar praesente dici? Discrucior miser, 
<plavt. poen. 1.369> Nisi ego illum iubeo quadrigis cursim ad carnuficem rapi. 
<plavt. poen. 1.370> Noli, amabo, suscensere ero meo caussa mea. 
<plavt. poen. 1.371> Ego faxo, si non irata es, ninnium pro te dabit 
<plavt. poen. 1.372> Ac te faciet ut sies ciuis Attica atque libera. 
<plavt. poen. 1.373> Quin adire sini~? Quin tibi qui bene uolunt, bene uis item? 
<plavt. poen. 1.374> Si ante quid mentitust, nunciam dehinc erit uerax tibi. 
<plavt. poen. 1.375> Sine te exorem, sine prehendam auriculis, sine dem sauium. 
<plavt. poen. 1.376> Apscede hinc sis, sycophanta par ero. At scin quo modo? 
<plavt. poen. 1.377> Iam hercle ego faciam ploratillum, nisi te facio propitiam, 
<plavt. poen. 1.378> Atque hic ne me uerberetillum faciat, nisi te propitio, 
<plavt. poen. 1.379> Male formido: noui ego huiius mores morosi malos. 
<plavt. poen. 1.380> Quam ob rem amabo, mea uoluptas, sine te hoc exorarier. 
<plavt. poen. 1.381> Non ego homo trioboli sum, nisi ego illi mastigiae 
<plavt. poen. 1.382> Exturbo oculos atque dentes. Em uoluptatem tibi! 
<plavt. poen. 1.383> Em mel, em cor, em labellum, em salutem, em sauium! 
<plavt. poen. 1.384> Impias, ere, te: oratorem uerberas. Iam istoc magis: 
<plavt. poen. 1.385> Etiam ocellum addam et labellum, linguam. Ecquid facies modi? 
<plavt. poen. 1.386> Sicine ego te orares iussi? Quo modo ergo orem? Rogas? 
<plavt. poen. 1.387> Sic enim diceres, sceleste: huiius uoluptas, te opsecro, 
<plavt. poen. 1.388> Huius mel, huius cor, huius labellum, huiius lingua, huiius sauium, 
<plavt. poen. 1.389> Huius delicia, huiius salus amoena, huiius festiuitas: 
<plavt. poen. 1.390> Huiiu~ colustra, huiius dulciculus caseus, mastigia, 
<plavt. poen. 1.390a_390a> Huiius cor, huiius studium, huiius sauium, mastigia;
<plavt. poen. 1.391> Omnia illa, quae dicebas tua esse, ea memorares mea. 
<plavt. poen. 1.392> Opsecro hercle te, uoluptas huiius atque odium meum, 
<plavt. poen. 1.393> Huiius amica mammeata, mea inimica et maleuola, 
<plavt. poen. 1.394> Oculus huiius, lippitudo mea, mel huiius, fel meum, 
<plavt. poen. 1.395> Vt tu huic irata ne sis aut, si id fieri non potest, 
<plavt. poen. 1.396> Capias restim ac te suspendas cum ero et uostra familia. 
<plavt. poen. 1.397> Nam mihi iam uideo propter te uictitandum sorbilo, 
<plavt. poen. 1.398> Itaque iam quasi ostreatum tergum ulceribus gestito 
<plavt. poen. 1.399> Propter amorem uostrum. Amabo, men prohibere postulas 
<plavt. poen. 1.400> Ne te uerberet magi~ quam ne mendax me aduorsum siet? 
<plavt. poen. 1.401> Aliquid huic responde, amabo, commode, ne incommodus 
<plavt. poen. 1.402> Nobeis sit. Nam detinet nos de nostro negotio. 
<plavt. poen. 1.403> Verum. Etiam tibi hanc amittam noxiam unam, Agorastocles. 
<plavt. poen. 1.404> Non sum irata. Non es? Non sum. Da ergo, ut credam, sauium. 
<plavt. poen. 1.405> Mox dabo, quom ab re diuina rediero. I ergo strenue. 
<plavt. poen. 1.406> Sequere me, soror. Atque audin? Etiam. Veneri dicito 
<plavt. poen. 1.407> Multum meis uerbeis salutem. Dicam. Atque hoc audi. Quid est? 
<plavt. poen. 1.408> Paucis uerbis rem diuinam facito. Atque audin? Respice. 
<plavt. poen. 1.409> Respexit. Idem edepol Venerem credo facturam tibi. 
<plavt. poen. 1.410> Quid nunc mi es auctor, Milphio? Vt me uerberes
<plavt. poen. 1.411> Atque auctionem facias: nam inpunissume 
<plavt. poen. 1.412> Tibi quidem hercle uendere hasce aedis licet. 
<plavt. poen. 1.413> Quid iam? Maiorem partem in ore habitas meo. 
<plavt. poen. 1.414> Supersede istis uerbis. Quid nunc ueis tibi? 
<plavt. poen. 1.415> Trecentos Philippos Collybisco uilico 
<plavt. poen. 1.416> Dedi dudum, priu~ quam me euocauisti foras. 
<plavt. poen. 1.417> Nunc opsecro te, Milphio, hanc per dexteram 
<plavt. poen. 1.418> Perque hanc sororem laeuam perque oculos tuos 
<plavt. poen. 1.419> Perq~ meos amores perque Adelphasium meam 
<plavt. poen. 1.420> Perque tuam leibertatem - Em nunc nihil opsecras. 
<plavt. poen. 1.421> Mi Milphidisce, mea commoditas, mea salus, 
<plavt. poen. 1.422> Fac quod facturum te promisisti mihi, 
<plavt. poen. 1.423> Vt ego hunc lenonem perdam. Perfacile id quidemst. 
<plavt. poen. 1.424> I, adduce testis tecum; ego intus interim! 
<plavt. poen. 1.425> Iam et ornamentis meis et sycophantiis 
<plavt. poen. 1.426> Tuom exornabo uilicum. Propera atque abi. 
<plavt. poen. 1.427> Fugio. Meum est istuc magis officium quam tuom. 
<plavt. poen. 1.428> Egone, egone, si istuc lepide ecfexis - I modo. 
<plavt. poen. 1.429> Vt non ego te hodie - Abi modo. Emittam manu - 
<plavt. poen. 1.430> I modo. Non hercle meream - oh - uah - Abi modo. 
<plavt. poen. 1.431> Quantum Accheruntest mortuorum. Etiamne abis? 
<plavt. poen. 1.432> Neque quantum aquaist in mari - Abiturun es? 
<plavt. poen. 1.433> Neque nubes omnes quantumst - Pergin pergere? 
<plavt. poen. 1.434> Neque stellae in caelo - Pergin auris tundere? 
<plavt. poen. 1.435> Neque hoc neque illuc neque - enim uero serio - 
<plavt. poen. 1.436> Neque hercle uero - quid opust uerbis? Quippini? 
<plavt. poen. 1.437> Quod uno uerbo - dicere hic quidueis licet - 
<plavt. poen. 1.438> Neque hercle uero serio - scin quomodo? 
<plavt. poen. 1.439> Ita me di amabunt - uin bona dicam fide? 
<plavt. poen. 1.440> Quod hic inter nos liceat - ita me Iuppiter - 
<plavt. poen. 1.441> Scin quam uidetur? credin quod ego fabuler? 
<plavt. poen. 1.442> Si nequeo facere ut abeas, egomet abiero; 
<plavt. poen. 1.443> Nam isti quidem hercle orationi Oedipo 
<plavt. poen. 1.444> Opust coniectore, qui Sphingi interpres fuit. - 
<plavt. poen. 1.445> Illic hinc iratus abiit. Nunc mihi cautio est 
<plavt. poen. 1.446> Ne meamet culpa meo amori obiexim moram. 
<plavt. poen. 1.447> Ibo atque arcessam testis, quando Amor iubet 
<plavt. poen. 1.448> Me oboedientem esse seruo liberum. - 
<plavt. poen. 1.449> Di illum infelicent omnes qui post hunc diem 
<plavt. poen. 1.450> Leno ullam Veneri umquam immolarit hostiam 
<plavt. poen. 1.451> Quiue ullum turis granum sacruficauerit. 
<plavt. poen. 1.452> Nam ego hodie infelix dis meis iratissumis 
<plavt. poen. 1.453> Sex immolaui agnos nec potui tamen 
<plavt. poen. 1.454> Propitiam Venerem facere uti esset mihi. 
<plavt. poen. 1.455> Quoniam litare nequeo, abii illim ilico 
<plavt. poen. 1.456> Iratus, uotui exta prosicarier; 
<plavt. poen. 1.456a_456a>[Neque ea poricere uolui, quoniam non bona
<plavt. poen. 1.456b_456b> Haruspex dixit: deam esse indignam credidi.]
<plavt. poen. 1.457> Eo pacto auarae Veneri pulchre adii manum. 
<plavt. poen. 1.458> Quando id quod sat erat satis habere noluit, 
<plavt. poen. 1.459> Ego pausam feci. Sic ago, sic me decet. 
<plavt. poen. 1.460> Ego faxo posthac di deaeque ceteri 
<plavt. poen. 1.461> Contentiores mage erunt atque auidi minus, 
<plavt. poen. 1.462> Quom scibunt Veneri ut adierit leno manum. 
<plavt. poen. 1.463> Condigne haruspex, non homo trioboli, 
<plavt. poen. 1.464> Omnibus in extis aibat portendi mihi 
<plavt. poen. 1.465> Malum damnumque et deos esse iratos mihi. 
<plavt. poen. 1.466> Quid ei diuini aut humani aequomst credere? 
<plavt. poen. 1.467> Mina mihi argenti dono postilla datast. 
<plavt. poen. 1.468> Sed quaeso, ubinam illic restitit miles modo 
<plavt. poen. 1.469> Quei hanc mihi donauit, quem ego uocaui ad prandium? 
<plavt. poen. 1.470> Sed eccum incedit. Ita ut occepi dicere, 
<plavt. poen. 1.471> Lenulle, de illac pugna Pentetronica, 
<plavt. poen. 1.472> Quom sexaginta milia hominum uno die 
<plavt. poen. 1.473> Volaticorum manibus occidi meis. 
<plavt. poen. 1.474> Volaticorum - hominum? Ita deico quidem. 
<plavt. poen. 1.475> An, opsecro, usquam sunt homines uolatici? 
<plavt. poen. 1.476> Fuere. Verum ego interfeci. Quo modo 
<plavt. poen. 1.477> Potuisti? Dicam. Viscum legioni dedi 
<plavt. poen. 1.478> Fundasque; eo praesternebant folia farferi. 
<plavt. poen. 1.479> Quoi rei? +Ne ad fundas uiscus adhaeresceret+. 
<plavt. poen. 1.480> Perge. Optume hercle peiieras. Quid postea? 
<plavt. poen. 1.481> In fundas uisci indebant grandiculos globos, 
<plavt. poen. 1.482> Eo illos uolantis iussi funditarier. 
<plavt. poen. 1.483> Quid multa uerba? Quemquem uisco offenderant, 
<plavt. poen. 1.485_485> Tam crebri ad terram reccidebant quam pira.
<plavt. poen. 1.486> Vt quisque acciderat, eum necabam ilico 
<plavt. poen. 1.487> Per cerebrum pinna sua sibi quasi turturem. 
<plavt. poen. 1.488> Si hercle istuc umquam factum est, tum me Iuppiter 
<plavt. poen. 1.489> Faciat ut semper sacruficem nec umquam litem. 
<plavt. poen. 1.490> An mi haec non credis? Credo, ut mi aequomst credier. 
<plavt. poen. 1.491> Age eamus intro. Dum exta referuntur, uolo 
<plavt. poen. 1.492> Narrare tibi etiam unam pugnam. Nil moror. 
<plavt. poen. 1.493> Ausculta. Non hercle auscultabo. Quo modo? 
<plavt. poen. 1.494> Colaphis quidem hercle tuom iam dilidam caput, 
<plavt. poen. 1.495> Nisi aut auscultas aut - is in malam crucem. 
<plavt. poen. 1.496> Malam crucem ibo potius. Certumnest tibi? 
<plavt. poen. 1.497> Certum. Tum tu igitur die bono, Aphrodisiis, 
<plavt. poen. 1.498> Addice tuam mihi meretricem minusculam. 
<plavt. poen. 1.499> Ita res diuina mihi fuit: res serias 
<plavt. poen. 1.500> Omnis extollo ex hoc die in alium diem. 
<plavt. poen. 1.501> Profestos festos habeam decretum est mihi. 
<plavt. poen. 1.502> Nunc hinc eamus intro. Sequere hac me. - Sequor. 
<plavt. poen. 1.503> In hunc diem iam tuo~ sum mercennarius. - 
<plavt. poen. 1.504> Ita me di ament, tardo amico nihil est quicquam nequius,
<plavt. poen. 1.505> Praesertim homini amanti, qui quidquid agit properat omnia. 
<plavt. poen. 1.506> Sicut ego hos duco aduocatos, homines spissigradissumos, 
<plavt. poen. 1.507> Tardiores quam corbitae sunt in tranquillo mari. 
<plavt. poen. 1.508> Atque equidem hercle dedita opera amicos fugitaui senes: 
<plavt. poen. 1.509> Scibam aetati tardiores, metui meo amori moram. 
<plavt. poen. 1.510> Nequiquam hos procos mi elegi loripedes, tardissumos. 
<plavt. poen. 1.511> Quin si ituri hodie estis, ite, aut ite hinc in malam crucem. 
<plavt. poen. 1.512> Sicine oportet ire amicos homini amanti operam datum? 
<plavt. poen. 1.513> Nam istequidem gradus succretust cribro pollinario; 
<plavt. poen. 1.514> Nisi cum pedicis condidicistis istoc grassari gradu. 
<plavt. poen. 1.515> Heus tu, quamquam nos uidemur tibi plebeii et pauperes, 
<plavt. poen. 1.516> Si nec recte dicis nobis diues de summo loco, 
<plavt. poen. 1.517> Diuitem audacter solemus mactare infortunio. 
<plavt. poen. 1.518> Nec tibi nos obnoxii istuc quid tu ames aut oderis: 
<plavt. poen. 1.519> Quom argentum pro capite dedimus, nostrum dedimus, non tuom 
<plavt. poen. 1.520> Liberos nos esse oportet. Nos te nihili pendimus, 
<plavt. poen. 1.521> Ne tuo nos amori seruos esse addictos censeas. 
<plavt. poen. 1.522> Liberos homines per urbem modico magi~ par est gradu 
<plavt. poen. 1.523> Ire, seruoli esse duco festinantem currere. 
<plavt. poen. 1.524> Praesertim in re populi placida atque interfectis hostibus 
<plavt. poen. 1.525> Non decet tumultuari. Sed si properabas magis, 
<plavt. poen. 1.526> Pridie nos te aduocatos huc duxisse oportuit. 
<plavt. poen. 1.527> Ne tu opinere, hau quisquam hodie nostrum curret per uias 
<plavt. poen. 1.528> Neque nos populus pro cerritis insectabit lapidibus. 
<plavt. poen. 1.529> At si ad prandium me in aedem uos dixissem ducere, 
<plavt. poen. 1.530> Vinceretis ceruom cursu uel gralatorem gradu; 
<plavt. poen. 1.531> Nunc uos quia mihi aduocatos dixi et testis ducere, 
<plavt. poen. 1.532> Podagrosi estis ac uicistis cocleam tarditudine. 
<plavt. poen. 1.533> An uero non iusta caussa est qur curratur celeriter 
<plavt. poen. 1.534> Vbi bibas, edas de alieno quantum ueis usque ad fatim, 
<plavt. poen. 1.535> Quod tu inuitus numquam reddas domino de quoio ederis? 
<plavt. poen. 1.536> Sed tamen cum eo cum quiqui, quamquam sumu~ pauperculi, 
<plavt. poen. 1.537> Est domi quod edimus, ne nos tam contemptim conteras. 
<plavt. poen. 1.538> Quidquid est pauxillulum illuc, omne nostrum id intus est, 
<plavt. poen. 1.539> Neque nos quemquam flagitamus neque nos quisquam flagitat. 
<plavt. poen. 1.540> Tua caussa nemo nostrorumst suos rupturus ramites. 
<plavt. poen. 1.541> Nimis iracundi estis: equidem haec uobis dixi per iocum. 
<plavt. poen. 1.542> Per iocum itidem dictum habeto quae nos tibi respondimus. 
<plavt. poen. 1.543> Opsecro hercle, operam celocem hanc mihi, ne corbitam date; 
<plavt. poen. 1.544> Adtrepidate saltem, nam uos adproperare hau postulo. 
<plavt. poen. 1.545> Si quid tu placide otioseque agere uis, operam damus; 
<plavt. poen. 1.546> Si properas, cursores meliust te aduocatos ducere. 
<plavt. poen. 1.547> Scitis rem, narraui uobis quod uostra opera mi opu~ siet, 
<plavt. poen. 1.548> De lenone hoc qui me amantem ludificatur tam diu, 
<plavt. poen. 1.549> Ei paratae ut sint insidiae de auro et de seruo meo. 
<plavt. poen. 1.550> Omnia istaec scimus iam nos, si hi spectatores sciant; 
<plavt. poen. 1.551> Horunc hic nunc caussa haec agitur spectatorum fabula: 
<plavt. poen. 1.552> Hos te satius est docere, ut, quando agas, quid agas sciant. 
<plavt. poen. 1.553> Nos tu ne curassis: scimus rem omnem, quippe omnes simul 
<plavt. poen. 1.554> Dedicimus tecum una, ut respondere possimus tibi. 
<plavt. poen. 1.555> Ita profecto est. Sed agite igitur, ut sciam uos scire, rem 
<plavt. poen. 1.556> Expedite et mihi quae uobis dudum dixi dicite. 
<plavt. poen. 1.557> Itane? Temptas an sciamus? Non meminisse nos ratu~s 
<plavt. poen. 1.558> Quo modo trecentos Philippos Collybisco uilico 
<plavt. poen. 1.559> Dederis, quos deferret huc ad lenonem inimicum tuom, 
<plavt. poen. 1.560> Isq~ se ut adsimularet peregrinum esse aliunde ex alio oppido? 
<plavt. poen. 1.561> Vbi is detulerit, tu eo seruom quaesitum aduentes tuom 
<plavt. poen. 1.562> Cum pecunia. Meministis memoriter, seruasti~ me. 
<plavt. poen. 1.563> Ille negabit: Milphionem quaeri censebit tuom; 
<plavt. poen. 1.564> Id duplicabit omne furtum. Leno addicetur tibi. 
<plavt. poen. 1.565> Ad eam rem nos esse testis uis tibi. Teneti~ rem. 
<plavt. poen. 1.566> Vix quidem hercle, ita pauxilla est, digitulis primoribus. 
<plavt. poen. 1.567> Hoc cito et cursim est agendum. Propera iam quantum potest. 
<plavt. poen. 1.568> Bene uale igitur. Te aduocatos meliust celeris ducere; 
<plavt. poen. 1.569> Tardi sumu~ nos. Optume itis, pessume hercle dicitis. 
<plavt. poen. 1.570> Quin etiam deciderint femina uobis in talos uelim. 
<plavt. poen. 1.571> At edepol nos tibi in lumbos linguam atque oculos in solum. 
<plavt. poen. 1.572> Heia! Hau uostrumst iracundos esse quod dixi ioco. 
<plavt. poen. 1.573> Nec tuom quidem est amicis per iocum iniuste loqui. 
<plavt. poen. 1.574> Mittite istaec. Quid uelim uos scitis. Callemus probe: 
<plavt. poen. 1.575> Lenonem ut peiiurum perdas, id studes. Teneti~ rem. 
<plavt. poen. 1.576> Eugae! Opportune egrediuntur Milphio una et uilicus. 
<plavt. poen. 1.577> Basilice exornatus cedit et fabre ad fallaciam. 
<plavt. poen. 1.578> Iam tenes praecepta in corde? Pulchre. Vide sis calleas. 
<plavt. poen. 1.579> Quid opust uerbis? Callum aprugnum callere aeque non sinam. 
<plavt. poen. 1.580> Fac modo ut condocta tibi sint dicta ad hanc fallaciam. 
<plavt. poen. 1.581> Quin edepol condoctior sum quam tragoedi aut comici. 
<plavt. poen. 1.582> Probus homost. Adeamus propius. Adsunt testes. Tot quidem 
<plavt. poen. 1.583> Non potuisti adducere homines magis ad hanc rem idoneos. 
<plavt. poen. 1.584> Nam istorum nullus nefastust: comitiales sunt meri; 
<plavt. poen. 1.585> Ibi habitant, ibi eos conspicias quam praetorem saepius. 
<plavt. poen. 1.586> Hodie iuris coctiores non sunt qui litis creant 
<plavt. poen. 1.587> Quam hi sunt qui, si nihil est quicum litigent, litis emunt. 
<plavt. poen. 1.588> Di te perdant! Vos quidem hercle - cum eo cum quiqui tamen 
<plavt. poen. 1.589> Et bene et benigne facitis quom ero amanti operam datis. 
<plavt. poen. 1.590> Sed isti iam sciunt negoti quid sit? Omne in ordinem. 
<plavt. poen. 1.591> Tum uos animum aduortite igitur. Hunc uos lenonem Lycum 
<plavt. poen. 1.592> Nouistis? Facile. At pol ego eum qua sit facie nescio. 
<plavt. poen. 1.593> Eum mihi uolo demonstretis hominem. Nos curabimus. 
<plavt. poen. 1.594> Sati~ praeceptumst. Hic trecentos nummos numeratos habet. 
<plavt. poen. 1.595> Ergo nos inspicere oportet istuc aurum, Agorastocles, 
<plavt. poen. 1.596> Vt sciamus quid dicamus mox pro testimonio. 
<plavt. poen. 1.597> Agite, inspicite. Aurum est profecto hic, spectatores, comicum: 
<plavt. poen. 1.598> Macerato hoc pingues fiunt auro in barbaria boues; 
<plavt. poen. 1.599> Verum ad hanc rem agundam Philippum est: ita nos adsimulabimus. 
<plavt. poen. 1.600> Sed ita adsimulatote quasi ego sim peregrinus. Scilicet, 
<plavt. poen. 1.601> Et quidem quasi tu nobiscum adueniens hodie oraueris 
<plavt. poen. 1.602> Liberum ut commostraremus tibi locum et uoluptarium 
<plavt. poen. 1.603> Vbi ames, potes, pergraecere. Eu edepol mortalis malos! 
<plavt. poen. 1.604> Ego enim docui. Quis te porro? Agite intro abite, Agorastocles, 
<plavt. poen. 1.605> Ne hic uos mecum conspicetur leno neu fallaciae 
<plavt. poen. 1.606> Praepedimentum obiciatur. Hic homo sapienter sapit. 
<plavt. poen. 1.607> Facite quod iubet. Abeamus. Sed uos - Sati~ dictumst. Abi. 
<plavt. poen. 1.608> Abeo. Quaeso, di inmortales, quin abis? abeo. - Sapis. 
<plavt. poen. 1.609> St! 
<plavt. poen. 1.609a_609a> Tace. Quid est? fores hae fecerunt magnum flagitium modo.
<plavt. poen. 1.610> Quid <id> est flagiti? Crepuerunt clare. Di te perduint! 
<plavt. poen. 1.611> Pone nos recede. Fiat. Nos priores ibimus. 
<plavt. poen. 1.612> Faciunt scurrae quod consuerunt: pone sese homines locant. 
<plavt. poen. 1.613> Illic homo est qui egreditur leno. Bonus est, nam similis malist. 
<plavt. poen. 1.614> Iam nunc ego illic egredienti sanguinem exsugam procul. 
<plavt. poen. 1.615> Iam ego istuc reuortar, miles: conuiuas uolo
<plavt. poen. 1.616> Reperire nobis commodos qui una sient; 
<plavt. poen. 1.617> Interibi attulerint exta, eadem mulieres 
<plavt. poen. 1.618> Iam ab re diuina credo apparebunt domi. 
<plavt. poen. 1.619> Sed quid huc tantum hominum incedunt? ecquidnam adferunt? 
<plavt. poen. 1.620> Et ille chlamydatus quisnam est qui sequitur procul? 
<plavt. poen. 1.621> Aetoli ciues te salutamus, Lyce, 
<plavt. poen. 1.622> Quamquam hanc salutem ferimus inuiti tibi et 
<plavt. poen. 1.622a_622a> Quamquam bene uolumus leniter lenonibus.
<plavt. poen. 1.623> Fortunati omnes sitis, quod certo scio 
<plavt. poen. 1.624> Nec fore nec Fortunam id situram fieri. 
<plavt. poen. 1.625> Istic est thensaurus stultis in lingua situs, 
<plavt. poen. 1.626> Vt quaestui habeant male loqui melioribus. 
<plavt. poen. 1.627> Viam qui nescit qua deueniat ad mare, 
<plavt. poen. 1.628> Eum oportet amnem quaerere comitem sibi. 
<plavt. poen. 1.629> Ego male loquendi uobis nesciui uiam: 
<plavt. poen. 1.630> Nunc uos mihi amnes estis; uos certum est sequi: 
<plavt. poen. 1.631> Si bene dicetis, uostra ripa uos sequar, 
<plavt. poen. 1.632> Si male dicetis, uostro gradiar limite. 
<plavt. poen. 1.633> Malo bene facere tantumdemst periculum 
<plavt. poen. 1.634> Quantum bono male facere. Qui uero? Scies. 
<plavt. poen. 1.635> Malo si quid bene facias, beneficium interit; 
<plavt. poen. 1.636> Bono si quid male facias, aetatem expetit. 
<plavt. poen. 1.637> Facete dictum! Sed quid istuc ad me attinet? 
<plavt. poen. 1.638> Quia nos honoris tui caussa ad te uenimus, 
<plavt. poen. 1.639> Quamquam bene uolumus leniter lenonibus. 
<plavt. poen. 1.640> Si quid boni adportatis, habeo gratiam. 
<plavt. poen. 1.641> Boni de nostro tibi nec ferimus nec damus 
<plavt. poen. 1.642> Neque pollicemur neque adeo uolumus datum. 
<plavt. poen. 1.643> Credo hercle uobeis: ita uostra est benignitas. 
<plavt. poen. 1.644> Sed quid nunc uoltis? Hunc chlamydatum quem uides, 
<plavt. poen. 1.645> Ei Mars iratust. Capiti uostro istuc quidem! 
<plavt. poen. 1.646> Nunc hunc, Lyce, ad te diripiundum adducimus. 
<plavt. poen. 1.647> Cum praeda hic hodie incedet uenator domum: 
<plavt. poen. 1.648> Canes compellunt in plagas lepide lupum. 
<plavt. poen. 1.649> Quis hic est? Nescimus nos quidem istum qui siet; 
<plavt. poen. 1.650> Nisi dudum mane ut ad portum processimus, 
<plavt. poen. 1.651> Atque istunc e naui exeuntem oneraria 
<plavt. poen. 1.652> Videmus. Adiit ad nos extemplo exiens; 
<plavt. poen. 1.653> Salutat, respondemus. Mortalis malos! 
<plavt. poen. 1.654> Vt ingrediuntur docte in sycophantiam! 
<plavt. poen. 1.655> Quid deinde? Sermonem ibi nobiscum copulat. 
<plavt. poen. 1.656> Ait se peregrinum esse, huius ignarum oppidi; 
<plavt. poen. 1.657> Locum sibi uelle liberum praeberier 
<plavt. poen. 1.658> Vbi nequam faciat. Nos hominem ad te adduximus. 
<plavt. poen. 1.659> Tu sei te di amant, agere tuam rem occasiost. 
<plavt. poen. 1.660> Itane ille est cupiens? Aurum habet. Praeda haec meast. 
<plavt. poen. 1.661> Potare, amare uolt. Locum lepidum dabo. 
<plavt. poen. 1.662> At enim hic clam, furtim esse uolt, ne quis sciat 
<plavt. poen. 1.663> Neue arbiter sit. Nam hic latro in Sparta fuit, 
<plavt. poen. 1.664> Vt quidem ipse nobeis dixit, apud regem Attalum; 
<plavt. poen. 1.665> Ind~ nunc aufugit, quoniam capitur oppidum. 
<plavt. poen. 1.666> Nimi~ lepide de latrone, de Sparta optume. 
<plavt. poen. 1.667> Di deaeque uobis multa bona dent, quom mihi 
<plavt. poen. 1.668> Et bene praecipitis et bonam praedam datis. 
<plavt. poen. 1.669> Immo ut ipse nobis dixit, quo accures magis, 
<plavt. poen. 1.670> Trecentos nummos Philippos portat praesidi. 
<plavt. poen. 1.671> Rex sum, si ego illunc hodie ad me hominem adlexero. 
<plavt. poen. 1.672> Quin hicquidem tuos est. Opsecro hercle hortamini, 
<plavt. poen. 1.673> Vt deuortatur ad me in hospitium optumum. 
<plavt. poen. 1.674> Neque nos hortari neque dehortari decet 
<plavt. poen. 1.675> Hominem peregrinum: tuam rem tu ages, si sapis. 
<plavt. poen. 1.676> Nos tibi palumbem ad aream usque adduximus: 
<plavt. poen. 1.677> Nunc te illum meliust capere, si captum esse uis. 
<plavt. poen. 1.678> Iamne itis? Quid quod uobeis mandaui, hospites? 
<plavt. poen. 1.679> Cum illoc te meliust tuam rem, adulescens, loqui: 
<plavt. poen. 1.680> Illic est ad istas res probus quas quaeritas. 
<plavt. poen. 1.681> Videre equidem uos uellem quom huic aurum darem. 
<plavt. poen. 1.682> Illinc procul nos istuc inspectabimus. 
<plavt. poen. 1.683> Bonam dedistis mihi operam. It ad me lucrum. 
<plavt. poen. 1.684> Illud quidem quorsum asinus caedit calcibus. 
<plavt. poen. 1.685> Blande hominem compellabo. Hospes hospitem 
<plavt. poen. 1.686> Salutat. Saluom te aduenire gaudeo. 
<plavt. poen. 1.687> Multa tibi di dent bona, quom me saluom esse uis. 
<plavt. poen. 1.688> Hospitium te aiunt quaeritare. Quaerito. 
<plavt. poen. 1.689> Ita illi dixerunt quei hinc a me abierunt modo, 
<plavt. poen. 1.690> Te quaeritare a muschis. Minime gentium. 
<plavt. poen. 1.691> Quid ita? Quia <a> muscis si mi hospitium quaererem, 
<plavt. poen. 1.692> Adueniens irem in carcerem recta uia. 
<plavt. poen. 1.693> Ego id quaero hospitium ubi ego curer mollius 
<plavt. poen. 1.694> Quam regi Antiocho oculi curari solent. 
<plavt. poen. 1.695> Edepol ne tibi illum possum festiuom dare, 
<plavt. poen. 1.696> Siquidem potes esse te pati in lepido loco, 
<plavt. poen. 1.697> In lecto lepide strato lepidam mulierem 
<plavt. poen. 1.698> Complexum contrectare. Is, leno, uiam. 
<plavt. poen. 1.699> Vbi tu Leucadio, Lesbio, Thasio, Chio, 
<plavt. poen. 1.700> Vetustate uino edentulo aetatem inriges; 
<plavt. poen. 1.701> Ibi ego te repplebo usque unguentum geumatis, 
<plavt. poen. 1.702> Quid multa uerba? Faciam, ubi tu laueris, 
<plavt. poen. 1.703> Ibi ut balineator faciat unguentariam. 
<plavt. poen. 1.704> Sed haec latrocinantur quae ego dixi omnia. 
<plavt. poen. 1.705> Quid ita? Quia aurum poscunt praesentarium. 
<plavt. poen. 1.706> Quin hercle accipere tu non mauis quam ego dare. 
<plavt. poen. 1.707> Quid si euocemus huc foras Agorastoclem, 
<plavt. poen. 1.708> Vt ipsus testis sit sibi certissumus? 
<plavt. poen. 1.709> Heus tu, qui furem captas, egredere ocius, 
<plavt. poen. 1.710> Vt tute inspectes aurum lenoni dare. 
<plavt. poen. 1.711> Quid est? Quid uoltis, testes? Specta ad dexteram. 
<plavt. poen. 1.712> Tuo~ seruos aurum ipsi lenoni dabit. 
<plavt. poen. 1.713> Age, accipe hoc sis: heic sunt numerati aurei 
<plavt. poen. 1.714> Trecenti nummi qui uocantur Philippei. 
<plavt. poen. 1.715> Hinc me procura; propere hosce apsumi uolo. 
<plavt. poen. 1.716> Edepol fecisti prodigum promum tibi. 
<plavt. poen. 1.717> Age, eamus intro. Te sequor. Age, age, ambula, 
<plavt. poen. 1.718> Ibi quae relicua alia fabulabimur. 
<plavt. poen. 1.719> Eadem narrabo tibi res Spartiaticas. 
<plavt. poen. 1.720> Quin sequere me ergo. - Abduc intro. Addictum tenes. - 
<plavt. poen. 1.721> Quid nunc mi auctores estis? Vt frugi sies. 
<plavt. poen. 1.722> Quid si animus esse non sinit? Esto ut sinit. 
<plavt. poen. 1.723> Vidistis leno quom aurum accepit? Vidimus. 
<plavt. poen. 1.724> Eum uos meum esse seruom scitis? Sciuimus. 
<plavt. poen. 1.725> Rem aduorsus populi saepe leges? Sciuimus. 
<plavt. poen. 1.726> Em istaec uolo ergo uos commeminisse omnia, 
<plavt. poen. 1.727> Mox ad praetorem quom usus ueniet. Meminimus. 
<plavt. poen. 1.728> Quid si recenti re aedis pultem? Censeo. 
<plavt. poen. 1.729> Si pultem, non recludet? Panem frangito. 
<plavt. poen. 1.730> Si exierit leno, censen hominem interrogem 
<plavt. poen. 1.731> Meu~ seruos ad eum ueneritne? Quippini? 
<plavt. poen. 1.732> Cum auri ducentis nummis Philippis? Quippini? 
<plavt. poen. 1.733> Ibi extemplo leno errabit. Qua de re? Rogas? 
<plavt. poen. 1.734> Quia centum nummis minu~ dicetur. Bene putas. 
<plavt. poen. 1.735> Alium censebit quaeritari. Scilicet. 
<plavt. poen. 1.736> Extemplo denegabit. Iuratus quidem. 
<plavt. poen. 1.737> Homo furti sese astringet - Hau dubium id quidemst. 
<plavt. poen. 1.738> Quantumquantum ad eum erit delatum. Quippini? 
<plavt. poen. 1.739> Diespiter uos perduit! Te quippini? 
<plavt. poen. 1.740> Ibo et pultabo ianuam. Ita, quippini? 
<plavt. poen. 1.741> Tacendi tempus est, nam crepuerunt fores. 
<plavt. poen. 1.742> Foras egredier uideo lenonem Lycum. 
<plavt. poen. 1.743> Adeste quaeso. Quippini? * Si uoles 
<plavt. poen. 1.744> Operire capita, ne nos leno nouerit, 
<plavt. poen. 1.745> Qui illi malae rei tantae fuimus inlices. 
<plavt. poen. 1.746> Suspendant omnes nunciam se haruspices 
<plavt. poen. 1.747> Quam ego illis posthac quod loquantur creduam, 
<plavt. poen. 1.748> Qui in re diuina dudum dicebant mihi 
<plavt. poen. 1.749> Malum damnumque maxumum portendier: 
<plavt. poen. 1.750> Is explicaui meam rem postilla lucro. 
<plavt. poen. 1.751> Saluos sis, leno. Di te ament, Agorastocles. 
<plavt. poen. 1.752> Magi~ me benigne nunc salutas quam antidhac. 
<plavt. poen. 1.753> Tranquillitas euenit quasi naui in mari: 
<plavt. poen. 1.754> Vtquomque est uentus exim uelum uortitur. 
<plavt. poen. 1.755> Valeant apud te quos uolo; atque hau te uolo. 
<plavt. poen. 1.756> Valent ut postulatumst, uerum non tibi. 
<plavt. poen. 1.757> Mitte ad me, si audes, hodie Adelphasium tuam, 
<plavt. poen. 1.758> Die festo celebri nobilique Aphrodisiis. 
<plavt. poen. 1.759> Calidum prandisti prandium hodie? Dic mihi. 
<plavt. poen. 1.760> Quid iam? Quia os nunc frigefactas, quom rogas. 
<plavt. poen. 1.761> Hoc age sis, leno. Seruom esse audiui meum 
<plavt. poen. 1.762> Apud te. Apud me? Numquam factum reperies. 
<plavt. poen. 1.763> Mentire. Nam ad te uenit aurumque attulit. 
<plavt. poen. 1.764> Ita mi renuntiatumst, quibu~ credo satis. 
<plavt. poen. 1.765> Malus es, captatum me aduenis cum testibus. 
<plavt. poen. 1.766> Tuorum apud me nemost nec quicquam tui. 
<plavt. poen. 1.767> Mementote illuc, aduocati. Meminimus. 
<plavt. poen. 1.768> Hahahae! Iam teneo quid sit, perspexi modo. 
<plavt. poen. 1.769> Hi qui illum dudum conciliauerunt mihi 
<plavt. poen. 1.770> Peregrinum Spartanum, id nunc his cerebrum uritur, 
<plavt. poen. 1.771> Me esse hos trecentos Philippos facturum lucri. 
<plavt. poen. 1.772> Nunc hunc inimicum quia esse sciuerunt mihi, 
<plavt. poen. 1.773> Eum adlegarunt suom qui seruom diceret 
<plavt. poen. 1.774> Cum auro esse apud me; compositast fallacia 
<plavt. poen. 1.775> Vt eo me priuent atque inter se diuidant. 
<plavt. poen. 1.776> Lupo agnum eripere postulant. Nugas agunt. 
<plavt. poen. 1.777> Negasne apud te esse aurum nec seruom meum? 
<plavt. poen. 1.778> Nego: et negando, si quid refert, aruio. 
<plavt. poen. 1.779> Periisti, leno. Nam istest huiius uilicus 
<plavt. poen. 1.780> Quem tibi nos esse Spartiatem diximus, 
<plavt. poen. 1.781> Qui ad te trecentos Philippeos modo detulit. 
<plavt. poen. 1.782> Idque in istoc adeo aurum inest marsuppio. 
<plavt. poen. 1.783> Vae uostrae aetati! Id quidem <in> mundo est tuae. 
<plavt. poen. 1.784> Age omitte actutum, furcifer, marsuppium: 
<plavt. poen. 1.785> Manufesto fur es. Mihi quaeso hercle operam date 
<plavt. poen. 1.786> Dum me uideatis seruom ab hoc abducere. - 
<plavt. poen. 1.787> Nunc pol ego perii certo, haud arbitrario. 
<plavt. poen. 1.788> Consulto hoc factum est mihi ut insidiae fierent. 
<plavt. poen. 1.789> Sed quid ego dubito fugere hinc in malam crucem 
<plavt. poen. 1.790> Priu~ quam hinc optorto collo ad praetorem trahor? 
<plavt. poen. 1.791> Eheu! Quom ego habui hariolos haruspices; 
<plavt. poen. 1.792> Qui si quid bene promittunt, perspisso euenit, 
<plavt. poen. 1.793> Id quod mali promittunt, praesentariist. 
<plavt. poen. 1.794> Nunc ibo, amicos consulam quo me modo 
<plavt. poen. 1.795> Suspendere aequom censeant potissumum. - 
<plavt. poen. 1.796> Age tu progredere, ut uideant te ire istinc foras. 
<plavt. poen. 1.797> Estne hic meu~ seruos? Sum hercle uero, Agorastocles. 
<plavt. poen. 1.798> Quid nunc, sceleste leno? Quicum litigas 
<plavt. poen. 1.799> Apscessit. Vtinam hinc abierit malam crucem! 
<plavt. poen. 1.800> Ita nos uelle aequom est. Cras susscribam homini dicam. 
<plavt. poen. 1.801> Numquid me? Apscedas, sumas ornatum tuom. 
<plavt. poen. 1.802> Non sum nequiquam miles factus; paullulum 
<plavt. poen. 1.803> Praedae intus feci: dum lenonis familia 
<plavt. poen. 1.804> Dormitat, extis sum satur factus probe. 
<plavt. poen. 1.805> Apscedam hinc intro. - Factum a uobis comiter. 
<plavt. poen. 1.806> Bonam dedistis, aduocati, operam mihi. 
<plavt. poen. 1.807> Cras mane, quaeso, in comitio estote obuiam. 
<plavt. poen. 1.808> Tu sequere me intro. Vos ualete. - Et tu uale. 
<plavt. poen. 1.809> Iniuriam illic insignite postulat: 
<plavt. poen. 1.810> Nostro seruire nos sibi censet cibo. 
<plavt. poen. 1.811> Verum ita sunt * isti nostri diuites: 
<plavt. poen. 1.812> Si quid bene facias, leuior pluma est gratia, 
<plavt. poen. 1.813> Si quid peccatumst, plumbeas iras gerunt. 
<plavt. poen. 1.814> Domos abeamus nostras, sultis, nunciam, 
<plavt. poen. 1.815> Quando id quoi rei operam dedimus impetrauimus, 
<plavt. poen. 1.816> Vt perderemus corruptorem ciuium. - 
<plavt. poen. 1.817> Exspecto quo pacto meae techinae processurae sient. 
<plavt. poen. 1.818> Studeo hunc lenonem perdere, ut meum erum miserum macerat, 
<plavt. poen. 1.819> Is me autem porro uerberat, incursat pugnis, calcibus: 
<plavt. poen. 1.820> Seruire amanti miseria est, praesertim qui quod amat caret. 
<plavt. poen. 1.821> Attat! E fano recipere uideo se Syncerastum, 
<plavt. poen. 1.822> Lenonis seruom; quid habeat sermonis auscultabo. 
<plavt. poen. 1.823> Sati~ spectatum est, deos atque homines eius neclegere gratiam,
<plavt. poen. 1.824> Quoi homini erus est consimilis uelut ego habeo hunc huiusmodi. 
<plavt. poen. 1.825> Neque peiiurior neque peior alter usquam est gentium 
<plavt. poen. 1.826> Quam erus meus est, neque tam luteus neque tam caeno conlitus. 
<plavt. poen. 1.827> Ita me di ament, uel in lautumiis uel in pistrino mauelim 
<plavt. poen. 1.828> Agere aetatem praepeditus latere forti ferreo 
<plavt. poen. 1.829> Quam apud lenonem hunc seruitutem colere. Quid illuc est genus, 
<plavt. poen. 1.830> Quae illic hominum corruptelae fiunt! Di uostram fidem! 
<plavt. poen. 1.831> Quoduis genus ibi hominum uideas quasi Accheruntem ueneris, 
<plavt. poen. 1.832> Equitem, peditem, libertinum, furem an fugitiuom uelis, 
<plavt. poen. 1.833> Verberatum, uinctum, addictum: qui habet quod det, utut homo est, 
<plavt. poen. 1.834> Omnia genera recipiuntur; itaque in totis aedibus 
<plavt. poen. 1.835> Tenebrae, latebrae, bibitur, estur quasi in popina, hau secus. 
<plavt. poen. 1.836> Ibi tu uideas litteratas fictilis epistulas, 
<plavt. poen. 1.837> Pice signatas, nomina insunt cubitum longis litteris: 
<plavt. poen. 1.838> Ita uinariorum habemus nostrae dilectum domi. 
<plavt. poen. 1.839> Omnia edepol mira sunt nisi erus hunc heredem facit, 
<plavt. poen. 1.840> Nam id quidem, illi, uti meditatur, uerba facit emortuo. 
<plavt. poen. 1.841> Et adire lubet hominem et autem nimis eum ausculto lubens. 
<plavt. poen. 1.842> Haec quom hic uideo fieri, crucior: pretiis emptos maxumis 
<plavt. poen. 1.843> Apud nos expeculiatos seruos fieri suis eris. 
<plavt. poen. 1.844> Sed ad postremum nihil apparet: male partum male disperit. 
<plavt. poen. 1.845> Proinde habet orationem quasi ipse sit frugi bonae, 
<plavt. poen. 1.846> Qui ipsus hercle ignauiorem potis est facere Ignauiam. 
<plavt. poen. 1.847> Nunc domum haec ab aedi Veneris refero uasa, ubi hostiis 
<plavt. poen. 1.848> Eru~ nequiuit propitiare Venerem suo festo die. 
<plavt. poen. 1.849> Lepidam Venerem! Nam meretrices nostrae primis hostiis 
<plavt. poen. 1.850> Venerem placauere extemplo. O lepidam Venerem denuo! 
<plavt. poen. 1.851> Nunc domum ibo. Heus, Synceraste! Syncerastum qui uocat? 
<plavt. poen. 1.852> Tuos amicus. Haud amice faci~ qui cum onere offers moram. 
<plavt. poen. 1.853> At ob hanc moram tibi reddam operam ubi uoles, ubi iusseris. 
<plavt. poen. 1.854> Habe rem pactam. Si futurumst, do tibi operam hanc. Quo modo? 
<plavt. poen. 1.855> Vt enim ubi mihi uapulandum sit, tu corium sufferas. 
<plavt. poen. 1.856> Apage, nescio quid uiri sis. Malu~ sum. Tibi sis. Te uolo. 
<plavt. poen. 1.857> At onus urget. At tu appone et respice ad me. Fecero, 
<plavt. poen. 1.858> Quamquam haud otiumst. Saluos sis, Synceraste. O Milphio, 
<plavt. poen. 1.859> Di omnes deaeque ament - quemnam hominem? Nec te nec me, Milphio: 
<plavt. poen. 1.860> Neque erum meum adeo. Quem ament igitur? Aliquem id dignus qui siet. 
<plavt. poen. 1.861> Nam nostrorum nemo dignust. Lepide loquere. Me decet. 
<plavt. poen. 1.862> Quid agis? Facio quod manufesti moechi hau ferme solent. 
<plavt. poen. 1.863> Quid id est? Refero uasa salua. Di te et tuom erum perduint! 
<plavt. poen. 1.864> Me non perdent; illum ut perdant facere possum, si uelim, 
<plavt. poen. 1.865> Meum erum ut perdant, nei mihi metuam. Milphio. Quid id est? Cedo. 
<plavt. poen. 1.866> Malus es? Malu~ sum. Male mihi est. Memoradum, num esse aliter decet? 
<plavt. poen. 1.867> Quid est quod male sit tibi, quoi domi sit quod edis, quod ames adfatim, 
<plavt. poen. 1.868> Neque triobolum ullum amicae das et ductas gratieis? 
<plavt. poen. 1.869> Diespiter me sic amabit - Vt quidem edepol dignus es. 
<plavt. poen. 1.870> Vt ego hanc familiam interire cupio. Adde operam, si cupis. 
<plavt. poen. 1.871> Sine pinnis uolare hau facilest: meae alae pinnas non habent. 
<plavt. poen. 1.872> Nolito edepol deuellisse: iam his duobus mensibus 
<plavt. poen. 1.873> Volucres tibi erunt tuae hirquinae. I malam rem! I tu atque erus. 
<plavt. poen. 1.874> Verum. Enim qui homo eum norit, norit. Cito homo peruorti potest. 
<plavt. poen. 1.875> Quid iam? Quasi tu tacere quicquam poti~ sis. Rectius 
<plavt. poen. 1.876> Tacitas tibi res sistam quam quod dictum est mutae mulieri. 
<plavt. poen. 1.877> Animum inducam facile ut tibi istuc credam, ni te nouerim. 
<plavt. poen. 1.878> Crede audacter meo periclo. Male credam et credam tamen. 
<plavt. poen. 1.879> Scin tu erum tuom meo ero esse inimicum capitalem? Scio. 
<plavt. poen. 1.880> Propter amorem - Omnem operam perdis. Quid iam? Quia doctum doces. 
<plavt. poen. 1.881> Quid ergo dubitas quin lubenter tuo ero meu~ quod possiet 
<plavt. poen. 1.882> Facere faciat male, eius merito? Tum autem si quid tu adiuuas, 
<plavt. poen. 1.883> Eo facilius facere poterit. At ego hoc metuo, Milphio. 
<plavt. poen. 1.884> Quid est quod metuas? Dum ero insidias paritem, ne me perduim. 
<plavt. poen. 1.885> Si eru~ meus me esse elocutum quoiquam mortali sciat, 
<plavt. poen. 1.886> Continuo is me ex Syncerasto crurifragium fecerit. 
<plavt. poen. 1.887> Numquam edepol mortalis quisquam fiet e me certior, 
<plavt. poen. 1.888> Nisi ero meo uni indicasso, atque ei quoque ut ne enuntiet 
<plavt. poen. 1.889> Id esse facinus ex ted ortum. Male credam et credam tamen. 
<plavt. poen. 1.890> Sed hoc tu tecum tacitum habeto. Fide non melius creditur. 
<plavt. poen. 1.891> Loquere (locus occasioque est) libere: hic soli sumus. 
<plavt. poen. 1.892> Eru~ si tuo~ uolt facere frugem, meum erum perdet. Qui id potest? 
<plavt. poen. 1.893> Facile. Fac ergo id "facile" noscam ego, ut ille possit noscere. 
<plavt. poen. 1.894> Quia Adelphasium, quam erus deamat tuos, ingenuast. Quo modo? 
<plavt. poen. 1.895> Eodem quo soror illius altera Anterastilis. 
<plavt. poen. 1.896> Cedo qui id credam. Quia illas emit in Anactorio paruolas 
<plavt. poen. 1.897> De praedone Siculo. Quanti? Duodeuiginti minis, 
<plavt. poen. 1.898> Duas illas et Giddenenem nutricem earum tertiam. 
<plavt. poen. 1.899> Et ille qui eas uendebat dixit se furtiuas uendere: 
<plavt. poen. 1.900> Ingenuas Carthagine aibat esse. Di uostram fidem! 
<plavt. poen. 1.901> Nimium lepidum memoras facinus. Nam eru~ meus Agorastocles 
<plavt. poen. 1.902> Ibidem gnatust, ind~ surruptus fere sexennis, postibi 
<plavt. poen. 1.903> Qui eum surrupuit huc deuexit meoque ero eum hic uendidit. 
<plavt. poen. 1.904> Is in diuitias homo adoptauit hunc quom diem obiit suom. 
<plavt. poen. 1.905> Omnia memoras quo id facilius fiat: manu eas adserat, 
<plavt. poen. 1.906> Suas popularis, liberali caussa. Tacitu~s? Tace modo. 
<plavt. poen. 1.907> Profecto ad incitas lenonem rediget, si eas abduxerit. 
<plavt. poen. 1.908> Quin priu~ disperibit faxo quam unum calcem ciuerit. 
<plavt. poen. 1.909> Ita paratumst. Ita di faxint ne apud lenonem hunc seruiam! 
<plavt. poen. 1.910> Qui hercle conlibertus meu~ faxo tu eris, sei di uolent. 
<plavt. poen. 1.911> Ita di faxint! Numquid aliud me morare, Milphio? 
<plavt. poen. 1.912> Valeas beneque ut tibi sit. Pol istuc tibi et tuost ero in manu. 
<plavt. poen. 1.913> Vale et haec cura clanculum ut sint dicta. Non dictumst. Vale. 
<plavt. poen. 1.914> At enim nihil est, nisi dum calet hoc agitur. Lepidu~s quom mones. 
<plavt. poen. 1.915> Et ita hoc fiet. Proba materies data est, si probum adhibes fabrum. 
<plavt. poen. 1.916> Potin ut taceas? Taceo atque abeo. - Mihi commoditatem creas. 
<plavt. poen. 1.917> Illic hinc abiit. Di inmortales meum erum seruatum uolunt 
<plavt. poen. 1.918> Et hunc disperditum lenonem: tantum eum instat exiti. 
<plavt. poen. 1.919> Satine priu~quam unumst iniectum telum, iam instat alterum? 
<plavt. poen. 1.920> Ibo intro haec ut meo ero memorem. Nam huc si ante aedis euocem, 
<plavt. poen. 1.921> Quae audiuistis modo, nunc si eadem hic iterum iterem, inscitiast. 
<plavt. poen. 1.922> Ero uni potius intus ero odio quam hic sim uobis omnibus. - 
<plavt. poen. 1.923>[Di inmortales, quanta clades, quanta aduentat calamitas 
<plavt. poen. 1.924> Hodie ad hunc lenonem! Sed ego nunc est quom me commoror. 
<plavt. poen. 1.925> Ita negotium institutumst, non datur cessatio; 
<plavt. poen. 1.926> Nam et hoc docte consulendum quod modo concreditumst 
<plavt. poen. 1.927> Et illud autem inseruiendumst consilium uernaculum. 
<plavt. poen. 1.928> Remora si sit, qui malam rem mihi det merito fecerit. 
<plavt. poen. 1.929> Nunc intro ibo: dum erus adueniat a foro, opperiar domi. -] 
<plavt. poen. 1.930>[Ythalonimualonuthsicorathisymacomsyth
<plavt. poen. 1.931> Chymlachchunythmumysthyalmycthybaruimysehi 
<plavt. poen. 1.932> Liphocanethythbynuthiiadedinbynuii 
<plavt. poen. 1.933> Bymarobsyllohomalonimuybymysyrthoho 
<plavt. poen. 1.934> Bythlymmothynnoctothuulechantidamaschon 
<plavt. poen. 1.935> Yssidobrimthyfel yth chyl ys chon chem liful 
<plavt. poen. 1.936> Yth binim ysdybur thinnochotnuagorastocles 
<plavt. poen. 1.937> Ythemanethihychirsaelychotsithnaso 
<plavt. poen. 1.938> Bynnyydchilluchilygubulimlasibitthym 
<plavt. poen. 1.939> Bodialytheraynnynuyslymmonchothiusim] 
<plavt. poen. 1.940> Ythalonimualoniuthsicorathiisthymhimihymacomsyth 
<plavt. poen. 1.941> Combaepumamitalmetlotiambeat 
<plavt. poen. 1.942> Iulecantheconaalonimbalumbar dechor 
<plavt. poen. 1.943> Bats .... hunesobinesubicsillimbalim 
<plavt. poen. 1.944> Esseantidamossonalemuedubertefet 
<plavt. poen. 1.945> Donobun.huneccilthumucommucroluful 
<plavt. poen. 1.946> Altanimauosduberithemhuarcharistolem 
<plavt. poen. 1.947> Sittesedanecnasotersahelicot 
<plavt. poen. 1.948> Alemusdubertimurmucopsuistiti 
<plavt. poen. 1.949> Aoccaaneclictorbodesiussilimlimmimcolus 
<plavt. poen. 1.950> Deos deasque ueneror qui hanc urbem colunt 
<plavt. poen. 1.951> Vt quod de mea re huc ueni rite uenerim, 
<plavt. poen. 1.952> Measque hic ut gnatas et mei fratris filium 
<plavt. poen. 1.953> Reperire me siritis, di uostram fidem! 
<plavt. poen. 1.954>[Quae mihi surruptae sunt et fratris filium.] 
<plavt. poen. 1.955> Sed hic mihi antehac hospes Antidamas fuit; 
<plavt. poen. 1.956> Eum fecisse aiunt sibi quod faciundum fuit. 
<plavt. poen. 1.957> Eius filium esse hic praedicant Agorastoclem: 
<plavt. poen. 1.958> Ad eum hospitalem hanc tesseram mecum fero; 
<plavt. poen. 1.959> Is in hisce habitare monstratust regionibus. 
<plavt. poen. 1.960> Hos percontabor qui hinc egrediuntur foras. 
<plavt. poen. 1.961> Ain tu tibi dixe Syncerastum, Milphio, 
<plavt. poen. 1.962> Eas esse ingenuas ambas surrupticias 
<plavt. poen. 1.963> Carthaginiensis? Aio, et, si frugi esse uis, 
<plavt. poen. 1.964> Eas liberali iam adseres caussa manu. 
<plavt. poen. 1.965> Nam tuom flagitiumst tuas te popularis pati 
<plavt. poen. 1.966> Seruire ante oculos, domi quae fuerint liberae. 
<plavt. poen. 1.967> Pro di inmortales, opsecro uostram fidem! 
<plavt. poen. 1.968> Quam orationem hanc aures dulcem deuorant? 
<plavt. poen. 1.969> Cretast * profecto horum hominum oratio. 
<plavt. poen. 1.970> Vt mi apsterserunt omnem sorditudinem! 
<plavt. poen. 1.971> Si ad eam rem testis habeam, faciam quod iubes. 
<plavt. poen. 1.972> Quid tu mihi testis? Quin tu insistis fortiter? 
<plavt. poen. 1.973> Aliqua Fortuna fuerit adiutrix tibi. 
<plavt. poen. 1.974> Incipere multost quam impetrare facilius. 
<plavt. poen. 1.975> Sed quae illaec auis est quae huc cum tunicis aduenit? 
<plavt. poen. 1.976> Numnam in balineis circumductust pallio? 
<plavt. poen. 1.977> Facies quidem edepol Punicast. Guggast homo. 
<plavt. poen. 1.978> Seruos quidem edepol ueteres antiquosque habet 
<plavt. poen. 1.979> Qui scis? Viden omnis sarcinatos consequi? 
<plavt. poen. 1.980> Atque ut opinor digitos in manibus non habent. 
<plavt. poen. 1.981> Quid iam? Quia incedunt cum anulatis auribus. 
<plavt. poen. 1.982> Adibo hosce atque appellabo Punice. 
<plavt. poen. 1.983> Si respondebunt, Punice pergam loqui; 
<plavt. poen. 1.984> Si non, tum ad horum mores linguam uortero. 
<plavt. poen. 1.985> Quid ais tu? Ecquid commeministi Punice? 
<plavt. poen. 1.986> Nihil edepol. Nam qui scire potui, dic mihi, 
<plavt. poen. 1.987> Qui illim sexennis perierim Carthagine? 
<plavt. poen. 1.988> Pro di inmortales! plurumei ad illunc modum 
<plavt. poen. 1.989> Periere pueri liberi Carthagine. 
<plavt. poen. 1.990> Quid ais tu? Quid uis? Vin appellem hunc Punice? 
<plavt. poen. 1.991> An scis? Nullus me est hodie Poenus Poenior. 
<plavt. poen. 1.992> Adei atque appella quid uelit, quid uenerit, 
<plavt. poen. 1.993> Qui sit, quoiatis, unde sit: ne parseris. 
<plavt. poen. 1.994> Auo. Quoiates estis aut quo ex oppido? 
<plavt. poen. 1.995> Annobynmytthymballebechaedreanech. 
<plavt. poen. 1.996> Quid ait? Hannonem se esse ait Carthagine, 
<plavt. poen. 1.997> Carthaginiensis Mytthumballis filium. 
<plavt. poen. 1.998> Auo. Salutat. Donni. Doni uolt tibi 
<plavt. poen. 1.999> Dare hic nescioquid. Audin pollicitarier? 
<plavt. poen. 1.1000> Saluta hunc rusus Punice uerbis meis. 
<plavt. poen. 1.1001> Auo donnim inquit hic tibi uerbis suis. 
<plavt. poen. 1.1002> Meharbocca. Istuc tibi sit potius quam mihi. 
<plavt. poen. 1.1003> Quid ait? Miseram esse praedicat buccam sibi. 
<plavt. poen. 1.1004> Fortasse medicos nos esse arbitrarier. 
<plavt. poen. 1.1005>+si est+, nega esse; nolo ego errare hospitem. 
<plavt. poen. 1.1006> Audin tu? rufeennycchoissam. Sic uolo 
<plavt. poen. 1.1007> Profecto uera cuncta huic expedirier. 
<plavt. poen. 1.1008> Roga numquid opu~ sit. Tu qui sonam non habes, 
<plavt. poen. 1.1009> Quid in hanc uenistis urbem aut quid quaeritis? 
<plavt. poen. 1.1010> Muphursa. Quid ait? Miuulechianna. Quid uenit? 
<plavt. poen. 1.1011> Non audis? Mures Africanos praedicat 
<plavt. poen. 1.1012> In pompam ludis dare se uelle aedilibus. 
<plavt. poen. 1.1013> Lechlachananilimniichot. Quid nunc ait? 
<plavt. poen. 1.1014> Ligulas, canalis ait se aduexisse et nuces: 
<plavt. poen. 1.1015> Nunc orat operam ut des sibi, ut ea ueneant. 
<plavt. poen. 1.1016> Mercator credo est. Assam. Aruinam quidem. 
<plavt. poen. 1.1017> Palumergadetha. Milphio, quid nunc ait? 
<plavt. poen. 1.1018> Palas uendundas sibi ait et mergas datas, 
<plavt. poen. 1.1019> Ad messim credo, nisi quid tu aliud sapis, 
<plavt. poen. 1.1020> Vt hortum fodiat atque ut frumentum metat. 
<plavt. poen. 1.1021> Quid istuc ad me? Certiorem te esse uolt, 
<plavt. poen. 1.1022> Ne quid clam furtim se accepisse censeas. 
<plavt. poen. 1.1023> Muphonnimsycorathim. Hem! Caue sis feceris 
<plavt. poen. 1.1024> Quod hic te orat. Quid ait aut quid orat? Expedi. 
<plavt. poen. 1.1025> Sub cratim ut iubeas se supponi atque eo 
<plavt. poen. 1.1026> Lapides imponi multos, ut sese neces. 
<plavt. poen. 1.1027> Gunebelbalsameniyrasa. Narra, quid est? 
<plavt. poen. 1.1028> Quid ait? Non hercle nunc quidem quicquam scio. 
<plavt. poen. 1.1029> At ut scias, nunc dehinc latine iam loquar. 
<plavt. poen. 1.1030> Seruom hercle te esse oportet et nequam et malum, 
<plavt. poen. 1.1031> Hominem peregrinum atque aduenam qui inrideas. 
<plavt. poen. 1.1032> At hercle te hominem et sycophantam et subdolum, 
<plavt. poen. 1.1033> Qui huc aduenisti nos captatum, migdilix, 
<plavt. poen. 1.1034> Bisulci lingua quasi proserpens bestia. 
<plavt. poen. 1.1035> Maledicta hinc aufer, linguam compescas face. 
<plavt. poen. 1.1036> Maledicere huic temperabis, si sapis. 
<plavt. poen. 1.1037> Meis consanguineis nolo te iniuste loqui. 
<plavt. poen. 1.1038> Carthagini ego sum gnatus, ut tu sis sciens. 
<plavt. poen. 1.1039> O mi popularis, salue! Et tu edepol, quisquis es. 
<plavt. poen. 1.1040> Et si quid opus est, quaeso, dic atque impera 
<plavt. poen. 1.1041> Popularitatis caussa. Habeo gratiam. 
<plavt. poen. 1.1042>[Verum ego hic hospitium habeo: Antidamae filium 
<plavt. poen. 1.1043> Quaero (commostra si nouisti) Agorastoclem.] 
<plavt. poen. 1.1044> Sed ecquem adulescentem tu hic nouisti Agorastoclem? 
<plavt. poen. 1.1045> Siquidem Antidamai quaeris adoptaticium, 
<plavt. poen. 1.1046> Ego sum ipsus quem tu quaeris. Hem! Quid ego audio? 
<plavt. poen. 1.1047> Antidamae gnatum me esse. Si itast, tesseram 
<plavt. poen. 1.1048> Conferre si uis hospitalem, eccam attuli. 
<plavt. poen. 1.1049> Agedum huc ostende. Est par probe. Nam habeo domi. 
<plavt. poen. 1.1050> O mi hospes, salue multum! Nam mi tuo~ pater 
<plavt. poen. 1.1051> Patritus +ergo+ hospes Antidamas fuit. 
<plavt. poen. 1.1052> Haec mi hospitalis tesseri cum illo fuit. 
<plavt. poen. 1.1053> Ergo hic apud med hospitium praebebitur. 
<plavt. poen. 1.1054> Nam hau repudio hospitium neque Carthaginem. 
<plavt. poen. 1.1055> Ind~ sum oriundus. Di dent tibi omnes quae uelis! 
<plavt. poen. 1.1056> Quid ais? Qui potuit fieri uti Carthagini 
<plavt. poen. 1.1057> Gnatus sis? Hic autem habuisti Aetolum patrem. 
<plavt. poen. 1.1058> Surruptus sum illim. Hic me Antidamas hospes tuos 
<plavt. poen. 1.1059> Emit et is me sibi adoptauit filium. 
<plavt. poen. 1.1060> Demarcho item ipse fuit adoptaticius. 
<plavt. poen. 1.1061> Sed mitto de illoc, ad te redeo. Dic mihi, 
<plavt. poen. 1.1062> Ecquid meministi tuom parentum nomina, 
<plavt. poen. 1.1063> Patris atque matris? Memini. Memoradum mihi, 
<plavt. poen. 1.1064> Si noui forte aut si sunt cognati mihi. 
<plavt. poen. 1.1065> Ampsigura mater mihi fuit, Iahon pater. 
<plavt. poen. 1.1066> Patrem atque matrem uiuerent uellem tibi. 
<plavt. poen. 1.1067> An mortui sunt? Factum, quod ego aegre tuli. 
<plavt. poen. 1.1068> Nam mihi sobrina Ampsigura tua mater fuit; 
<plavt. poen. 1.1069> Pater tuos, is erat frater patruelis meus, 
<plavt. poen. 1.1070> Et is me heredem fecit quom suom obiit diem, 
<plavt. poen. 1.1071> Quo priuatum med aegre patior mortuo. 
<plavt. poen. 1.1072> Sed si ita est, ut tu sis Iahonis filius, 
<plavt. poen. 1.1073> Signum esse oportet in manu laeua tibi, 
<plavt. poen. 1.1074> Ludenti puero quod memordit simia. 
<plavt. poen. 1.1075> Ostende: inspiciam. +Aperi. Audi atque adest+. 
<plavt. poen. 1.1076> Mi patrue, salue. Et tu salue, Agorastocles. 
<plavt. poen. 1.1077> Iterum mihi gnatus uideor quom te repperi. 
<plavt. poen. 1.1078> Pol istam rem uobis bene euenisse gaudeo. 
<plavt. poen. 1.1079> Sed te moneri num neuis? Sane uolo. 
<plavt. poen. 1.1080> Paterna oportet filio reddi bona. 
<plavt. poen. 1.1081> Aequomst habere hunc bona quae possedit pater. 
<plavt. poen. 1.1082> Hau postulo aliter: restituentur omnia; 
<plavt. poen. 1.1083> Suam sibi rem saluam sistam, si illo aduenerit. 
<plavt. poen. 1.1084> Facito sis reddas, etsi hic habitabit, tamen. 
<plavt. poen. 1.1085> Quin mea quoque iste habebit, si quid me fuat. 
<plavt. poen. 1.1086> Festiuom facinus uenit mihi in mentem modo. 
<plavt. poen. 1.1087> Quid id est? Tua opust opera. Dic mihi, quid lubet? 
<plavt. poen. 1.1088> Profecto uteris, ut uoles, operam meam. 
<plavt. poen. 1.1089> Quid est negoti? Potin tu fieri subdolus? 
<plavt. poen. 1.1090> Inimico possum, amicost insipientia. 
<plavt. poen. 1.1091> Inimicus hercle est huiius. Male faxim lubens. 
<plavt. poen. 1.1092> Amat ab lenone hic. Facere sapienter puto. 
<plavt. poen. 1.1093> Leno hic habitat uicinus. Male faxim lubens. 
<plavt. poen. 1.1094> Ei duae puellae sunt meretrices seruolae 
<plavt. poen. 1.1095> Sorores: earum hic alteram ecflictim perit 
<plavt. poen. 1.1096> Neque eam incestauit umquam. Acerba amatiost. 
<plavt. poen. 1.1097> Hunc leno ludificatur. Suom quaestum colit. 
<plavt. poen. 1.1098> Hic illi malam rem dare uolt. Frugist si id facit. 
<plavt. poen. 1.1099> Nunc hoc consilium capio et hanc fabricam paro, 
<plavt. poen. 1.1100> Vt te adlegemus, filias dicas tuas 
<plavt. poen. 1.1101> Surruptasque esse paruolas Carthagine, 
<plavt. poen. 1.1102> Manu liberali caussa ambas adseras 
<plavt. poen. 1.1103> Quasi filiae tuae sint ambae. Intellegis? 
<plavt. poen. 1.1104> Intellego hercle. Nam mihi item gnatae duae 
<plavt. poen. 1.1105> Cum nutrice una surruptae sunt paruolae. 
<plavt. poen. 1.1106> Lepide hercle adsimulas. Iam in principio id mihi placet. 
<plavt. poen. 1.1107> Pol magi~ quam uellem. Eu hercle mortalem catum, 
<plavt. poen. 1.1108> Malum crudumque et callidum et subdolum! 
<plavt. poen. 1.1109> Vt adflet, quo illud gestu faciat facilius! 
<plavt. poen. 1.1110> Me quoque dolis iam superat architectonem. 
<plavt. poen. 1.1111> Sed earum nutrix qua sit facie mi expedi. 
<plavt. poen. 1.1112> Statura hau magna, corpore aquilo. Ipsa east. 
<plavt. poen. 1.1113> Specie uenusta, ore atque oculis pernigris. 
<plavt. poen. 1.1114> Formam quidem hercle uerbis depinxti probe. 
<plavt. poen. 1.1115> Vin eam uidere? Filias malo meas. 
<plavt. poen. 1.1116> Sed i atque uoca illam; si eae meae sunt filiae, 
<plavt. poen. 1.1117> Si illarum est nutrix, me continuo nouerit. 
<plavt. poen. 1.1118> Heus, ecquis hic est? Nuntiate ut prodeat 
<plavt. poen. 1.1119> Foras Giddeneni. Est qui illam conuentam esse uolt. 
<plavt. poen. 1.1120> Quis pultat? Qui te proxumust. Quid uis? Eho, 
<plavt. poen. 1.1121> Nouistin tu illunc tunicatum hominem qui siet? 
<plavt. poen. 1.1122> Nam quem ego aspicio? Pro supreme Iuppiter! 
<plavt. poen. 1.1123> Eru~ meus hicquidem est, mearum alumnarum pater, 
<plavt. poen. 1.1124> Hanno Carthaginiensis. Ecce autem mala! 
<plavt. poen. 1.1125> Praestrigiator hic quidem Poenus probust, 
<plavt. poen. 1.1126> Perduxit omnis ad suam sententiam. 
<plavt. poen. 1.1127> O mi ere, salue, Hanno insperatissume 
<plavt. poen. 1.1128> Mihi tuisque filiis, salue atque - eho, 
<plavt. poen. 1.1129> Mirari noli neque me contemplarier. 
<plavt. poen. 1.1130> Cognoscin Giddenenem ancillam tuam? 
<plavt. poen. 1.1131> Noui. Sed ubi sunt meae gnatae? Id scire expeto. 
<plavt. poen. 1.1132> Apud aedem Veneris. Quid ibi faciunt? Dic mihi. 
<plavt. poen. 1.1133> Aphrodisia hodie Veneris est festus dies: 
<plavt. poen. 1.1134> Oratum ierunt deam ut sibi esset propitia. 
<plavt. poen. 1.1135> Pol sati~ scio, impetrarunt, quando hic hic adest. 
<plavt. poen. 1.1136> Eho an huius sunt illae filiae? Ita ut praedicas. 
<plavt. poen. 1.1137> Tua pietas nobis plane auxilio fuit, 
<plavt. poen. 1.1138> Quom huc aduenisti hodie in ipso tempore; 
<plavt. poen. 1.1139> Namque hodie earum mutarentur nomina 
<plavt. poen. 1.1140> Facerentque indignum genere quaestum corpore. 
<plavt. poen. 1.1141> Auonesilli. Hauonbanesilliimustine. 
<plavt. poen. 1.1142> Mepsietenestedumetalannacestimim. 
<plavt. poen. 1.1143> Quid illi locuti sunt inter se? Dic mihi. 
<plavt. poen. 1.1144> Matrem hic salutat suam, haec autem hunc filium. 
<plavt. poen. 1.1145> Tace atque parce muliebri supellectili. 
<plavt. poen. 1.1146> Quae east supellex? Clarus clamor. Sine modo. 
<plavt. poen. 1.1147> Tu abduc hosce intro et una nutricem semul 
<plavt. poen. 1.1148> Iube hanc abire hinc ad te. Fac quod imperat. 
<plavt. poen. 1.1149> Sed quis illas tibi monstrabit? Ego doctissume. 
<plavt. poen. 1.1150> Abeo igitur. Facias modo quam memores mauelim. 
<plavt. poen. 1.1151> Patruo aduenienti cena curetur uolo. 
<plavt. poen. 1.1152> Lachanna uos, quos ego iam detrudam ad molas, 
<plavt. poen. 1.1153> Ind~ porro ad puteum atque ad robustum codicem. 
<plavt. poen. 1.1154> Ego faxo hospitium hoc leniter laudabitis. - 
<plavt. poen. 1.1155> Audin tu, patrue? Dico, ne dictum neges 
<plavt. poen. 1.1156> Tuam mihi maiorem filiam despondeas. 
<plavt. poen. 1.1157> Pactam rem habeto. Spondesne igitur? Spondeo. 
<plavt. poen. 1.1158> Mi patrue, salue. Nam nunc es plane meus. 
<plavt. poen. 1.1159> Nunc demum ego cum illa fabulabor libere. 
<plavt. poen. 1.1160> Nunc, patrue, si uis tuas uidere filias, 
<plavt. poen. 1.1161> Me sequere. Iamdudum equidem cupio et te sequor. 
<plavt. poen. 1.1162> Quid si eamus illis obuiam? At ne interuias 
<plavt. poen. 1.1163> Praeterbitamus metuo. Magne Iuppiter, 
<plavt. poen. 1.1164> Restitue certas mi ex incertis nunc opes. 
<plavt. poen. 1.1165> Egoquidem meos amores mecum confido fore,
<plavt. poen. 1.1166> Sed eccas uideo ipsas. Haecin meae sunt filiae?
<plavt. poen. 1.1167> Quantae e quantillis iam sunt factae! Scin quid est? 
<plavt. poen. 1.1168> Thraecae sunt: in celonem sustolli solent. 
<plavt. poen. 1.1169> Opino hercle hodie, quod ego dixi per iocum, 
<plavt. poen. 1.1170> Id euenturum esse et seuerum et serium, 
<plavt. poen. 1.1171> Vt haec inueniantur hodie esse huiius filiae. 
<plavt. poen. 1.1172> Pol istuc quidem iam certum est. Tu istos, Milphio, 
<plavt. poen. 1.1173> Abduce intro. Nos hasce hic praestolabimur. 
<plavt. poen. 1.1174> Fuit hodie operae pretium quoiuis qui amabilitati animum adiceret
<plavt. poen. 1.1175> Oculis epulas dare, delubrum qui hodie ornatum eo uisere uenit. 
<plavt. poen. 1.1176> Deamaui ecastor illi ego hodie lepidissuma munera meretricum, 
<plavt. poen. 1.1177> Digna diua uenustissuma, neque contempsi eiius opes hodie.
<plavt. poen. 1.1178> Tanta ibi copia uenustatum aderat, in suo quique loco sita munde.
<plavt. poen. 1.1179> Arabus, murrinus, omnis odor 
<plavt. poen. 1.1179a_1179a> Complebat. Hau sordere uisust
<plavt. poen. 1.1180> Festu~ dies, Venu~, nec tuom fanum: tantus ibi clientarum erat numerus 
<plavt. poen. 1.1181> Quae ad Calydoniam uenerant Venerem. Certo enim, quod quidem ad nos duas 
<plavt. poen. 1.1182> Attinit, praepotentes pulchre pacisque potentes, soror, fuimus,
<plavt. poen. 1.1183> Neque ab iuuentute inibi inridiculo habitae, quod pol, soror, ceteris omnibu~ factumst.
<plavt. poen. 1.1184> Malim istuc aliis uideatur quam uti tu te, soror, conlaudes. 
<plavt. poen. 1.1185> Spero equidem. Et pol ego, quom ingeniis quibu~ sumus atque aliae gnosco; 
<plavt. poen. 1.1186> Eo sumu~ gnatae genere ut deceat nos esse a culpa castas. 
<plavt. poen. 1.1187> Iuppiter, qui genu~ colis alisque hominum, per quem uiuimu~ uitalem aeuom, 
<plavt. poen. 1.1188> Quem penes spes uitae sunt hominum omnium, da diem hunc sospitem, quaeso, 
<plavt. poen. 1.1189> Rebus mis agundis, ut quibus annos multos carui quasque e patri- 
<plavt. poen. 1.1190> A perdidi paruas redde is libertatem, inuictae praemium ut esse sciam pietati. 
<plavt. poen. 1.1191> Omnia faciet Iuppiter faxo, nam mihi est obnoxius et me metuit. Tace quaeso. 
<plavt. poen. 1.1192> Ne lacruma, patrue.
<plavt. poen. 1.1192a_1192a> Vt uolup est homini, mea soror, si quod agit cluet uictoria
<plavt. poen. 1.1193> Sicut nos hodie inter alias praestitimus pulchritudine. 
<plavt. poen. 1.1194> Stulta, soror, magis es quam uolo. An tu eo pulchra uidere, opsecro, 
<plavt. poen. 1.1195> Si tibi illi non os oblitumst fuligine? O patrue, o patrue mi! 
<plavt. poen. 1.1196> Quid est, fratris mei gnate, quid uis? Expedi. 
<plavt. poen. 1.1197> At enim hoc uolo agas. At enim ago istuc. Patrue mi patruissume.
<plavt. poen. 1.1197a_1197a> Quid est? Est lepida et lauta. Vt sapit!
<plavt. poen. 1.1198> Ingenium patris habet quod sapit. 
<plavt. poen. 1.1199> Quae res? Iam diu edepol sapientiam tuam haec quidem abusast.
<plavt. poen. 1.1200> Nunc hinc sapit, hinc sentit quidquid sapit, ex meo amore. 
<plavt. poen. 1.1201> Non eo genere sumu~ prognatae, tam etsi sumu~ seruae, soror,
<plavt. poen. 1.1202> Vt deceat nos facere quicquam quod homo quisquam inrideat. 
<plavt. poen. 1.1203> Multa sunt mulierum uitia, sed hoc e multis maxumumst, 
<plavt. poen. 1.1204> Quom sibi nimi~ placent minu~que addunt operam uti placeant uiris. 
<plavt. poen. 1.1205> Nimiae uoluptatist quod in extis nostris portentumst, soror, 
<plavt. poen. 1.1206> Quod haruspex de ambabus dixit - Velim de me quid dixerit. 
<plavt. poen. 1.1207> Nos fore inuito domino nostro diebus paucis liberas. 
<plavt. poen. 1.1208> Id ego, nisi quid di aut parentes faxint, qui sperem hau scio. 
<plavt. poen. 1.1209> Mea fiducia hercle haruspex, patrue, his promisit, scio, 
<plavt. poen. 1.1210> Libertatem, quia me amare hanc scit. Soror, sequere hac. Sequor. 
<plavt. poen. 1.1211> Priu~quam abitis, uos uolo ambas. Nisi piget, consistite. 
<plavt. poen. 1.1212> Quis reuocat? Qui bene uolt uobis facere. Facere occasiost. 
<plavt. poen. 1.1213> Sed quis homost? Ameicus uobeis. Quiquidem inimicus non siet. 
<plavt. poen. 1.1214> Bonus est hic homo, mea uoluptas. Pol istum malim quam malum. 
<plavt. poen. 1.1215> Seiquidem amicitiast habenda, cum hoc habendast. Hau precor. 
<plavt. poen. 1.1216> Multa bona uolt uobeis facere. Bonu~ boneis bene feceris. 
<plavt. poen. 1.1217> Gaudio ero uobeis - At edepol nos uoluptati tibi. 
<plavt. poen. 1.1218> Leibertatique. Istoc pretio tuas nos facile feceris. 
<plavt. poen. 1.1219> Patrue mi, ita me di amabunt, ut ego, si sim Iuppiter, 
<plavt. poen. 1.1220> Iam hercle ego illam uxorem ducam et Iunonem extrudam foras. 
<plavt. poen. 1.1221> Vt pudice uerba fecit, cogitate et commode, 
<plavt. poen. 1.1222> Vt modeste orationem praebuit! Certo haec meast. 
<plavt. poen. 1.1223> Sed ut astu sum adgressus ad eas! Lepide hercle atque commode. 
<plavt. poen. 1.1224> Perge etiam temptare. In pauca confer: sitiunt qui sedent. 
<plavt. poen. 1.1225> Quid istic? Quod faciundumst qur non agimus? In ius uos uolo. 
<plavt. poen. 1.1226> Nunc, patrue, tu frugi bonae es. Vin hanc ego adprendam? Tene.
<plavt. poen. 1.1227> An patruos est, Agorastocles, tuos hic? Iam faxo scibis. 
<plavt. poen. 1.1228> Nunc pol ego te ulciscar probe, nam faxo - mea eris sponsa. 
<plavt. poen. 1.1229> Ite in ius, ne moramini. Antestare me atque duce. 
<plavt. poen. 1.1230> Ego te antestabor, postea hanc amabo atque amplexabor. 
<plavt. poen. 1.1231> Sed illud quidem uolui dicere - immo hercle dixi quod uolebam. 
<plavt. poen. 1.1232> Moramini. In ius uos uoco, nisi honestiust prehendi. 
<plavt. poen. 1.1233> Quid in ius uocas nos? Quid tibi debemus? Deicet illi. 
<plavt. poen. 1.1234> Etiam me meae latrant canes? At tu hercle adludiato: 
<plavt. poen. 1.1235> Dato mi pro offa sauium, pro osse linguam obicito. 
<plavt. poen. 1.1236> Ita hanc canem faciam tibi oleo tranquilliorem. 
<plavt. poen. 1.1237> It~ si itis. Quid nos fecimus tibi? Fures estis ambae. 
<plavt. poen. 1.1238> Nosn~ tibi? Vos inquam. Atque ego scio. Quid id furtist? Hunc rogato. 
<plavt. poen. 1.1239> Quia annos multos feilias meas celauistis clam me 
<plavt. poen. 1.1240> Atque equidem ingenuas leiberas summoque genere gnatas. 
<plavt. poen. 1.1241> Numquam mecastor reperies tu istuc probrum penes nos. 
<plavt. poen. 1.1242> Da pignus, ni nunc peiieres, in sauium, uter utri det. 
<plavt. poen. 1.1243> Nil tecum ago, apscede opsecro. Atque hercle mecum agendum est. 
<plavt. poen. 1.1244> Nam hic patruos meus est, pro hoc mihi patronus sim necesse est; 
<plavt. poen. 1.1245> Et praedicabo quomodo uos furta faciatis multa 
<plavt. poen. 1.1246> Quoque modo huius filias apud uos habeatis seruas, 
<plavt. poen. 1.1247> Quas uos ex patria liberas surruptas esse scitis. 
<plavt. poen. 1.1248> Vbi sunt eae? Aut quas, opsecro - Sati~ iam sunt maceratae. 
<plavt. poen. 1.1249> Quid si eloquamur? Censeo hercle, patrue. Misera timeo 
<plavt. poen. 1.1250> Quid hoc sit negoti, mea soror; ita stupida sine animo asto. 
<plavt. poen. 1.1251> Aduortite animum, mulieres. Primum, si id fieri possit, 
<plavt. poen. 1.1252> Ne indigna indignis di darent, id ego euenisset uellem; 
<plavt. poen. 1.1253> Nunc quod boni mihi di danunt, uobeis uostraeque matri, 
<plavt. poen. 1.1254> Eas dis est aequom gratias nos agere sempiternas, 
<plavt. poen. 1.1255> Quom nostram pietatem adprobant decorantque di inmortales. 
<plavt. poen. 1.1256> Vos meae estis ambae filiae et hic est cognatus uoster, 
<plavt. poen. 1.1257> Huiusce fratris filius, Agorastocles. Amabo, 
<plavt. poen. 1.1258> Num hi falso oblectant gaudio nos? At med ita di seruent 
<plavt. poen. 1.1259> Vt hic pater est uoster. Date manus. Salue, insperate nobis 
<plavt. poen. 1.1260> Pater, te complecti nos sine. Cupite atque exspectate 
<plavt. poen. 1.1261> Pater, salue. Ambae filiae sunt. Amplectamur ambae. 
<plavt. poen. 1.1262> Quis me amplectetur postea? Nunc ego sum fortunatus, 
<plavt. poen. 1.1263> Multorum annorum miserias nunc hac uoluptate sedo. 
<plavt. poen. 1.1264> Vix hoc uidemur credere. Magi~ qui credatis dicam. 
<plavt. poen. 1.1265> Nam uostra nutrix primum me cognouit. Vbi ea, amabo, est? 
<plavt. poen. 1.1266> Apud hunc est. Quaeso, qui lubet tam diu tenere collum? 
<plavt. poen. 1.1267> Omitte saltem tu altera. Nolo ego istunc enicari 
<plavt. poen. 1.1268> Priu~ quam te mi desponderit. Mitto. Sperate, salue. 
<plavt. poen. 1.1269> Condamus alter alterum ergo in neruom bracchialem. 
<plavt. poen. 1.1270> Quibu~ nunc in terra melius est? Eueniunt digna dignis. 
<plavt. poen. 1.1271> Tandem huic cupitum contigit. O Apelle, o Zeuxis pictor, 
<plavt. poen. 1.1272> Qur numero estis mortui, hoc exemplo ut pingeretis? 
<plavt. poen. 1.1273> Nam alios pictores nil moror huiusmodi tractare exempla. 
<plavt. poen. 1.1274> Di deaeque omnes, uobeis habeo merito magnas gratias,
<plavt. poen. 1.1275> Quom hac me laetitia adfecistis tanta et tantis gaudiis, 
<plavt. poen. 1.1276> Vt meae gnatae ad me redirent et potestatem meam. 
<plavt. poen. 1.1277> Mi pater, tua pietas plane nobeis auxilio fuit. 
<plavt. poen. 1.1278> Patrue, facito in memoria habeas tuam maiorem filiam 
<plavt. poen. 1.1279> Mihi te despondisse. Memini. Et dotis quid promiseris. 
<plavt. poen. 1.1280> Si ego minam non ultus fuero probe quam lenoni dedi, 
<plavt. poen. 1.1281> Tum profecto me sibi habento scurrae ludificatui. 
<plavt. poen. 1.1282> Is etiam me ad prandium ad se abduxit ignauissumus, 
<plavt. poen. 1.1283> Ipse abiit foras, me reliquit pro atriensi in aedibus. 
<plavt. poen. 1.1284> Vbi nec leno neque illae redeunt nec quod edim quicquam datur, 
<plavt. poen. 1.1285> Pro maiore parte prandi pignus cepi, abii foras; 
<plavt. poen. 1.1286> Sic dedero: aere militari tetigero lenunculum. 
<plavt. poen. 1.1287> Nanctus est hominem mina quem argenti circumduceret. 
<plavt. poen. 1.1288> Sed mea amica nunc mihi irato obuiam ueniat uelim: 
<plavt. poen. 1.1289> Iam pol ego illam pugnis totam faciam uti sit merulea, 
<plavt. poen. 1.1290> Ita replebo atritate, atritior multo ut siet 
<plavt. poen. 1.1291> Quam Aegyptini, qui cortinam ludis per circum ferunt. 
<plavt. poen. 1.1292> Tene sis me arte, mea uoluptas; male ego metuo miluos, 
<plavt. poen. 1.1293> Mala illa bestiast, ne forte me auferat pullum tuom. 
<plavt. poen. 1.1294> Vt nequeo te sati~ complecti, mi pater! Ego me moror. 
<plavt. poen. 1.1295> Propemodum hoc opsonare prandium potero mihi. 
<plavt. poen. 1.1296> Sed quid hoc est? Quid est? Quid hoc est? Quid ego uideo? Quo modo? 
<plavt. poen. 1.1297> Quid hoc est conduplicationis? Quae haec est congeminatio? 
<plavt. poen. 1.1298> Quis hic homo est cum tunicis longis quasi puer cauponius? 
<plavt. poen. 1.1299> Satin ego oculis cerno? Estne illaec mea amica Anterastilis? 
<plavt. poen. 1.1300> Et ea est certo. Iam pridem ego me sensi nihili pendier. 
<plavt. poen. 1.1301> Non pudet puellam implexari baiiolum in media uia? 
<plavt. poen. 1.1302> Iam hercle ego illunc excruciandum totum carnufici dabo. 
<plavt. poen. 1.1303> Sane genus hoc mulierosumst tunicis demissiciis. 
<plavt. poen. 1.1304> Sed adire certum est hanc amatricem Africam.
<plavt. poen. 1.1305> Heus tu, tibi dico, mulier, ecquid te pudet? 
<plavt. poen. 1.1306> Quid tibi negotist autem cum istac? Dic mihi. 
<plavt. poen. 1.1307> Adulescens, salue. Nolo, nihil ad te attinet. 
<plavt. poen. 1.1308> Quid tibi hanc digito tactio est? Quia mihi lubet. 
<plavt. poen. 1.1309> Lubet? Ita dico. Ligula, i in malam crucem? 
<plavt. poen. 1.1310> Tune hic amator audes esse, hallex uiri, 
<plavt. poen. 1.1311> Aut contrectare quod mares homines amant? 
<plavt. poen. 1.1312> Deglupta maena, sarrapis sementium, 
<plavt. poen. 1.1313> Manstruca, halagora, sampsa, tum autem plenior 
<plavt. poen. 1.1314> Ali ulpicique quam Romani remiges. 
<plavt. poen. 1.1315> Num tibi, adulescens, malae aut dentes pruriunt, 
<plavt. poen. 1.1316> Qui huic es molestus, an malam rem quaeritas? 
<plavt. poen. 1.1317>+Qur non+ adhibuisti, dum istaec loquere, tympanum? 
<plavt. poen. 1.1318> Nam te cinaedum esse arbitror magi~ quam uirum. 
<plavt. poen. 1.1319> Scin quam cinaedus sum? Ite istinc, serui, foras, 
<plavt. poen. 1.1320> Ecferte fustis. Heus tu, si quid per iocum 
<plavt. poen. 1.1321> Dixi, nolito in serium conuortere. 
<plavt. poen. 1.1322> Quid tibi lubidost, opsecro, Antamoenides, 
<plavt. poen. 1.1323> Loqui inclementer nostro cognato et patri? 
<plavt. poen. 1.1324> Nam hic noster pater est; hic nos cognouit modo 
<plavt. poen. 1.1325> Et hunc sui fratris filium? Ita me Iuppiter 
<plavt. poen. 1.1326> Bene amet, bene factum! Gaudeo et uolup est mihi 
<plavt. poen. 1.1327> Siquidem quid lenoni optigit magni mali 
<plavt. poen. 1.1328> Quomque e uirtute uobis fortuna optigit. 
<plavt. poen. 1.1329> Credibile ecastor dicit. Crede huic, mi pater. 
<plavt. poen. 1.1330> Credo. Et ego credo. Sed eccum lenonem optume, 
<plavt. poen. 1.1331> Credo. Et ego credo. Edepol hic uenit commodus. 
<plavt. poen. 1.1332> Bonum uirum eccum uideo, se recipit domum. 
<plavt. poen. 1.1333> Quis hic est? Vtrumuis est, uel leno uel Lycus. 
<plavt. poen. 1.1334> In seruitute hic filias habuit tuas 
<plavt. poen. 1.1335> Et mi auri fur est. Bellum hominem, quem noueris!] 
<plavt. poen. 1.1336> Rapiamus in ius. Minime. Quapropter? Quia 
<plavt. poen. 1.1337> Iniuriarum multo induci satius est. 
<plavt. poen. 1.1338> Decipitur nemo, mea quidem sententia, 
<plavt. poen. 1.1339> Qui suis amicis narrat recte res suas; 
<plavt. poen. 1.1340> Nam omnibus amicis meis idem unum conuenit, 
<plavt. poen. 1.1341> Vt me suspendam, ne addicar Agorastocli. 
<plavt. poen. 1.1342> Leno, eamus in ius. Opsecro te, Agorastocles, 
<plavt. poen. 1.1343> Suspendere ut me liceat. In ius te uoco. 
<plavt. poen. 1.1344> Quid tibi mecum autem? Quia hasce aio liberas 
<plavt. poen. 1.1345> Ingenuasque esse filias ambas meas; 
<plavt. poen. 1.1346> Eae sunt surruptae cum nutrice paruolae. 
<plavt. poen. 1.1347> Iam pridem equidem istuc sciui, et miratus fui 
<plavt. poen. 1.1348> Neminem uenire qui istas adsereret manu. 
<plavt. poen. 1.1349> Meae quidem profecto non sunt. Leno, in ius eas. 
<plavt. poen. 1.1350> De prandio tu dicis. Debetur, dabo. 
<plavt. poen. 1.1351> Duplum pro furto mi opus est. Sume hinc quid lubet. 
<plavt. poen. 1.1352> Et mihi suppliciis multis. Sume hinc quid lubet: 
<plavt. poen. 1.1353> Et mihi quidem mina argenti. Sume hinc quid lubet. 
<plavt. poen. 1.1354> Collo rem soluam iam omnibus quasi baiiolus. 
<plavt. poen. 1.1355> Numquid recusas contra me? Hau uerbum quidem. 
<plavt. poen. 1.1356> Ite igitur intro, mulieres. Sed, patrue mi, 
<plavt. poen. 1.1357> Tuam, ut dixisti, mihi desponde filiam. 
<plavt. poen. 1.1358> Haud aliter ausim. Bene uale. Et tu bene uale. 
<plavt. poen. 1.1359> Leno, arrabonem hoc pro mina mecum fero. - 
<plavt. poen. 1.1360> Perii hercle! Immo hau multo post, si in ius ueneris. 
<plavt. poen. 1.1361> Quin egomet tibi me addico. Quid praetore opust? 
<plavt. poen. 1.1362> Verum opsecro te ut liceat simplum soluere, 
<plavt. poen. 1.1363> Trecentos Philippos; credo conradi potest: 
<plavt. poen. 1.1364> Cras auctionem faciam. Tantisper quidem 
<plavt. poen. 1.1365> Vt sis apud me lignea in custodia. 
<plavt. poen. 1.1366> Fiat. sequere intro, patrue mi, ut festum diem 
<plavt. poen. 1.1367> Habeamus hilare, huiius malo et nostro bono. 
<plavt. poen. 1.1368> Multum ualete. Multa uerba fecimus; 
<plavt. poen. 1.1369> Malum postremo omne ad lenonem reccidit. 
<plavt. poen. 1.1370> Nunc, quod postremum est condimentum fabulae, 
<plavt. poen. 1.1371> Si placuit, plausum postulat comoedia. - 
<plavt. poen. 1.1372> Quam rem agis, miles? Qui lubet patruo meo 
<plavt. poen. 1.1373> Loqui inclementer? Ne mirere mulieres 
<plavt. poen. 1.1374> Quod eum sequontur: modo cognouit filias 
<plavt. poen. 1.1375> Suas esse hasce ambas. Hem, quod uerbum auris meas 
<plavt. poen. 1.1376> Tetigit? nunc perii! Vnde haec perierunt domo? 
<plavt. poen. 1.1377> Carthaginienses sunt. At ego sum perditus. 
<plavt. poen. 1.1378> Illuc ego metui semper ne cognosceret 
<plavt. poen. 1.1379> Eas aliquis, quod nunc factumst. Vae misero mihi! 
<plavt. poen. 1.1380> Periere, opinor, duodeuiginti minae, 
<plavt. poen. 1.1381> Qui hasce emi. Et tute ipse periisti, Lyce. 
<plavt. poen. 1.1382> Quis hic est? Vtrumuis est, uel leno uel Lycus. 
<plavt. poen. 1.1383> In seruitute hic filias habuit tuas, 
<plavt. poen. 1.1384> Et mi auri fur est. Bellum hominem, quem noueris! 
<plavt. poen. 1.1385> Leno, rapacem te esse semper credidi, 
<plavt. poen. 1.1386> Verum etiam furacem <aiunt> qui norunt magis. 
<plavt. poen. 1.1387> Accedam. Per ego te tua te genua opsecro 
<plavt. poen. 1.1388> Et hunc, cognatum quem tuom esse intellego: 
<plavt. poen. 1.1389> Quando boni estis, ut bonos facere addecet 
<plavt. poen. 1.1390>+facite et+ uostro subueniatis supplici. 
<plavt. poen. 1.1391> Iam pridem equidem istas esse sciui liberas 
<plavt. poen. 1.1392> Et exspectabam si qui eas adsereret manu. 
<plavt. poen. 1.1393> Nam meae <eae> prosum non sunt. Tum autem aurum tuom 
<plavt. poen. 1.1394> Reddam quod apud me est et iusiurandum dabo 
<plavt. poen. 1.1395> Me malitiose nihil fecisse, Agorastocles. 
<plavt. poen. 1.1396> Quid mihi par facere sit cum me egomet consulam. 
<plavt. poen. 1.1397> Omitte genua. Mitto, si ita sententia est. 
<plavt. poen. 1.1398> Heus tu leno! Quid lenonem uis inter negotium?
<plavt. poen. 1.1399> Vt minam mi argenti reddas priu~ quam in neruom abducere. 
<plavt. poen. 1.1400> Di meliora faxint! Sic esto: ideo cenabis foris. 
<plavt. poen. 1.1401> Aurum, argentum, collum, leno, tris res nunc debes semul. 
<plavt. poen. 1.1402> Quid med hac re facere deceat egomet mecum cogito. 
<plavt. poen. 1.1403> Si uolo hunc ulcisci, litis sequar in alieno oppido, 
<plavt. poen. 1.1404> Quantum audiui ingenium et mores eiius quo pacto sient. 
<plavt. poen. 1.1405> Mi pater, ne quid tibi cum istoc rei siet +acmassum+ opsecro. 
<plavt. poen. 1.1406> Ausculta sorori. Abi, diiunge inimicitias cum inprobo. 
<plavt. poen. 1.1407> Hoc age sis, leno. Quamquam ego te meruisse ut pereas scio, 
<plavt. poen. 1.1408> Non experiar tecum. Neque ego; si aurum mihi reddes meum, 
<plavt. poen. 1.1409> Leno, quando ex neruo emissu~s - compingare in carcerem. 
<plavt. poen. 1.1410> Iamne autem ut soles? Ego, Poene, tibi me purgatum uolo. 
<plavt. poen. 1.1411> Si quid dixi iratus aduorsum animi tui sententiam, 
<plavt. poen. 1.1412> Id uti ignoscas quaeso; et quom istas inuenisti filias, 
<plavt. poen. 1.1413> Ita me di ament, mihi uoluptatist. Ignosco et credo tibi. 
<plavt. poen. 1.1414> Leno, tu autem amicam mihi des facito aut mihi reddas minam. 
<plavt. poen. 1.1415> Vin tibicinam meam habere? Nil moror tibicinam; 
<plavt. poen. 1.1416> Nescias utrum ei maiores buccaene an mammae sient. 
<plavt. poen. 1.1417> Dabo quae placeat. Cura. Aurum cras ad te referam tuom. 
<plavt. poen. 1.1418> Facito in memoria habeas. Miles, sequere me. - Ego uero sequor. - 
<plavt. poen. 1.1419> Quid ais, patrue? Quando hinc ire cogitas Carthaginem? 
<plavt. poen. 1.1420> Nam tecum mi una ire certum est. Vbi primum potero, ilico. 
<plavt. poen. 1.1421> Dum auctionem facio, hic opus est aliquot ut maneas dies. 
<plavt. poen. 1.1422> Faciam ita ut uis. Age sis. Eamus, nos curemus. Plaudite. 
