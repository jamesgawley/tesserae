<ovid. epist. 6.1>[Lemnias Hypsipyle, Bacchi genus, Aesone nato
<ovid. epist. 6.2> Dicit, et in uerbis pars quota mentis erat.]
<ovid. epist. 6.3> Litora Thessaliae reduci tetigisse carina
<ovid. epist. 6.4> Diceris auratae uellere diues ouis
<ovid. epist. 6.3_3> Gratulor incolumi, quantum sinis; hoc tamen ipsa
<ovid. epist. 6.4> Debueram scripto certior esse tuo.
<ovid. epist. 6.5_5> Nam ne pacta tibi praeter mea regna redires,
<ovid. epist. 6.6> Cum cuperes, uentos non habuisse potes.
<ovid. epist. 6.7> Quamlibet aduerso signetur epistula uento;
<ovid. epist. 6.8> Hypsipyle missa digna salute fui.
<ovid. epist. 6.9> Cur mihi fama prior de te quam littera uenit
<ovid. epist. 6.10_10> Isse sacros Martis sub iuga panda boues,
<ovid. epist. 6.11> Seminibus iactis segetes adolesse uirorum
<ovid. epist. 6.12> Inque necem dextra non eguisse tua,
<ovid. epist. 6.13> Peruigilem spolium pecudis seruasse draconem,
<ovid. epist. 6.14> Rapta tamen forti uellera fulua manu?
<ovid. epist. 6.15_15> Haec ego si possem timide credentibus "ista
<ovid. epist. 6.16> Ipse mihi scripsit" dicere, quanta forem!
<ovid. epist. 6.17> Quid queror officium lenti cessasse mariti?
<ovid. epist. 6.18> Obsequium, maneo si tua, grande tuli.
<ovid. epist. 6.19> Barbara narratur uenisse uenefica tecum,
<ovid. epist. 6.20_20> In mihi promissi parte recepta tori.
<ovid. epist. 6.21> Credula res amor est. Vtinam temeraria dicar
<ovid. epist. 6.22> Criminibus falsis insimulasse uirum!
<ovid. epist. 6.23> Nuper ab Haemoniis hospes mihi Thessalus oris
<ovid. epist. 6.24> Venerat et tactum uix bene limen erat:
<ovid. epist. 6.25_25>"Aesonides", dixi, quid agit meus?" Ille pudore
<ovid. epist. 6.26> Haesit in opposita lumina fixus humo.
<ovid. epist. 6.27> Protinus exilui tunicisque a pectore ruptis:
<ovid. epist. 6.28>"Viuit? an, exclamo, me quoque fata uocant?
<ovid. epist. 6.29>"Viuit" ait timidus; timidum iurare coegi;
<ovid. epist. 6.30_30> Vix mihi teste deo credita uita tua est.
<ovid. epist. 6.31>[Vtque animus rediit, tua facta requirere coepi.
<ovid. epist. 6.32> Narrat aenipedes Martis arasse boues,
<ovid. epist. 6.33> Vipereos dentes in humum pro semine iactos,
<ovid. epist. 6.34> Et subito natos arma tulisse uiros;
<ovid. epist. 6.35_35> Terrigenas populos ciuili Marte peremptos
<ovid. epist. 6.36> Implesse aetatis fata diurna suae.
<ovid. epist. 6.37> Deuictus serpens. Iterum, si uiuat Iason,
<ovid. epist. 6.38> Quaerimus; alternant spesque timorque fidem.]
<ovid. epist. 6.39> Singula dum narrat, studio cursuque loquendi
<ovid. epist. 6.40_40> Detegit ingenio uulnera facta tuo.
<ovid. epist. 6.41> Heu! ubi pacta fides? ubi conubialia iura
<ovid. epist. 6.42> Faxque sub arsuros dignior ire rogos?
<ovid. epist. 6.43> Non ego sum furto tibi cognita; pronuba Iuno
<ovid. epist. 6.44> Adfuit et sertis tempora uinctus Hymen;
<ovid. epist. 6.45_45>[At mihi nec Iuno, nec Hymen, sed tristis Erinys
<ovid. epist. 6.46> Praetulit infaustas sanguinolenta faces.]
<ovid. epist. 6.47> Quid mihi cum Minyis, quid cum Tritonide pinu?
<ovid. epist. 6.48> Quid tibi cum patria, nauita Tiphy, mea?
<ovid. epist. 6.49> Non erat hic aries uillo spectabilis aureo,
<ovid. epist. 6.50_50> Nec senis Aeetae regia Lemnos erat.
<ovid. epist. 6.51> Certa fui primo (sed me mala fata trahebant)
<ovid. epist. 6.52> Hospita feminea pellere castra manu,
<ovid. epist. 6.53> Lemniadesque uiros, nimium quoque, uincere norunt;
<ovid. epist. 6.54> Milite tam forti uitta tuenda fuit.
<ovid. epist. 6.55_55> Vrbe uirum ut uidi, tectoque animoque recepi.
<ovid. epist. 6.56> Hic tibi bisque aestas bisque cucurrit hiemps.
<ovid. epist. 6.57> Tertia messis erat, cum tu dare uela coactus
<ovid. epist. 6.58> Implesti lacrimis talia uerba tuis:
<ovid. epist. 6.59>"Abstrahor, Hypsipyle, sed (dent modo fata recursus!)
<ovid. epist. 6.60_60> Vir tuus hinc abeo, uir tibi semper ero;
<ovid. epist. 6.61> Quod tamen e nobis grauida celatur in aluo,
<ovid. epist. 6.62> Viuat, et eiusdem simus uterque parens!"
<ovid. epist. 6.63> Hactenus et lacrimis in falsa cadentibus ora
<ovid. epist. 6.64> Cetera te memini non potuisse loqui.
<ovid. epist. 6.65_65> Vltimus e sociis sacram conscendis in Argo.
<ovid. epist. 6.66> Illa uolat; uentus concaua uela tenet;
<ovid. epist. 6.67>[Caerula propulsae subducitur unda carinae;
<ovid. epist. 6.68> Terra tibi, nobis aspiciuntur aquae.]
<ovid. epist. 6.69> In latus omne patens turris circumspicit undas;
<ovid. epist. 6.70_70> Huc feror et lacrimis osque sinusque madent.
<ovid. epist. 6.71> Per lacrimas specto, cupidaeque fauentia menti
<ovid. epist. 6.72> Longius adsueto lumina nostra uident.
<ovid. epist. 6.73> Adde preces castas immixtaque uota timori,
<ovid. epist. 6.74> Nunc quoque te saluo persoluenda(==PERSOLUENDA) mihi.
<ovid. epist. 6.75_75> Vota ego persoluam? uotis Medea fruetur!
<ovid. epist. 6.76> Cor dolet atque ira mixtus abundat amor.
<ovid. epist. 6.77> Dona feram templis, uiuum quod Iasona perdo?
<ovid. epist. 6.78> Hostia pro damnis concidat icta meis?
<ovid. epist. 6.79> Non equidem secura fui semperque uerebar
<ovid. epist. 6.80_80> Ne pater Argolica sumeret urbe nurum.
<ovid. epist. 6.81> Argolidas timui; nocuit mihi barbara paelex.
<ovid. epist. 6.82> Non exspectata uulnus ab hoste tuli.
<ovid. epist. 6.83> Nec facie meritisque placet, sed carmina nouit
<ovid. epist. 6.84> Diraque cantata pabula falce metit.
<ovid. epist. 6.85_85>[Illa reluctantem cursu deducere Lunam
<ovid. epist. 6.86> Nititur et tenebris abdere Solis equos;
<ovid. epist. 6.87> Illa refrenat aquas obliquaque flumina sistit;
<ovid. epist. 6.88> Illa loco siluas uiuaque saxa mouet;
<ovid. epist. 6.89> Per tumulos errat passis discincta capillis
<ovid. epist. 6.90_90> Certaque de tepidis colligit ossa rogis.
<ovid. epist. 6.91> Deuouet absentis simulacraque cerea figit,
<ovid. epist. 6.92> Et miserum tenuis in iecur urget acus,]
<ovid. epist. 6.93> Et quae nescierim melius. Male quaeritur herbis
<ovid. epist. 6.94> Moribus et forma conciliandus amor.
<ovid. epist. 6.95_95> Hanc potes amplecti thalamoque relictus in uno
<ovid. epist. 6.96> Impauidus somno nocte silente frui?
<ovid. epist. 6.97> Scilicet ut tauros, ita te iuga ferre coegit,
<ovid. epist. 6.98> Quaque feros anguis, te quoque mulcet ope.
<ovid. epist. 6.99> Adde, quod ascribi factis procerumque tuisque
<ovid. epist. 6.100_100> Se facit et titulo coniugis uxor obest.
<ovid. epist. 6.101> Atque aliquis Peliae de partibus acta uenenis
<ovid. epist. 6.102> Imputat et populum, qui sibi credat, habet:
<ovid. epist. 6.103>"Non haec Aesonides, sed [filia(==)] Phasias Aeetine
<ovid. epist. 6.104> Aurea Phrixeae terga reuellit ouis."
<ovid. epist. 6.105_105> Non probat Alcimede mater tua (consule matrem).
<ovid. epist. 6.106> Non pater, a gelido cui uenit axe nurus;
<ovid. epist. 6.107> Illa sibi Tanai Scythiaeque paludibus udae
<ovid. epist. 6.108> Quaerat et a patria Phasidis usque uirum!
<ovid. epist. 6.109> Mobilis Aesonide uernaque incertior aura,
<ovid. epist. 6.110_110> Cur tua polliciti pondere uerba carent?
<ovid. epist. 6.111> Vir meus hinc ieras, uir non meus inde redisti;
<ovid. epist. 6.112> Sim reducis coniunx, sicut euntis eram!
<ovid. epist. 6.113> Si te nobilitas generosaque nomina tangunt,
<ovid. epist. 6.114> En, ego Minoo nata Thoante feror.
<ovid. epist. 6.115_115> Bacchus auus; Bacchi coniunx redimita corona
<ovid. epist. 6.116> Praeradiat stellis signa minora suis.
<ovid. epist. 6.117> Dos tibi Lemnos erit, terra ingeniosa colenti;
<ovid. epist. 6.118> Me quoque dotales inter habere potes.
<ovid. epist. 6.119> Nunc etiam peperi; gratare ambobus, Iason.
<ovid. epist. 6.120_120> Dulce mihi grauidae fecerat auctor onus.
<ovid. epist. 6.121> Felix in numero quoque sum prolemque gemellam,
<ovid. epist. 6.122> Pignora Lucina bina fauente dedi.
<ovid. epist. 6.123> Si quaeris cui sint similes, cognosceris illis;
<ovid. epist. 6.124> Fallere non norunt; cetera patris habent,
<ovid. epist. 6.125_125> Legatos quos paene dedi pro matre ferendos;
<ovid. epist. 6.126> Sed tenuit coeptas saeua nouerca uias.
<ovid. epist. 6.127> Medeam timui; plus est Medea nouerca;
<ovid. epist. 6.128> Medeae faciunt ad scelus omne manus.
<ovid. epist. 6.129> Spargere quae fratris potuit lacerata per agros
<ovid. epist. 6.130_130> Corpora, pignoribus parceret illa meis?
<ovid. epist. 6.131> Hanc, hanc, o demens Colchisque ablate uenenis,
<ovid. epist. 6.132> Diceris Hypsipyles praeposuisse toro!
<ovid. epist. 6.133> Turpiter illa uirum cognouit adultera uirgo;
<ovid. epist. 6.134> Me tibi teque mihi taeda pudica dedit.
<ovid. epist. 6.135_135> Prodidit illa patrem; rapui de caede Thoanta.
<ovid. epist. 6.136> Deseruit(==DESERUIT) Colchos; me mea Lemnos habet.
<ovid. epist. 6.137> Quid refert, scelerata piam si uincet et ipso
<ovid. epist. 6.138> Crimine dotata est emeruitque uirum?
<ovid. epist. 6.139> Lemniadum facinus culpo, non miror, Iason;
<ovid. epist. 6.140_140> Quamlibet infirmis ipse dat arma dolor.
<ovid. epist. 6.141> Dic age, si uentis, ut oportuit, actus iniquis
<ovid. epist. 6.142> Intrasses portus tuque comesque meos
<ovid. epist. 6.143> Obuiaque exissem fetu comitante gemello,
<ovid. epist. 6.144> Hiscere nonne tibi terra roganda fuit?
<ovid. epist. 6.145_145> Quo uultu natos, quo me, scelerate, uideres?
<ovid. epist. 6.146> Perfidiae pretio qua nece dignus eras?
<ovid. epist. 6.147> Ipse quidem per me tutus sospesque fuisses,
<ovid. epist. 6.148> Non quia tu dignus, sed quia mitis ego;
<ovid. epist. 6.149> Paelicis ipsa meos implessem sanguine uultus,
<ovid. epist. 6.150_150> Quosque ueneficiis abstulit illa suis.
<ovid. epist. 6.151> Medeae Medea forem. Quodsi quid ab alto
<ovid. epist. 6.152> Iustus adest uotis Iuppiter ille meis,
<ovid. epist. 6.153> Quod gemit Hypsipyle, lecti quoque subnuba nostri
<ovid. epist. 6.154> Maereat et leges sentiat ipsa suas,
<ovid. epist. 6.155_155> Vtque ego destituor coniunx materque duorum,
<ovid. epist. 6.156> A totidem natis orba sit aque uiro;
<ovid. epist. 6.157> Nec male parta diu teneat peiusque relinquat;
<ovid. epist. 6.158> Exulet et toto quaerat in orbe fugam.
<ovid. epist. 6.159> Quam fratri germana fuit miseroque parenti
<ovid. epist. 6.160_160> Filia, tam natis, tam sit acerba uiro;
<ovid. epist. 6.161> Cum mare, cum terras consumpserit, aera temptet:
<ovid. epist. 6.162> Erret inops, exspes, caede cruenta sua.
<ovid. epist. 6.163> Haec ego, coniugio fraudata Thoantias oro.
<ovid. epist. 6.164> Viuite deuoto nuptaque uirque toro!
<ovid. epist. 7.1>[Accipe, Dardanide, moriturae carmen Elissae;
<ovid. epist. 7.2> Quae legis, a nobis ultima uerba legis.]
<ovid. epist. 7.3> Sic ubi fata uocant, udis abiectus in herbis
<ovid. epist. 7.4> Ad uada Maeandri concinit albus olor.
<ovid. epist. 7.5_5> Nec quia te nostra sperem prece posse moueri,
<ovid. epist. 7.6> Adloquor (aduerso mouimus ista deo),
<ovid. epist. 7.7> Sed merita et famam corpusque animumque pudicum
<ovid. epist. 7.8> Cum male perdiderim, perdere uerba leue est.
<ovid. epist. 7.9> Certus es ire tamen miseramque relinquere Didon,
<ovid. epist. 7.10_10> Atque idem uenti uela fidemque ferent?
<ovid. epist. 7.11> Certus es, Aenea, cum foedere soluere naues
<ovid. epist. 7.12> Quaeque ubi sint nescis, Itala regna sequi?
<ovid. epist. 7.13> Nec noua Carthago, nec te crescentia tangunt
<ovid. epist. 7.14> Moenia nec sceptro tradita summa tuo?
<ovid. epist. 7.15_15> Facta fugis, facienda petis; quaerenda per orbem
<ovid. epist. 7.16> Altera, quaesita est altera terra tibi.
<ovid. epist. 7.17> Vt terram inuenias, quis eam tibi tradet habendam?
<ovid. epist. 7.18> Quis sua non notis arua tenenda dabit?
<ovid. epist. 7.19> Alter amor tibi restat? habenda est altera Dido?
<ovid. epist. 7.20_20> Quamque iterum fallas, altera danda fides?
<ovid. epist. 7.21> Quando erit ut condas instar Carthaginis urbem
<ovid. epist. 7.22> Et uideas populos altus ab arce tuos?
<ovid. epist. 7.23> Omnia si ueniant nec di tua uota morentur,
<ovid. epist. 7.24> Vnde tibi, quae te sic amet, uxor erit?
<ovid. epist. 7.25_25> Vror, ut inducto ceratae sulpure taedae;
<ovid. epist. 7.26> Aenean animo noxque diesque refert.
<ovid. epist. 7.27> Ille quidem male gratus et ad mea munera surdus
<ovid. epist. 7.28> Et quo, si non sim stulta, carere uelim.
<ovid. epist. 7.29> Non tamen Aenean, quamuis male cogitat, odi,
<ovid. epist. 7.30_30> Sed queror infidum questaque peius amo.
<ovid. epist. 7.31> Parce, Venus, nurui, durumque amplectere fratrem,
<ovid. epist. 7.32> Frater Amor! Castris militet ille tuis
<ovid. epist. 7.33> Atque ego quem coepi (neque enim dedignor) amare,
<ovid. epist. 7.34> Materiam curae praebeat ille meae.
<ovid. epist. 7.35_35> Fallor et ista mihi falso iactatur imago;
<ovid. epist. 7.36> Matris ab ingenio dissidet ille suae.
<ovid. epist. 7.37> Te lapis et montes innataque rupibus altis
<ovid. epist. 7.38> Robora, te saeuae progenuere ferae,
<ovid. epist. 7.39> Aut mare, quale uides agitari nunc quoque uentis,
<ovid. epist. 7.40_40> Quo tamen aduersis fluctibus ire paras.
<ovid. epist. 7.41> Quo fugis? obstat hiemps. Hiemis mihi gratia prosit.
<ovid. epist. 7.42> Adspice ut euersas concitet Eurus aquas.
<ovid. epist. 7.43> Quod tibi malueram, sine me debere procellis;
<ovid. epist. 7.44> Iustior est animo uentus et unda tuo.
<ovid. epist. 7.45_45> Non ego sum tanti (quamuis merearis, inique)
<ovid. epist. 7.46> Vt pereas, dum me per freta longa fugis.
<ovid. epist. 7.47> Exerces pretiosa odia et constantia magno,
<ovid. epist. 7.48> Si, dum me careas, est tibi uile mori.
<ovid. epist. 7.49> Iam uenti ponent strataque aequaliter unda
<ovid. epist. 7.50_50> Caeruleis Triton per mare curret equis.
<ovid. epist. 7.51> Tu quoque cum uentis utinam mutabilis esses!
<ovid. epist. 7.52> Et, nisi duritia robora uincis, eris.
<ovid. epist. 7.53> Quid, si nescires insana quid aequora possunt?
<ovid. epist. 7.54> Expertae totiens tam male credis aquae!
<ovid. epist. 7.55_55> Vt, pelago suadente etiam, retinacula soluas,
<ovid. epist. 7.56> Multa tamen latus tristia pontus habet.
<ovid. epist. 7.57> Nec uiolasse fidem temptantibus aequora prodest;
<ovid. epist. 7.58> Perfidiae poenas exigit ille locus,
<ovid. epist. 7.59> Praecipue cum laesus amor, quia mater Amorum
<ovid. epist. 7.60_60> Nuda Cytheriacis edita fertur aquis.
<ovid. epist. 7.61> Perdita ne perdam, timeo, noceamue nocenti,
<ovid. epist. 7.62> Neu bibat aequoreas naufragus hostis aquas.
<ovid. epist. 7.63> Viue, precor; sic te melius quam funere perdam;
<ovid. epist. 7.64> Tu potius leti causa ferere mei.
<ovid. epist. 7.65_65> Finge, age, te rapido (nullum sit in omine pondus)
<ovid. epist. 7.66> Turbine deprendi; quid tibi mentis erit?
<ovid. epist. 7.67> Protinus occurrent falsae periuria linguae
<ovid. epist. 7.68> Et Phrygia Dido fraude coacta mori;
<ovid. epist. 7.69> Coniugis ante oculos deceptae stabit imago
<ovid. epist. 7.70_70> Tristis et effusis sanguinulenta comis.
<ovid. epist. 7.71> Quicquid id est, totum merui; concedite, dicas,
<ovid. epist. 7.72> Quaeque cadent, in te fulmina missa putes.
<ovid. epist. 7.73> Da breue saeuitiae spatium pelagique tuaeque;
<ovid. epist. 7.74> Grande morae pretium tuta futura uia est.
<ovid. epist. 7.75_75> Nec mihi tu curae; puero parcatur Iulo.
<ovid. epist. 7.76> Te satis est titulum mortis habere meae.
<ovid. epist. 7.77> Quid puer Ascanius, quid commeruere Penates?
<ovid. epist. 7.78> Ignibus ereptos obruet unda deos?
<ovid. epist. 7.79> Sed neque fers tecum, nec quae mihi perfide, iactas,
<ovid. epist. 7.80_80> Presserunt umeros sacra paterque tuos.
<ovid. epist. 7.81> Omnia mentiris, neque enim tua fallere lingua
<ovid. epist. 7.82> Incipit a nobis primaque plector ego.
<ovid. epist. 7.83> Si quaeras ubi sit formosi mater Iuli,
<ovid. epist. 7.84> Occidit a duro sola relicta uiro.
<ovid. epist. 7.85_85> Haec mihi narraras; haec me mouere. Merentem
<ovid. epist. 7.86> Vre; minor culpa poena futura mea est.
<ovid. epist. 7.87> Nec mihi mens dubia est quin te tua numina damnent;
<ovid. epist. 7.88> Per mare, per terras septima iactat hiemps.
<ovid. epist. 7.89> Fluctibus eiectum tuta statione recepi
<ovid. epist. 7.90_90> Vixque bene audito nomine regna dedi.
<ovid. epist. 7.91> His tamen officiis utinam contenta fuissem,
<ovid. epist. 7.92> Et mihi concubitus fama sepulta foret!
<ovid. epist. 7.93> Illa dies nocuit, qua nos decliue sub antrum
<ovid. epist. 7.94> Caeruleus subitis compulit imber aquis.
<ovid. epist. 7.95_95> Audieram uocem; nymphas ululasse putaui;
<ovid. epist. 7.96> Eumenides fatis signa dedere meis.
<ovid. epist. 7.97> Exige, laese pudor, poenam et uiolate Sychaeeu
<ovid. epist. 7.98> Ad quem, me miseram, plena pudoris eo.
<ovid. epist. 7.99> Est mihi marmorea sacratus in aede Sychaeus
<ovid. epist. 7.100_100>(Oppositae frondes uelleraque alba tegunt);
<ovid. epist. 7.101> Hinc ego me sensi noto quater ore citari;
<ovid. epist. 7.102> Ipse sono tenui dixit: "Elissa, ueni."
<ovid. epist. 7.103> Nulla mora est, uenio, uenio tibi dedita coniunx;
<ovid. epist. 7.104> Sum tamen admissi tarda pudore mei.
<ovid. epist. 7.105_105> Da ueniam culpae; decepit idoneus auctor;
<ovid. epist. 7.106> Inuidiam noxae detrahit ille meae.
<ovid. epist. 7.107> Diua parens seniorque pater, pia sarcina nati,
<ovid. epist. 7.108> Spem mihi mansuri rite dedere uiri;
<ovid. epist. 7.109> Si fuit errandum, causas habet error honestas;
<ovid. epist. 7.110_110> Adde fidem, nulla parte pigendus erit.
<ovid. epist. 7.111> Durat in extremum uitaeque nouissima nostrae
<ovid. epist. 7.112> Prosequitur fati, qui fuit ante, tenor.
<ovid. epist. 7.113> Occidit Herceas coniunx mactatus ad aras,
<ovid. epist. 7.114> Et sceleris tanti praemia frater habet.
<ovid. epist. 7.115_115> Exul agor cineresque uiri patriamque relinquo
<ovid. epist. 7.116> Et feror in duras hoste sequente uias.
<ovid. epist. 7.117> Adplicor ignotis fratrique elapsa fretoque
<ovid. epist. 7.118> Quod tibi donaui, perfide, litus emo;
<ovid. epist. 7.119> Vrbem constitui lateque patentia fixi
<ovid. epist. 7.120_120> Moenia finitimis inuidiosa locis.
<ovid. epist. 7.121> Bella tument; bellis peregrina et femina temptor,
<ovid. epist. 7.122> Vixque rudis portas urbis et arma paro;
<ovid. epist. 7.123> Mille procis placui, qui in me coiere querentes
<ovid. epist. 7.124> Nescio quem thalamis praeposuisse suis.
<ovid. epist. 7.125_125> Quid dubitas uinctam Gaetulo tradere Iarbae?
<ovid. epist. 7.126> Praebuerim sceleri bracchia nostra tuo.
<ovid. epist. 7.127> Est etiam frater, cuius manus impia poscit
<ovid. epist. 7.128> Respergi nostro, sparsa cruore uiri.
<ovid. epist. 7.129> Pone deos et quae tangendo sacra profanas.
<ovid. epist. 7.130_130> Non bene caelestis impia dextra colit;
<ovid. epist. 7.131> Si tu cultor eras elapsis igne futurus,
<ovid. epist. 7.132> Paenitet elapsos ignibus esse deos.
<ovid. epist. 7.133> Forsitan et grauidam Dido, scelerate, relinquas,
<ovid. epist. 7.134> Parsque tui lateat corpore clausa meo.
<ovid. epist. 7.135_135> Accedet fatis matris miserabilis infans
<ovid. epist. 7.136> Et nondum nati funeris auctor eris,
<ovid. epist. 7.137> Cumque parente sua frater morietur Iuli,
<ovid. epist. 7.138> Poenaque conexos auferet una duos.
<ovid. epist. 7.139> Sed iubet ire deus. Vellem uetuisset adire
<ovid. epist. 7.140_140> Punica nec Teucris pressa fuisset humus.
<ovid. epist. 7.141> Hoc duce nempe deo uentis agitaris iniquis
<ovid. epist. 7.142> Et teris in rabido tempora longa freto?
<ovid. epist. 7.143> Pergama uix tanto tibi erant repetenda labore,
<ovid. epist. 7.144> Hectore si uiuo quanta fuere forent.
<ovid. epist. 7.145_145> Non patrium Simoenta petis, sed Thybridas undas;
<ovid. epist. 7.146> Nempe ut peruenias quo cupis, hospes eris,
<ovid. epist. 7.147> Vtque latet uitatque tuas abstrusa carinas,
<ovid. epist. 7.148> Vix tibi continget terra petita seni.
<ovid. epist. 7.149> Hos potius populos in dotem, ambage remissa,
<ovid. epist. 7.150_150> Accipe et aduectas Pygmalionis opes;
<ovid. epist. 7.151> Ilion in Tyriam transfer felicius urbem
<ovid. epist. 7.152> Resque loco regis sceptraque sacra tene.
<ovid. epist. 7.153> Si tibi mens auida est belli, si quaerit Iulus
<ovid. epist. 7.154> Vnde suo partus Marte triumphus eat,
<ovid. epist. 7.155_155> Quem superet, ne quid desit, praebebimus hostem;
<ovid. epist. 7.156> Hic pacis leges, hic locus arma capit.
<ovid. epist. 7.157> Tu modo, per matrem fraternaque tela, sagittas,
<ovid. epist. 7.158> Perque fugae comites, Dardana sacra, deos,
<ovid. epist. 7.159>(Sic superent quoscumque tua de gente reportas,
<ovid. epist. 7.160_160> Mars ferus et damni sit modus ille tui,
<ovid. epist. 7.161> Ascaniusque suos feliciter impleat annos,
<ovid. epist. 7.162> Et senis Anchisae molliter ossa cubent!)
<ovid. epist. 7.163> Parce, precor, domui, quae se tibi tradit habendam.
<ovid. epist. 7.164> Quod crimen dicis praeter amasse meum?
<ovid. epist. 7.165_165> Non ego sum Phthia magnisque oriunda Mycenis
<ovid. epist. 7.166> Nec steterunt in te uirque paterque meus.
<ovid. epist. 7.167> Si pudet uxoris, non nupta, sed hospita dicar;
<ovid. epist. 7.168> Dum tua sit, Dido quodlibet esse feret.
<ovid. epist. 7.169> Nota mihi freta sunt Afrum plangentia litus;
<ovid. epist. 7.170_170> Temporibus certis dantque negantque uiam;
<ovid. epist. 7.171> Cum dabit aura uiam, praebebis carbasa uentis;
<ovid. epist. 7.172> Nunc leuis eiectam continet alga ratem.
<ovid. epist. 7.173> Tempus ut obseruem, manda mihi; serius ibis,
<ovid. epist. 7.174> Nec te, si cupies, ipsa manere sinam.
<ovid. epist. 7.175_175> Et socii requiem poscunt, laniataque classis
<ovid. epist. 7.176> Postulat exiguas semirefecta moras.
<ovid. epist. 7.177> Pro meritis et siqua tibi debebimus ultra,
<ovid. epist. 7.178> Pro spe coniugii tempora parua peto;
<ovid. epist. 7.179> Dum freta mitescant et amorem temperet usus
<ovid. epist. 7.180_180> Fortiter ediscam tristia posse pati.
<ovid. epist. 7.181> Si minus, est animus nobis effundere uitam;
<ovid. epist. 7.182> In me crudelis non potes esse diu.
<ovid. epist. 7.183> Adspicias utinam quae sit scribentis imago;
<ovid. epist. 7.184> Scribimus, et gremio Troicus ensis adest,
<ovid. epist. 7.185_185> Perque genas lacrimae strictum labuntur in ensem,
<ovid. epist. 7.186> Qui iam pro lacrimis sanguine tinctus erit.
<ovid. epist. 7.187> Quam bene conueniunt fato tua munera nostro!
<ovid. epist. 7.188> Instruis impensa nostra sepulcra breui.
<ovid. epist. 7.189> Nec mea nunc primum feriuntur pectora telo;
<ovid. epist. 7.190_190> Ille locus saeui uulnus amoris habet.
<ovid. epist. 7.191> Anna soror, soror Anna, meae male conscia culpae,
<ovid. epist. 7.192> Iam dabis in cineres ultima dona meos.
<ovid. epist. 7.193> Nec consumpta rogis inscribar Elissa Sychaei;
<ovid. epist. 7.194> Hoc tamen in tumuli marmore carmen erit:
<ovid. epist. 7.195_195>"Praebuit Aeneas et causam mortis et ensem;
<ovid. epist. 7.196> Ipsa sua Dido concidit usa manu."
<ovid. epist. 1.1> Hanc tua Penelope lento tibi mittit, Vlixe;
<ovid. epist. 1.2> Nil mihi rescribas attamen; ipse ueni.
<ovid. epist. 1.3> Troia iacet certe, Danais inuisa puellis;
<ovid. epist. 1.4> Vix Priamus tanti totaque Troia fuit.
<ovid. epist. 1.5> O utinam tum, cum Lacedaemona classe petebat,
<ovid. epist. 1.6> Obrutus insanis esset adulter aquis!
<ovid. epist. 1.7> Non ego deserto iacuissem frigida lecto;
<ovid. epist. 1.8> Non quererer tardos ire relicta dies
<ovid. epist. 1.9> Nec mihi quaerenti spatiosam fallere noctem
<ovid. epist. 1.10> Lassaret uiduas pendula tela manus.
<ovid. epist. 1.11> Quando ego non timui grauiora pericula ueris?
<ovid. epist. 1.12> Res est solliciti plena timoris amor.
<ovid. epist. 1.13> In te fingebam uiolentos Troas ituros;
<ovid. epist. 1.14> Nomine in Hectoreo pallida semper eram.
<ovid. epist. 1.15> Siue quis Antilochum narrabat ab Hectore uictum,
<ovid. epist. 1.16> Antilochus nostri causa timoris erat,
<ovid. epist. 1.17> Siue Menoetiaden falsis cecidisse sub armis,
<ovid. epist. 1.18> Flebam successu posse carere dolos.
<ovid. epist. 1.19> Sanguine Tlepolemus Lyciam tepefecerat hastam
<ovid. epist. 1.20> Tlepolemi leto cura nouata mea est.
<ovid. epist. 1.21> Denique, quisquis erat castris iugulatus Achiuis,
<ovid. epist. 1.22> Frigidius glacie pectus amantis erat.
<ovid. epist. 1.23> Sed bene consuluit casto deus aequus amori;
<ovid. epist. 1.24> Versa est in cineres sospite Troia uiro.
<ovid. epist. 1.25> Argolici rediere duces; altaria fumant;
<ovid. epist. 1.26> Ponitur ad patrios barbara praeda deos.
<ovid. epist. 1.27> Grata ferunt nymphae pro saluis dona maritis,
<ovid. epist. 1.28> Illi uicta suis Troica fata canunt;
<ovid. epist. 1.29> Mirantur lassique senes trepidaeque puellae;
<ovid. epist. 1.30> Narrantis coniunx pendet ab ore uiri,
<ovid. epist. 1.31> Atque aliquis posita monstrat fera proelia mensa
<ovid. epist. 1.32> Pingit et exiguo Pergama tota mero:
<ovid. epist. 1.33>"Hac ibat Simois, haec est Sigeia tellus;
<ovid. epist. 1.34> Hic steterat Priami regia celsa senis;
<ovid. epist. 1.35> Illic Aeacides, illic tendebat Vlixes;
<ovid. epist. 1.36> Hic lacer admissos terruit Hector equos."
<ovid. epist. 1.37> Omnia namque tuo senior te quaerere misso
<ovid. epist. 1.38> Rettulerat nato Nestor, at ille mihi.
<ovid. epist. 1.39> Rettulit et ferro Rhesumque Dolonaque caesos,
<ovid. epist. 1.40> Vtque sit hic somno proditus, ille dolo.
<ovid. epist. 1.41> Ausus es, o nimium nimiumque oblite tuorum,
<ovid. epist. 1.42> Thracia nocturno tangere castra dolo
<ovid. epist. 1.43> Totque simul mactare uiros, adiutus ab uno.
<ovid. epist. 1.44> At bene cautus eras et memor ante mei!
<ovid. epist. 1.45> Vsque metu micuere sinus, dum uictor amicum
<ovid. epist. 1.46> Dictus es Ismariis isse per agmen equis.
<ovid. epist. 1.47> Sed mihi quid prodest uestris disiecta lacertis
<ovid. epist. 1.48> Ilios, et, murus quod fuit, esse solum,
<ovid. epist. 1.49> Si maneo qualis Troia durante manebam
<ovid. epist. 1.50> Virque mihi dempto fine carendus abest?
<ovid. epist. 1.51> Diruta sunt aliis, uni mihi Pergama restant,
<ovid. epist. 1.52> Incola captiuo quae boue uictor arat.
<ovid. epist. 1.53> Iam seges est, ubi Troia fuit, resecandaque falce
<ovid. epist. 1.54> Luxuriat Phrygio sanguine pinguis humus;
<ovid. epist. 1.55> Semisepulta uirum curuis feriuntur aratris
<ovid. epist. 1.56> Ossa; ruinosas occulit herba domos.
<ovid. epist. 1.57> Victor abes nec scire mihi quae causa morandi
<ovid. epist. 1.58> Aut in quo lateas ferreus orbe, licet.
<ovid. epist. 1.59> Quisquis ad haec uertit peregrinam litora puppim,
<ovid. epist. 1.60> Ille mihi de te multa rogatus abit,
<ovid. epist. 1.61> Quamque tibi reddat, si te modo uiderit usquam,
<ovid. epist. 1.62> Traditur huic digitis charta notata meis.
<ovid. epist. 1.63> Nos Pylon, antiqui Neleia Nestoris arua,
<ovid. epist. 1.64> Misimus, incerta est fama remissa Pylo.
<ovid. epist. 1.65> Misimus et Sparten; Sparte quoque nescia ueri.
<ovid. epist. 1.66> Quas habitas terras aut ubi lentus abes?
<ovid. epist. 1.67> Vtilius starent etiamnunc moenia Phoebi
<ovid. epist. 1.68>(Irascor uotis heu! leuis ipsa meis).
<ovid. epist. 1.69> Scirem, ubi pugnares et tantum bella timerem
<ovid. epist. 1.70> Et mea cum multis iuncta querela foret.
<ovid. epist. 1.71> Quid timeam, ignoro; timeo tamen omnia demens
<ovid. epist. 1.72> Et patet in curas area lata meas.
<ovid. epist. 1.73> Quaecumque aequor habet, quaecumque pericula tellus,
<ovid. epist. 1.74> Tam longae causas suspicor esse morae.
<ovid. epist. 1.75> Haec ego dum stulte metuo, quae uestra libido est,
<ovid. epist. 1.76> Esse peregrino captus amore potes;
<ovid. epist. 1.77> Forsitan et narres quam sit tibi rustica coniunx,
<ovid. epist. 1.78> Quae tantum lanas non sinat esse rudes.
<ovid. epist. 1.79> Fallar, et hoc crimen tenues uanescat in auras,
<ovid. epist. 1.80> Neue, reuertendi liber, abesse uelis!
<ovid. epist. 1.81> Me pater Icarius uiduo discedere lecto
<ovid. epist. 1.82> Cogit et immensas increpat usque moras.
<ovid. epist. 1.83> Increpet usque licet! tua sum, tua dicar oportet;
<ovid. epist. 1.84> Penelope coniunx semper Vlixis ero.
<ovid. epist. 1.85> Ille tamen pietate mea precibusque pudicis
<ovid. epist. 1.86> Frangitur et uires temperat ipse suas.
<ovid. epist. 1.87> Dulichii Samiique et quos tulit alta Zacynthos
<ovid. epist. 1.88> Turba ruunt in me luxuriosa proci
<ovid. epist. 1.89> Inque tua regnant nullis prohibentibus aula;
<ovid. epist. 1.90> Viscera nostra, tuae dilacerantur opes.
<ovid. epist. 1.91> Quid tibi Pisandrum Polybumque Medontaque dirum
<ovid. epist. 1.92> Eurymachique auidas Antinoique manus
<ovid. epist. 1.93> Atque alios referam, quos omnis turpiter absens
<ovid. epist. 1.94> Ipse tuo partis sanguine rebus alis?
<ovid. epist. 1.95> Irus egens pecorisque Melanthius actor edendi
<ovid. epist. 1.96> Vltimus accedunt in tua damna pudor.
<ovid. epist. 1.97> Tres sumus imbelles numero, sine uiribus uxor
<ovid. epist. 1.98> Laertesque senex Telemachusque puer.
<ovid. epist. 1.99> Ille per insidias paene est mihi nuper ademptus,
<ovid. epist. 1.100> Dum parat inuitis omnibus ire Pylon.
<ovid. epist. 1.101> Di, precor, hoc iubeant, ut euntibus ordine fatis
<ovid. epist. 1.102> Ille meos oculos comprimat, ille tuos.
<ovid. epist. 1.103> Hac faciunt custosque boum longaeuaque nutrix,
<ovid. epist. 1.104> Tertius immundae cura fidelis harae.
<ovid. epist. 1.105> Sed neque Laertes, ut qui sit inutilis armis,
<ovid. epist. 1.106> Hostibus in mediis regna tenere potest,
<ovid. epist. 1.107> Telemacho ueniet, uiuat modo, fortior aetas:
<ovid. epist. 1.108> Nunc erat auxiliis illa tuenda patris;
<ovid. epist. 1.109> Nec mihi sunt uires inimicos pellere tectis.
<ovid. epist. 1.110> Tu citius uenias, portus et ara tuis!
<ovid. epist. 1.111> Est tibi sitque, precor, natus, qui mollibus annis
<ovid. epist. 1.112> In patrias artes erudiendus erat.
<ovid. epist. 1.113> Respice Laerten; ut iam sua lumina condas,
<ovid. epist. 1.114> Extremum fati sustinet ille diem.
<ovid. epist. 1.115> Certe ego, quae fueram te discedente puella,
<ovid. epist. 1.116> Protinus ut uenias, facta uidebor anus.
<ovid. epist. 12.1> At tibi Colchorum, memini, regina uacaui,
<ovid. epist. 12.2> Ars mea cum peteres ut tibi ferret opem.
<ovid. epist. 12.3> Tunc, quae dispensant mortalia fata, sorores
<ovid. epist. 12.4> Debuerant fusos euoluisse(==EVOLUISSE) meos.
<ovid. epist. 12.5_5> Tum potui Medea mori bene. Quidquid ab illo
<ovid. epist. 12.6> Produxi uitam tempore, poena fuit.
<ovid. epist. 12.7> Ei mihi! cur umquam iuuenalibus acta lacertis
<ovid. epist. 12.8> Phrixeam petiit Pelias arbor ouem?
<ovid. epist. 12.9> Cur umquam Colchi Magnetida uidimus Argon
<ovid. epist. 12.10_10> Turbaque Phasiacam Graia bibistis aquam?
<ovid. epist. 12.11> Cur mihi plus aequo flaui placuere capilli
<ovid. epist. 12.12> Et decor et linguae gratia ficta tuae?
<ovid. epist. 12.13> Aut, semel in nostras quoniam noua puppis harenas
<ovid. epist. 12.14> Venerat audacis attuleratque uiros,
<ovid. epist. 12.15_15> Isset anhelatos non praemedicatus in ignes
<ovid. epist. 12.16> Inmemor Aesonides aeraque adunca boum;
<ovid. epist. 12.17> Semina iecisset, totidem quot seuerat [et(==)] hostes,
<ovid. epist. 12.18> Vt caderet cultu cultor ab ipse suo.
<ovid. epist. 12.19> Quantum perfidiae tecum, scelerate, perisset!
<ovid. epist. 12.20_20> Dempta forent capiti quam mala multa meo!
<ovid. epist. 12.21> Est aliqua ingrato meritum exprobrare uoluptas;
<ovid. epist. 12.22> Hac fruar, haec de te gaudia sola feram.
<ovid. epist. 12.23> Iussus inexpertam Colchos aduertere puppim
<ovid. epist. 12.24> Intrasti patriae regna beata meae.
<ovid. epist. 12.25_25> Hoc illic Medea fui noua nupta quod hic est;
<ovid. epist. 12.26> Quam pater est illi, tam mihi diues erat;
<ovid. epist. 12.27> Hic Ephyren bimarem, Scythia tenus ille niuosa
<ovid. epist. 12.28> Omne tenet, Ponti qua plaga laeua iacet.
<ovid. epist. 12.29> Accipit hospitio iuuenes Aeeta Pelasgos,
<ovid. epist. 12.30_30> Et premitis pictos, corpora Graia, toros.
<ovid. epist. 12.31> Tunc ego te uidi; tunc coepi scire quis esses;
<ovid. epist. 12.32> Illa fuit mentis prima ruina meae.
<ovid. epist. 12.33> Et uidi et perii nec notis ignibus arsi,
<ovid. epist. 12.34> Ardet ut ad magnos pinea taeda deos.
<ovid. epist. 12.35_35> Et formosus eras et me mea fata trahebant;
<ovid. epist. 12.36> Abstulerant oculi lumina nostra tui.
<ovid. epist. 12.37> Perfide, sensisti. Quis enim bene celat amorem?
<ovid. epist. 12.38> Eminet indicio prodita flamma suo.
<ovid. epist. 12.39> Dicitur interea tibi lex, ut dura ferorum
<ovid. epist. 12.40_40> Insolito premeres uomere colla boum.
<ovid. epist. 12.41> Martis erant tauri plus quam per cornua saeui,
<ovid. epist. 12.42> Quorum terribilis spiritus ignis erat,
<ovid. epist. 12.43> Aere pedes solidi praetentaque naribus aera,
<ovid. epist. 12.44> Nigra per adflatus haec quoque facta suos;
<ovid. epist. 12.45_45> Semina praeterea populos genitura iuberis
<ovid. epist. 12.46> Spargere deuota lata per arua manu,
<ovid. epist. 12.47> Qui peterent natis secum tua corpora telis;
<ovid. epist. 12.48> Illa est agricolae messis iniqua suo;
<ovid. epist. 12.49> Lumina custodis succumbere nescia somno
<ovid. epist. 12.50_50> Vltimus est aliqua decipere arte labor.
<ovid. epist. 12.51> Dixerat Aeetes; maesti consurgitis omnes,
<ovid. epist. 12.52> Mensaque purpureos deserit alta toros.
<ovid. epist. 12.53> Quam tibi tunc longe regnum dotale Creusae
<ovid. epist. 12.54> Et socer et magni nata Creontis erat?
<ovid. epist. 12.55_55> Tristis abis; oculis abeuntem prosequor udis,
<ovid. epist. 12.56> Et dixit tenui murmure lingua "uale."
<ovid. epist. 12.57> Vt positum tetigi thalamo male saucia lectum,
<ovid. epist. 12.58> Acta est per lacrimas nox mihi, quanta fuit;
<ovid. epist. 12.59> Ante oculos taurique meos segetesque nefandae,
<ovid. epist. 12.60_60> Ante meos oculos peruigil anguis erat.
<ovid. epist. 12.61> Hinc amor, hinc timor est; ipsum timor auget amorem.
<ovid. epist. 12.62> Mane erat et thalamo cara recepta soror
<ovid. epist. 12.63> Disiectamque comas auersaque in ora iacentem
<ovid. epist. 12.64> Inuenit et lacrimis omnia plena meis.
<ovid. epist. 12.65_65> Orat opem Minyis. Petit altera, et altera habebat:
<ovid. epist. 12.66> Aesonio iuueni, quod rogat illa, damus.
<ovid. epist. 12.67> Est nemus et piceis et frondibus ilicis atrum;
<ovid. epist. 12.68> Vix illuc radiis solis adire licet.
<ovid. epist. 12.69> Sunt in eo (fuerant certe) delubra Dianae;
<ovid. epist. 12.70_70> Aurea barbarica stat dea facta manu.
<ovid. epist. 12.71> Noscis an exciderunt mecum loca? Venimus illuc;
<ovid. epist. 12.72> Orsus es infido sic prior ore loqui:
<ovid. epist. 12.73>"Ius tibi et arbitrium nostrae fortuna salutis
<ovid. epist. 12.74> Tradidit inque tua est uitaque morsque manu.
<ovid. epist. 12.75_75> Perdere posse sat est, siquem iuuet ista potestas:
<ovid. epist. 12.76> Sed tibi seruatus gloria maior ero.
<ovid. epist. 12.77> Per mala nostra precor, quorum potes esse leuamen,
<ovid. epist. 12.78> Per genus et numen cuncta uidentis aui,
<ovid. epist. 12.79> Per triplicis uultus arcanaque sacra Dianae
<ovid. epist. 12.80_80> Et si forte aequos gens habet ista deos,
<ovid. epist. 12.81> O uirgo, miserere mei, miserere meorum;
<ovid. epist. 12.82> Effice me meritis tempus in omne tuum.
<ovid. epist. 12.83> Quodsi forte uirum non dedignare Pelasgum
<ovid. epist. 12.84>(Sed mihi tam faciles unde meosque deos?),
<ovid. epist. 12.85_85> Spiritus ante meus tenues uanescet in auras
<ovid. epist. 12.86> Quam thalamo nisi tu nupta sit ulla meo.
<ovid. epist. 12.87> Conscia sit Iuno sacris praefecta maritis
<ovid. epist. 12.88> Et dea, marmorea cuius in aede sumus."
<ovid. epist. 12.89> Haec animum (et quota pars haec sunt?) mouere puellae
<ovid. epist. 12.90_90> Simplicis et dextrae dextera iuncta meae.
<ovid. epist. 12.91> Vidi etiam lacrimas (an et ars est fraudis in illis?);
<ovid. epist. 12.92> Sic cito cum uerbis capta puella tuis.
<ovid. epist. 12.93> Iungis et aeripedes inadusto corpore tauros
<ovid. epist. 12.94> Et solidam iusso uomere findis humum.
<ovid. epist. 12.95_95> Arua uenenatis pro semine dentibus imples;
<ovid. epist. 12.96> Nascitur et gladios scutaque miles habet;
<ovid. epist. 12.97> Ipsa ego, quae dederam medicamina, pallida sedi,
<ovid. epist. 12.98> Cum uidi subitos arma tenere uiros,
<ovid. epist. 12.99> Donec terrigenae, facinus mirabile, fratres
<ovid. epist. 12.100_100> Inter se strictas conseruere manus.
<ovid. epist. 12.101> Insopor ecce draco squamis crepitantibus horrens
<ovid. epist. 12.102> Sibilat et torto pectore uerrit humum.
<ovid. epist. 12.103> Dotis opes ubi erant? ubi erat tibi regia coniunx
<ovid. epist. 12.104> Quique maris gemini distinet Isthmos aquas?
<ovid. epist. 12.105_105> Illa ego, quae tibi sum nunc denique barbara facta,
<ovid. epist. 12.106> Nunc tibi sum pauper, nunc tibi uisa nocens,
<ovid. epist. 12.107> Flammea subduxi medicato lumina somno
<ovid. epist. 12.108> Et tibi, quae raperes, uellera tuta dedi.
<ovid. epist. 12.109> Proditus est genitor, regnum patriamque reliqui;
<ovid. epist. 12.112_112> Optima cum cara matre relicta soror;
<ovid. epist. 12.111_111> Virginitas facta est peregrini praeda latronis;
<ovid. epist. 12.110_110> Munus, in exilio quodlibet esse, tuli.
<ovid. epist. 12.113_113> At non te fugiens sine me, germane, reliqui;
<ovid. epist. 12.114> Deficit hoc uno littera nostra loco;
<ovid. epist. 12.115_115> Quod facere ausa mea est, non audet scribere dextra;
<ovid. epist. 12.116> Sic ego, sed tecum, dilaceranda fui.
<ovid. epist. 12.117> Nec tamen extimui (quid enim post illa timerem?)
<ovid. epist. 12.118> Credere me pelago, femina iamque nocens.
<ovid. epist. 12.119> Numen ubi est? ubi di? meritas subeamus in alto
<ovid. epist. 12.120_120> Tu fraudis poenas, credulitatis ego.
<ovid. epist. 12.121> Complexos utinam Symplegades elisissent
<ovid. epist. 12.122> Nostraque adhaererent ossibus ossa tuis,
<ovid. epist. 12.123> Aut nos Scylla rapax canibus misisset edendos
<ovid. epist. 12.124>(Debuit ingratis Scylla nocere uiris),
<ovid. epist. 12.125_125> Quaeque uomit totidem fluctus totidemque resorbet,
<ovid. epist. 12.126> Nos quoque Trinacriae supposuisset aquae!
<ovid. epist. 12.127> Sospes ad Haemonias uictorque reuerteris urbes;
<ovid. epist. 12.128> Ponitur ad patrios aurea lana deos.
<ovid. epist. 12.129> Quid referam Pellae natas pietate nocentes
<ovid. epist. 12.130_130> Caesaque uirginea membra paterna manu?
<ovid. epist. 12.131>[Vt culpent alii, tibi me laudare necesse est,
<ovid. epist. 12.132> Pro quo sum totiens esse coacta nocens.]
<ovid. epist. 12.133> Ausus es (o! iusto desunt sua uerba dolori),
<ovid. epist. 12.134> Ausus es "Aesonia, dicere, cede domo."
<ovid. epist. 12.135_135> Iussa domo cessi natis comitata duobus
<ovid. epist. 12.136> Et, qui me sequitur semper, amore tui.
<ovid. epist. 12.137> Vt subito nostras Hymen cantatus ad aures
<ovid. epist. 12.138> Venit et accenso lampades igne micant
<ovid. epist. 12.139> Tibiaque effundit socialia carmina uobis,
<ovid. epist. 12.140_140> Ei mihi funerea flebiliora tuba,
<ovid. epist. 12.141> Pertimui nec adhuc tantum scelus esse putabam;
<ovid. epist. 12.142> Sed tamen in toto pectore frigus erat.
<ovid. epist. 12.143> Turba ruunt et "Hymen" clamant "Hymenaee" frequenter;
<ovid. epist. 12.144> Quo propior uox haec, hoc mihi peius erat.
<ovid. epist. 12.145_145> Diuersi flebant serui(==SERVI) lacrimasque tegebant
<ovid. epist. 12.146>(Quis uellet tanti nuntius esse mali?);
<ovid. epist. 12.147> Me quoque, quidquid erat, potius nescire iuuabat,
<ovid. epist. 12.148> Sed tamquam scirem, mens mea tristis erat,
<ovid. epist. 12.149> Cum minor e pueris casu studioue uidendi
<ovid. epist. 12.150_150> Adstitit ad geminae limina prima foris:
<ovid. epist. 12.151>"Huc mihi, mater, adi! pompam pater, inquit, Iason
<ovid. epist. 12.152> Ducit et adiunctos aureus urget equos."
<ovid. epist. 12.153> Protinus abscissa planxi mea pectora ueste
<ovid. epist. 12.154> Tuta nec a digitis ora fuere meis.
<ovid. epist. 12.155_155> Ire animus mediae suadebat in agmina turbae
<ovid. epist. 12.156> Sertaque compositis demere rapta comis;
<ovid. epist. 12.157> Vix me continui quin sic laniata capillos
<ovid. epist. 12.158> Clamarem "meus est" iniceremque manus.
<ovid. epist. 12.159> Laese pater, gaude; Colchi gaudete relicti;
<ovid. epist. 12.160_160> Inferias umbrae fratris habete mei;
<ovid. epist. 12.161> Deseror amissis regno patriaque domoque
<ovid. epist. 12.162> Coniuge, qui nobis omnia solus erat.
<ovid. epist. 12.163> Serpentis igitur potui taurosque furentes,
<ovid. epist. 12.164> Vnum non potui perdomuisse, uirum;
<ovid. epist. 12.165_165> Quaeque feros pepuli doctis medicatibus ignes,
<ovid. epist. 12.166> Non ualeo flammas effugere ipsa meas.
<ovid. epist. 12.167> Ipsi me cantus herbaeque artesque relinquunt;
<ovid. epist. 12.168> Nil dea, nil Hecates sacra potentis agunt.
<ovid. epist. 12.169> Non mihi grata dies; noctes uigilantur amarae,
<ovid. epist. 12.170_170> Et tener a misero pectore somnus abit;
<ovid. epist. 12.171> Quae me non possum, potui sopire draconem;
<ovid. epist. 12.172> Vtilior cuius quam mihi cura mea est.
<ovid. epist. 12.173> Quos ego seruaui, paelex amplectitur artus
<ovid. epist. 12.174> Et nostri fructus illa laboris habet.
<ovid. epist. 12.175_175> Forsitan et, stultae dum te iactare maritae
<ovid. epist. 12.176> Quaeris et infestis auribus apta loqui,
<ovid. epist. 12.177> In faciem moresque meos noua crimina fingas.
<ovid. epist. 12.178> Rideat et uitiis laeta sit illa meis;
<ovid. epist. 12.179> Rideat et Tyrio iaceat sublimis in ostro.
<ovid. epist. 12.180_180> Flebit et ardores uincet adusta meos.
<ovid. epist. 12.181> Dum ferrum flammaeque aderunt sucusque ueneni,
<ovid. epist. 12.182> Hostis Medeae nullus inultus erit.
<ovid. epist. 12.183> Quodsi forte preces praecordia ferrea tangunt,
<ovid. epist. 12.184> Nunc animis audi uerba minora meis.
<ovid. epist. 12.185_185> Tam tibi sum supplex quam tu mihi saepe fuisti,
<ovid. epist. 12.186> Nec moror ante tuos procubuisse pedes.
<ovid. epist. 12.187> Si tibi sum uilis, communis respice natos:
<ovid. epist. 12.188> Saeuiet in partus dira nouerca meos.
<ovid. epist. 12.189> Et nimium similes tibi sunt et imagine tangor
<ovid. epist. 12.190_190> Et quotiens uideo lumina nostra madent.
<ovid. epist. 12.191> Per superos oro, per auitae lumina flammae,
<ovid. epist. 12.192> Per meritum et natos, pignora nostra, duos,
<ovid. epist. 12.193> Redde torum, pro quo tot res insana reliqui.
<ovid. epist. 12.194> Adde fidem dictis auxiliumque refer.
<ovid. epist. 12.195_195> Non ego te imploro contra taurosque uirosque,
<ovid. epist. 12.196> Vtque tua serpens uicta quiescat ope.
<ovid. epist. 12.197> Te peto, quem merui, quem nobis ipse dedisti,
<ovid. epist. 12.198> Cum quo sum pariter facta parente parens.
<ovid. epist. 12.199> Dos ubi sit, quaeris? Campo numerauimus illo
<ovid. epist. 12.200_200> Qui tibi laturo uellus arandus erat;
<ovid. epist. 12.201> Arduus ille aries uillo spectabilis auro
<ovid. epist. 12.202> Dos mea, quam, dicam si tibi "redde", neges.
<ovid. epist. 12.203> Dos mea tu sospes, dos est mea Graia iuuentus.
<ovid. epist. 12.204> I nunc, Sisyphias, improbe, confer opes.
<ovid. epist. 12.205_205> Quod uiuis, quod habes nuptam socerumque potentis,
<ovid. epist. 12.206> Hoc ipsum, ingratus quod potes esse, meum est.
<ovid. epist. 12.207> Quos equidem actutum ... Sed quid praedicere poenam
<ovid. epist. 12.208> Attinet? Ingentis parturit ira minas.
<ovid. epist. 12.209> Quo feret ira, sequar. Facti fortasse pigebit;
<ovid. epist. 12.210_210> Et piget infido consuluisse uiro.
<ovid. epist. 12.211> Viderit ista deus, qui nunc mea pectora uersat.
<ovid. epist. 12.212> Nescio quid certe mens mea maius agit.
<ovid. epist. 2.1> Hospita, Demophoon, tua te Rhodopeia Phyllis
<ovid. epist. 2.2> Vltra promissum tempus abesse queror.
<ovid. epist. 2.3> Cornua cum lunae pleno semel orbe coissent,
<ovid. epist. 2.4> Litoribus nostris ancora pacta tua est.
<ovid. epist. 2.5> Luna quater latuit, toto quater orbe recreuit,
<ovid. epist. 2.6> Nec uehit Actaeas Sithonis unda rates.
<ovid. epist. 2.7> Tempora si numeres quae nos numeramus amantes,
<ovid. epist. 2.8> Non uenit ante suam nostra querela diem.
<ovid. epist. 2.9> Spes quoque lenta fuit; tarde, quae credita laedunt,
<ovid. epist. 2.10> Credimus. inuita nunc et amante nocent.
<ovid. epist. 2.11> Saepe fui mendax pro te mihi, saepe putaui
<ovid. epist. 2.12> Alba procellosos uela referre notos;
<ovid. epist. 2.13> Thesea deuoui, quia te dimittere nollet;
<ovid. epist. 2.14> Nec tenuit cursus forsitan ille tuos.
<ovid. epist. 2.15> Interdum timui ne, dum uada tendis ad Hebri,
<ovid. epist. 2.16> Mersa foret cana naufraga puppis aqua.
<ovid. epist. 2.17> Saepe deos supplex, ut tu, scelerate, ualeres,
<ovid. epist. 2.18> Cum prece turicremis sum uenerata sacris;
<ovid. epist. 2.19> Saepe, uidens uentos caelo pelagoque lauentes,
<ovid. epist. 2.20> Ipsa mihi dixi: "si ualet ille, uenit."
<ovid. epist. 2.21> Denique fidus amor quidquid properantibus obstat
<ovid. epist. 2.22> Finxit et ad causas ingeniosa fui.
<ovid. epist. 2.23> At tu lentus abes, nec te iurata reducunt
<ovid. epist. 2.24> Numina, nec nostro motus amore redis.
<ovid. epist. 2.25> Demophoon, uentis et uerba et uela dedisti;
<ovid. epist. 2.26> Vela queror reditu, uerba carere fide.
<ovid. epist. 2.27> Dic mihi, quid feci, nisi non sapienter amaui?
<ovid. epist. 2.28> Crimine te potui demeruisse meo.
<ovid. epist. 2.29> Vnum in me scelus est, quod te, scelerate, recepi,
<ovid. epist. 2.30> Sed scelus hoc meriti pondus et instar habet.
<ovid. epist. 2.31> Iura, fides ubi nunc commissaque dextera dextrae,
<ovid. epist. 2.32> Quique erat in falso plurimus ore deus?
<ovid. epist. 2.33> Promissus socios ubi nunc Hymenaeus in annos,
<ovid. epist. 2.34> Qui mihi coniugii sponsor et obses erat?
<ovid. epist. 2.35> Per mare, quod totum uentis agitatur et undis,
<ovid. epist. 2.36> Per quod saepe ieras, per quod iturus eras,
<ovid. epist. 2.37> Perque tuum mihi iurasti, nisi fictus et ille est,
<ovid. epist. 2.38> Concita qui uentis aequora mulcet, auum,
<ovid. epist. 2.39> Per Venerem nimiumque mihi facientia tela,
<ovid. epist. 2.40> Altera tela arcus, altera tela faces,
<ovid. epist. 2.41> Iunonemque, toris quae praesidet alma maritis,
<ovid. epist. 2.42> Et per taediferae mystica sacra deae.
<ovid. epist. 2.43> Si de tot laesis sua numina quisque deorum
<ovid. epist. 2.44> Vindicet, in poenas non satis unus eris.
<ovid. epist. 2.45> At laceras etiam puppes furiosa refeci,
<ovid. epist. 2.46> Vt, qua desererer, firma carina foret,
<ovid. epist. 2.47> Remigiumque dedi, quo me fugiturus abires.
<ovid. epist. 2.48> Heu! patior telis uulnera facta meis!
<ovid. epist. 2.49> Credidimus blandis, quorum tibi copia, uerbis,
<ovid. epist. 2.50> Credidimus generi nominibusque tuis,
<ovid. epist. 2.51> Credidimus lacrimis; an et hae simulare docentur
<ovid. epist. 2.52> Hae quoque habent artes quaque iubentur eunt?
<ovid. epist. 2.53> Dis quoque credidimus. quo iam tot pignora nobis?
<ovid. epist. 2.54> Parte satis potui qualibet inde capi.
<ovid. epist. 2.55> Nec moueor quod te iuui portuque locoque.
<ovid. epist. 2.56> Debuit haec meriti summa fuisse mei.
<ovid. epist. 2.57> Turpiter hospitium lecto cumulasse iugali
<ovid. epist. 2.58> Paenitet et lateri conseruisse latus.
<ovid. epist. 2.59> Quae fuit ante illam, mallem suprema fuisset
<ovid. epist. 2.60> Nox mihi, dum potui Phyllis honesta mori.
<ovid. epist. 2.61> Speraui melius, quia me meruisse putaui;
<ovid. epist. 2.62> Quaecumque ex merito spes uenit, aequa uenit.
<ovid. epist. 2.63> Fallere credentem non est operosa puellam
<ovid. epist. 2.64> Gloria; simplicitas digna fauore fuit.
<ovid. epist. 2.65> Sum decepta tuis et amans et femina uerbis;
<ovid. epist. 2.66> Di faciant laudis summa sit ista tuae.
<ovid. epist. 2.67> Inter et Aegidas media statuaris in urbe,
<ovid. epist. 2.68> Magnificus titulis stet pater ante suis.
<ovid. epist. 2.69> Cum fuerit Sciron lectus toruusque Procrustes
<ovid. epist. 2.70> Et Sinis et tauri mixtaque forma uiri
<ovid. epist. 2.71> Et domitae bello Thebae fusique bimembres
<ovid. epist. 2.72> Et pulsata nigri regia caeca dei,
<ovid. epist. 2.73> Hoc tua post illos titulo signetur imago:
<ovid. epist. 2.74>"Hic est, cuius amans hospita capta dolo est."
<ovid. epist. 2.75> De tanta rerum turba factisque parentis
<ovid. epist. 2.76> Sedit in ingenio Cressa relicta tuo;
<ovid. epist. 2.77> Quod solum excusat, solum miraris in illo;
<ovid. epist. 2.78> Heredem patriae, perfide, fraudis agis.
<ovid. epist. 2.79> Illa (nec inuideo) fruitur meliore marito
<ovid. epist. 2.80> Inque capistratis tigribus alta sedet.
<ovid. epist. 2.81> At mea despecti fugiunt conubia Thraces,
<ovid. epist. 2.82> Quod ferar externum praeposuisse meis.
<ovid. epist. 2.83> Atque aliquis "iam nunc doctas eat" inquit "Athenas;
<ovid. epist. 2.84> Armiferam Thracen qui regat, alter erit."
<ovid. epist. 2.85> Exitus acta probat? careat successibus, opto,
<ovid. epist. 2.86> Quisquis ab euentu facta notanda putat.
<ovid. epist. 2.87> At si nostra tuo spumescant aequora remo
<ovid. epist. 2.88> Iam mihi, iam dicar consuluisse meis.
<ovid. epist. 2.89> Sed neque consului, nec te mea regia tanget
<ovid. epist. 2.90> Fessaque Bistonia membra lauabis aqua.
<ovid. epist. 2.91> Illa meis oculis species abeuntis inhaeret,
<ovid. epist. 2.92> Cum premeret portus classis itura meos.
<ovid. epist. 2.93> Ausus es amplecti colloque infusus amantis
<ovid. epist. 2.94> Oscula per longas iungere pressa moras
<ovid. epist. 2.95> Cumque tuis lacrimis lacrimas confundere nostras,
<ovid. epist. 2.96> Quodque foret uelis aura secunda queri
<ovid. epist. 2.97> Et mihi discedens suprema dicere uoce:
<ovid. epist. 2.98>"Phylli, face exspectes Demophoonta tuum."
<ovid. epist. 2.99> Exspectem, qui me numquam uisurus abisti?
<ovid. epist. 2.100> Exspectem pelago uela negante tamen?
<ovid. epist. 2.101> Et tamen exspecto. redeas modo serus amanti,
<ovid. epist. 2.102> Vt tua sit solo tempore lapsa fides.
<ovid. epist. 2.103> Quid precor infelix? te iam tenet altera coniunx
<ovid. epist. 2.104> Forsitan et, nobis qui male fauit, Amor
<ovid. epist. 2.105> Vtque tibi excidimus, nullam, puto, Phyllida nosti.
<ovid. epist. 2.106> Ei mihi, si quae sim Phyllis et unde rogas,
<ovid. epist. 2.107> Quae tibi, Demophoon, longis erroribus acto
<ovid. epist. 2.108> Threicios portus hospitiumque dedi,
<ovid. epist. 2.109> Cuius opes auxere meae, cui diues egenti
<ovid. epist. 2.110> Munera multa dedi, multa datura fui,
<ovid. epist. 2.111> Quae tibi subieci latissima regna Lycurgi,
<ovid. epist. 2.112> Nomine femineo uix satis apta regi,
<ovid. epist. 2.113> Qua patet umbrosum Rhodope glacialis ad Haemum,
<ovid. epist. 2.114> Et sacer admissas exigit Hebrus aquas,
<ovid. epist. 2.115> Cui mea uirginitas auibus libata sinistris
<ovid. epist. 2.116> Castaque fallaci zona recincta manu.
<ovid. epist. 2.117> Pronuba Tisiphone thalamis ululauit in illis
<ovid. epist. 2.118> Et cecinit maestum deuia carmen auis.
<ovid. epist. 2.119> Affuit Allecto breuibus torquata colubris,
<ovid. epist. 2.120> Suntque sepulcrali lumina mota face.
<ovid. epist. 2.121> Maesta tamen scopulos fruticosaque litora calco
<ovid. epist. 2.122> Quaque patent oculis aequora lata meis,
<ovid. epist. 2.123> Siue die laxatur humus, seu frigida lucent
<ovid. epist. 2.124> Sidera, prospicio quis freta uentus agat,
<ovid. epist. 2.125> Et quaecumque procul uenientia lintea uidi,
<ovid. epist. 2.126> Protinus illa meos auguror esse deos.
<ovid. epist. 2.127> In freta procurro, uix me retinentibus undis,
<ovid. epist. 2.128> Mobile qua primas porrigit aequor aquas.
<ovid. epist. 2.129> Quo magis accedunt, minus et minus utilis adsto:
<ovid. epist. 2.130> Linquor et ancillis excipienda cado.
<ovid. epist. 2.131> Est sinus, adductos modice falcatus in arcus;
<ovid. epist. 2.132> Vltima praerupta cornua mole rigent;
<ovid. epist. 2.133> Hinc mihi suppositas immittere corpus in undas
<ovid. epist. 2.134> Mens fuit, et, quoniam fallere pergis, erit.
<ovid. epist. 2.135> Ad tua me fluctus proiectam litora portent
<ovid. epist. 2.136> Occurramque oculis intumulata tuis.
<ovid. epist. 2.137> Duritia ferrum ut superes adamantaque teque:
<ovid. epist. 2.138>"Non tibi sic" dices "Phylli, sequendus eram."
<ovid. epist. 2.139> Saepe uenenorum sitis est mihi, saepe cruenta
<ovid. epist. 2.140> Traiectam gladio morte perire iuuat;
<ovid. epist. 2.141> Colla quoque, infidis quia se nectenda lacertis
<ovid. epist. 2.142> Praebuerunt, laqueis implicuisse iuuat.
<ovid. epist. 2.143> Stat nece matura tenerum pensare pudorem;
<ovid. epist. 2.144> In necis electu parua futura mora est.
<ovid. epist. 2.145> Inscribere meo causa inuidiosa sepulcro;
<ovid. epist. 2.146> Aut hoc aut simili carmine notus eris:
<ovid. epist. 2.147>"Phyllida Demophoon leto dedit hospes amantem
<ovid. epist. 2.148> Ille necis causam praebuit, ipsa manum."
<ovid. epist. 3.1> Quam legis, a rapta Briseide littera uenit, 
<ovid. epist. 3.2> Vix bene barbarica Graeca notata manu. 
<ovid. epist. 3.3> Quascumque aspicies, lacrimae fecere lituras; 
<ovid. epist. 3.4> Sed tamen et lacrimae pondera uocis habent. 
<ovid. epist. 3.5> Si mihi pauca queri de te dominoque uiroque 
<ovid. epist. 3.6> Fas est, de domino pauca uiroque querar. 
<ovid. epist. 3.7> Non, ego poscenti quod sum cito tradita regi, 
<ovid. epist. 3.8> Culpa tua est, quamuis haec quoque culpa tua est. 
<ovid. epist. 3.9> Nam simul Eurybates me Talthybiosque uocarunt, 
<ovid. epist. 3.10> Eurybati data sum Talthybioque comes; 
<ovid. epist. 3.11> Alter in alterius iactantes lumina uultum 
<ovid. epist. 3.12> Quaerebant taciti noster ubi esset amor. 
<ovid. epist. 3.13> Differri potui; poenae mora grata fuisset. 
<ovid. epist. 3.14> Ei mihi! discedens oscula nulla dedi, 
<ovid. epist. 3.15> At lacrimas sine fine dedi rupique capillos. 
<ovid. epist. 3.16> Infelix! iterum sum mihi uisa capi. 
<ovid. epist. 3.17> Saepe ego decepto uolui(==VOLUI) custode reuerti, 
<ovid. epist. 3.18> Sed me qui timidam prenderet, hostis erat; 
<ovid. epist. 3.19> Si progressa forem, caperer ne, nocte, timebam, 
<ovid. epist. 3.20> Quamlibet ad Priami munus itura nurum. 
<ovid. epist. 3.21> Sed data sim, quia danda fui. tot noctibus absum 
<ovid. epist. 3.22> Nec repetor; cessas iraque lenta tua est. 
<ovid. epist. 3.23> Ipse Menoetiades, tum cum tradebar, in aurem: 
<ovid. epist. 3.24>"Quid fles? hic paruo tempore" dixit "eris." 
<ovid. epist. 3.25> Non repetisse parum. pugnas ne reddar, Achille. 
<ovid. epist. 3.26> I nunc et cupidi nomen amantis habe. 
<ovid. epist. 3.27> Venerunt ad te Telamone et Amyntore nati, 
<ovid. epist. 3.28> Ille gradu propior sanguinis, ille comes, 
<ovid. epist. 3.29> Laertaque satus, per quos comitata redirem. 
<ovid. epist. 3.30> Auxerunt blandae grandia dona preces, 
<ovid. epist. 3.31> Viginti fuluos operoso ex aere lebetas 
<ovid. epist. 3.32> Et tripodas septem pondere et arte pares; 
<ovid. epist. 3.33> Addita sunt illis auri bis quinque talenta, 
<ovid. epist. 3.34> Bis sex adsueti uincere semper equi, 
<ovid. epist. 3.35> Quodque superuacuum est, forma praestante puellae 
<ovid. epist. 3.36> Lesbides, euersa corpora capta domo, 
<ovid. epist. 3.37> Cumque tot his (sed non opus est tibi coniuge) coniunx 
<ovid. epist. 3.38> Ex Agamemnoniis una puella tribus. 
<ovid. epist. 3.39> Sic tibi ab Atride pretio redimenda fuissem, 
<ovid. epist. 3.40> Quae dare debueras, accipere illa negas. 
<ovid. epist. 3.41> Qua merui culpa fieri tibi uilis, Achille? 
<ovid. epist. 3.42> Quo leuis a nobis tam cito fugit amor? 
<ovid. epist. 3.43> An miseros tristis fortuna tenaciter urget, 
<ovid. epist. 3.44> Nec uenit inceptis mollior hora meis? 
<ovid. epist. 3.45> Diruta Marte tuo Lyrnesia moenia uidi 
<ovid. epist. 3.46>(Et fueram patriae pars ego magna meae); 
<ovid. epist. 3.47> Vidi consortes pariter generisque necisque 
<ovid. epist. 3.48> Tres cecidisse (tribus, quae mea mater erat); 
<ovid. epist. 3.49> Vidi, quantus erat, fusum tellure cruenta 
<ovid. epist. 3.50> Pectora iactantem sanguinolenta uirum. 
<ovid. epist. 3.51> Tot tamen amissis te compensauimus unum; 
<ovid. epist. 3.52> Tu dominus, tu uir, tu mihi frater eras, 
<ovid. epist. 3.53> Tu mihi, iuratus per numina matris aquosae, 
<ovid. epist. 3.54> Vtile dicebas ipse fuisse capi, 
<ovid. epist. 3.55> Scilicet ut, quamuis ueniam dotata, repellas 
<ovid. epist. 3.56> Et mecum fugias, quae tibi dantur, opes. 
<ovid. epist. 3.57> Quin etiam fama est, cum crastina fulserit eos, 
<ovid. epist. 3.58> Te dare nubiferis lintea uela notis. 
<ovid. epist. 3.59> Quod scelus ut pauidas miserae mihi contigit aures, 
<ovid. epist. 3.60> Sanguinis atque animi pectus inane fuit. 
<ovid. epist. 3.61> Ibis et o! miseram cui me, uiolente, relinques? 
<ovid. epist. 3.62> Quis mihi desertae mite leuamen erit? 
<ovid. epist. 3.63> Deuorer ante, precor, subito telluris hiatu 
<ovid. epist. 3.64> Aut rutilo missi fulminis igne cremer, 
<ovid. epist. 3.65> Quam sine me Phthiis canescant aequora remis 
<ovid. epist. 3.66> Et uideam puppes ire relicta tuas! 
<ovid. epist. 3.67> Si tibi iam reditusque placent patriique penates, 
<ovid. epist. 3.68> Non ego sum classi sarcina magna tuae; 
<ovid. epist. 3.69> Victorem captiua sequar, non nupta maritum. 
<ovid. epist. 3.70> Est mihi, quae lanas molliat, apta manus. 
<ovid. epist. 3.71> Inter Achaeiadas longe pulcherrima matres 
<ovid. epist. 3.72> In thalamos coniunx ibit eatque tuos, 
<ovid. epist. 3.73> Digna nurus socero, Iouis Aeginaeque nepote 
<ovid. epist. 3.74> Cuique senex Nereus prosocer esse uelit. 
<ovid. epist. 3.75> Nos humiles famulaeque tuae data pensa trahemus, 
<ovid. epist. 3.76> Et minuent plenas stamina nostra colos. 
<ovid. epist. 3.77> Exagitet ne me tantum tua, deprecor, uxor, 
<ovid. epist. 3.78> Quae mihi nescio quo non erit aequa modo, 
<ovid. epist. 3.79> Neue meos coram scindi patiare capillos 
<ovid. epist. 3.80> Et leuiter dicas: "haec quoque nostra fuit." 
<ovid. epist. 3.81> Vel patiare licet, dum ne contempta relinquar. 
<ovid. epist. 3.82> Hic mihi uae! miserae concutit ossa metus. 
<ovid. epist. 3.83> Quid tamen exspectas? Agamemnona paenitet irae 
<ovid. epist. 3.84> Et iacet ante tuos Graecia maesta pedes. 
<ovid. epist. 3.85> Vince animos iramque tuam, qui cetera uincis. 
<ovid. epist. 3.86> Quid lacerat Danaas impiger Hector opes? 
<ovid. epist. 3.87> Arma cape, Aeacide, sed me tamen ante recepta, 
<ovid. epist. 3.88> Et preme turbatos Marte fauente uiros. 
<ovid. epist. 3.89> Propter me mota est, propter me desinat ira 
<ovid. epist. 3.90> Simque ego tristitiae causa modusque tuae. 
<ovid. epist. 3.91> Nec tibi turpe puta precibus succumbere nostris; 
<ovid. epist. 3.92> Coniugis Oenides uersus in arma prece est. 
<ovid. epist. 3.93> Res audita mihi, nota est tibi. fratribus orba 
<ovid. epist. 3.94> Deuouit nati spemque caputque parens. 
<ovid. epist. 3.95> Bellum erat; ille ferox positis secessit ab armis 
<ovid. epist. 3.96> Et patriae rigida mente negauit opem; 
<ovid. epist. 3.97> Sola uirum coniunx flexit. felicior illa! 
<ovid. epist. 3.98> At mea pro nullo pondere uerba cadunt. 
<ovid. epist. 3.99> Nec tamen indignor nec me pro coniuge gessi 
<ovid. epist. 3.100> Saepius in domini serua uocata torum. 
<ovid. epist. 3.101> Me quaedam, memini, dominam captiua uocabat: 
<ovid. epist. 3.102>"Seruitio, dixi, nominis addis onus." 
<ovid. epist. 3.103> Per tamen ossa uiri subito male tecta sepulcro, 
<ovid. epist. 3.104> Semper iudiciis ossa uerenda meis, 
<ovid. epist. 3.105> Perque trium fortes animas, mea numina, fratrum, 
<ovid. epist. 3.106> Qui bene pro patria cum patriaque iacent, 
<ovid. epist. 3.107> Perque tuum nostrumque caput, quae iunximus una, 
<ovid. epist. 3.108> Perque tuos enses, cognita tela meis, 
<ovid. epist. 3.109> Nulla Mycenaeum sociasse cubilia mecum 
<ovid. epist. 3.110> Iuro; fallentem deseruisse uelis 
<ovid. epist. 3.111> Si tibi nunc dicam "fortissime, tu quoque iura 
<ovid. epist. 3.112> Nulla tibi sine me gaudia facta", neges. 
<ovid. epist. 3.113> At Danai maerere putant. tibi plectra mouentur, 
<ovid. epist. 3.114> Te tenet in tepido mollis amica sinu. 
<ovid. epist. 3.115> Et quisquam quaerit quare pugnare recuses. 
<ovid. epist. 3.116> Pugna nocet, citharae uoxque uenusque iuuant; 
<ovid. epist. 3.117> Tutius est iacuisse toro, tenuisse puellam, 
<ovid. epist. 3.118> Threiciam digitis increpuisse lyram, 
<ovid. epist. 3.119> Quam manibus clipeos et acutae cuspidis hastam 
<ovid. epist. 3.120> Et galeam pressa sustinuisse coma. 
<ovid. epist. 3.121> Sed tibi pro tutis insignia facta placebant, 
<ovid. epist. 3.122> Partaque bellando gloria dulcis erat. 
<ovid. epist. 3.123> An, tantum dum me caperes fera bella probabas, 
<ovid. epist. 3.124> Cumque mea patria laus tua uicta iacet? 
<ovid. epist. 3.125> Di melius! ualidoque, precor, uibrata lacerto 
<ovid. epist. 3.126> Transeat Hectoreum Pelias hasta latus! 
<ovid. epist. 3.127> Mittite me, Danai. dominum legata rogabo 
<ovid. epist. 3.128> Multaque mandatis oscula mixta feram. 
<ovid. epist. 3.129> Plus ego quam Phoenix, plus quam facundus Vlixes, 
<ovid. epist. 3.130> Plus ego quam Teucri, credite, frater agam. 
<ovid. epist. 3.131> Est aliquid, collum solitis tetigisse lacertis, 
<ovid. epist. 3.132> Praesentisque oculos admonuisse suis. 
<ovid. epist. 3.133> Sis licet immitis matrisque ferocior undis, 
<ovid. epist. 3.134> Vt taceam, lacrimis comminuere meis. 
<ovid. epist. 3.135> Nunc quoque (sic omnes Peleus pater impleat annos, 
<ovid. epist. 3.136> Sic eat auspiciis Pyrrhus ad arma tuis) 
<ovid. epist. 3.137> Respice sollicitam Briseida, fortis Achille, 
<ovid. epist. 3.138> Nec miseram lenta ferreus ure mora, 
<ovid. epist. 3.139> Aut, si uersus amor tuus est in taedia nostri, 
<ovid. epist. 3.140> Quam sine te cogis uiuere, coge mori, 
<ovid. epist. 3.141> Vtque facis, coges. abiit corpusque colorque; 
<ovid. epist. 3.142> Sustinet hoc animae spes tamen una tui. 
<ovid. epist. 3.143> Qua si destituor, repetam fratresque uirumque; 
<ovid. epist. 3.144> Nec tibi magnificum femina iussa mori. 
<ovid. epist. 3.145> Cur autem iubeas? stricto pete corpora ferro; 
<ovid. epist. 3.146> Est mihi qui fosso pectore sanguis eat. 
<ovid. epist. 3.147> Me petat ille tuus, qui, si dea passa fuisset, 
<ovid. epist. 3.148> Ensis in Atridae pectus iturus erat. 
<ovid. epist. 3.149> A! potius serues nostram, tua munera, uitam. 
<ovid. epist. 3.150> Quod dederas hosti uictor, amica rogo. 
<ovid. epist. 3.151> Perdere quos melius possis, Neptunia praebent 
<ovid. epist. 3.152> Pergama; materiam caedis ab hoste pete; 
<ovid. epist. 3.153> Me modo, siue paras impellere remige classem, 
<ovid. epist. 3.154> Siue manes, domini iure uenire iube. 
<ovid. epist. 4.1> Quam nisi tu dederis, caritura est ipsa, salutem
<ovid. epist. 4.2> Mittit Amazonio Cressa puella uiro.
<ovid. epist. 4.3> Perlege, quodcumque est. quid epistula lecta nocebit?
<ovid. epist. 4.4> Te quoque in hac aliquid quod iuuet esse potest.
<ovid. epist. 4.5> His arcana notis terra pelagoque feruntur;
<ovid. epist. 4.6> Inspicit acceptas hostis ab hoste notas.
<ovid. epist. 4.7> Ter tecum conata loqui ter inutilis haesit
<ovid. epist. 4.8> Lingua, ter in primo destitit ore sonus.
<ovid. epist. 4.9> Qua licet et quitur, pudor est miscendus amori;
<ovid. epist. 4.10> Dicere quae puduit, scribere iussit amor.
<ovid. epist. 4.11> Quidquid Amor iussit, non est contemnere tutum;
<ovid. epist. 4.12> Regnat et in dominos ius habet ille deos.
<ovid. epist. 4.13> Ille mihi primo dubitanti scribere dixit:
<ovid. epist. 4.14>"Scribe. dabit uictas ferreus ille manus."
<ovid. epist. 4.15> Adsit, et, ut nostras auido fouet igne medullas,
<ovid. epist. 4.16> Figat sic animos in mea uota tuos!
<ovid. epist. 4.17> Non ego nequitia socialia foedera rumpam;
<ovid. epist. 4.18> Fama, uelim quaeras, crimine nostra uacat.
<ovid. epist. 4.19> Venit amor grauius, quo serius. urimur intus;
<ovid. epist. 4.20> Vrimur et caecum pectora uulnus habent.
<ovid. epist. 4.21> Scilicet ut teneros laedunt iuga prima iuuencos
<ovid. epist. 4.22> Frenaque uix patitur de grege captus equus,
<ovid. epist. 4.23> Sic male uixque subit primos rude pectus amores
<ovid. epist. 4.24> Sarcinaque haec animo non sedet apta meo.
<ovid. epist. 4.25> Ars fit, ubi a teneris crimen condiscitur annis;
<ovid. epist. 4.26> Quae uenit exacto tempore, peius amat.
<ovid. epist. 4.27> Tu noua seruatae carpes libamina famae
<ovid. epist. 4.28> Et pariter nostrum fiet uterque nocens.
<ovid. epist. 4.29> Est aliquid plenis pomaria carpere ramis
<ovid. epist. 4.30> Et tenui primam delegere ungue rosam.
<ovid. epist. 4.31> Si tamen ille prior, quo me sine crimine gessi,
<ovid. epist. 4.32> Candor ab insolita labe notandus erat,
<ovid. epist. 4.33> At bene successit, digno quod adurimur igni;
<ovid. epist. 4.34> Peius adulterio turpis adulter obest.
<ovid. epist. 4.35> Si mihi concedat Iuno fratremque uirumque,
<ovid. epist. 4.36> Hippolytum uideor praepositura Ioui.
<ovid. epist. 4.37> Iam quoque, uix credes, ignotas mutor in artes;
<ovid. epist. 4.38> Est mihi per saeuas impetus ire feras;
<ovid. epist. 4.39> Iam mihi prima dea est arcu praesignis adunco
<ovid. epist. 4.40> Delia; iudicium subsequor ipsa tuum.
<ovid. epist. 4.41> In nemus ire libet pressisque in retia ceruis
<ovid. epist. 4.42> Hortari celeris per iuga summa canes
<ovid. epist. 4.43> Aut tremulum excusso iaculum uibrare lacerto
<ovid. epist. 4.44> Aut in graminea ponere corpus humo.
<ovid. epist. 4.45> Saepe iuuat uersare leues in puluere currus
<ovid. epist. 4.46> Torquentem frenis ora fugacis equi;
<ovid. epist. 4.47> Nunc feror ut Bacchi furiis Eleleides actae
<ovid. epist. 4.48> Quaeque sub Idaeo tympana colle mouent
<ovid. epist. 4.49> Aut quas semideae Dryades Faunique bicornes
<ovid. epist. 4.50> Numine contactas attonuere suo.
<ovid. epist. 4.51> Namque mihi referunt, cum se furor ille remisit,
<ovid. epist. 4.52> Omnia; me tacitam conscius urit amor.
<ovid. epist. 4.53> Forsitan hunc generis fato reddamus amorem
<ovid. epist. 4.54> Et Venus ex tota gente tributa petat.
<ovid. epist. 4.55> Iuppiter Europen (prima est ea gentis origo)
<ovid. epist. 4.56> Dilexit, tauro dissimulante deum;
<ovid. epist. 4.57> Pasiphae mater, decepto subdita tauro,
<ovid. epist. 4.58> Enixa est utero crimen onusque suo;
<ovid. epist. 4.59> Perfidus Aegides, ducentia fila secutus,
<ovid. epist. 4.60> Curua meae fugit tecta sororis ope.
<ovid. epist. 4.61> En, ego nunc, ne forte parum Minoia credar,
<ovid. epist. 4.62> In socias leges ultima gentis eo.
<ovid. epist. 4.63> Hoc quoque fatale est; placuit domus una duabus;
<ovid. epist. 4.64> Me tua forma capit, capta parente soror;
<ovid. epist. 4.65> Theseides Theseusque duas rapuere sorores;
<ovid. epist. 4.66> Ponite de nostra bina tropaea domo.
<ovid. epist. 4.67> Tempore quo nobis inita est Cerealis Eleusin,
<ovid. epist. 4.68> Gnosia me uellem detinuisset humus.
<ovid. epist. 4.69> Tunc mihi praecipue, nec non tamen ante, placebas;
<ovid. epist. 4.70> Acer in extremis ossibus haesit amor.
<ovid. epist. 4.71> Candida uestis erat, praecincti flore capilli,
<ovid. epist. 4.72> Flaua uerecundus tinxerat ora rubor,
<ovid. epist. 4.73> Quemque uocant aliae uultum rigidumque trucemque,
<ovid. epist. 4.74> Pro rigido Phaedra iudice fortis erat.
<ovid. epist. 4.75> Sint procul a nobis iuuenes ut femina compti.
<ovid. epist. 4.76> Fine coli modico forma uirilis amat.
<ovid. epist. 4.77> Te tuus iste rigor positique sine arte capilli
<ovid. epist. 4.78> Et leuis egregio puluis in ore decet.
<ovid. epist. 4.79> Siue ferocis equi luctantia colla recuruas,
<ovid. epist. 4.80> Exiguo flexos miror in orbe pedes;
<ovid. epist. 4.81> Seu lentum ualido torques hastile lacerto,
<ovid. epist. 4.82> Ora ferox in se uersa lacertus habet;
<ovid. epist. 4.83> Siue tenes lato uenabula cornea ferro,
<ovid. epist. 4.84> Denique nostra iuuat lumina, quidquid agas.
<ovid. epist. 4.85> Tu modo duritiam siluis depone iugosis.
<ovid. epist. 4.86> Non sum duritia digna perire tua.
<ovid. epist. 4.87> Quid iuuat incinctae studia exercere Dianae
<ovid. epist. 4.88> Et Veneri numeros eripuisse suos?
<ovid. epist. 4.89> Quod caret alterna requie, durabile non est;
<ovid. epist. 4.90> Haec reparat uires fessaque membra nouat;
<ovid. epist. 4.91> Arcus (et arma tuae tibi sunt imitanda Dianae)
<ovid. epist. 4.92> Si numquam cesses tendere, mollis erit.
<ovid. epist. 4.93> Clarus erat siluis Cephalus multaeque per herbas
<ovid. epist. 4.94> Conciderant illo percutiente ferae,
<ovid. epist. 4.95> Nec tamen Aurorae male se praebebat amandum;
<ovid. epist. 4.96> Ibat ad hunc sapiens a sene diua uiro.
<ovid. epist. 4.97> Saepe sub ilicibus Venerem Cinyraque creatum
<ovid. epist. 4.98> Sustinuit positos quaelibet herba duos.
<ovid. epist. 4.99> Arsit et Oenides in Maenalia Atalanta;
<ovid. epist. 4.100> Illa ferae spolium pignus amoris habet.
<ovid. epist. 4.101> Nos quoque iam primum turba numeremur in ista;
<ovid. epist. 4.102> Si Venerem tollas, rustica silua tua est.
<ovid. epist. 4.103> Ipsa comes ueniam, nec me latebrosa mouebunt
<ovid. epist. 4.104> Saxa neque obliquo dente timendus aper.
<ovid. epist. 4.105> Aequora bina suis oppugnant fluctibus Isthmon
<ovid. epist. 4.106> Et tenuis tellus audit utrumque mare.
<ovid. epist. 4.107> Hic tecum Troezena colam, Pittheia regna;
<ovid. epist. 4.108> Iam nunc est patria gratior illa mea.
<ovid. epist. 4.109> Tempore abest aberitque diu Neptunius heros;
<ovid. epist. 4.110> Illum Pirithoi detinet ora sui;
<ovid. epist. 4.111> Praeposuit Theseus, nisi si manifesta negamus,
<ovid. epist. 4.112> Pirithoum Phaedrae Pirithoumque tibi.
<ovid. epist. 4.113> Sola nec haec ad nos iniuria uenit ab illo;
<ovid. epist. 4.114> In magnis laesi rebus uterque sumus.
<ovid. epist. 4.115> Ossa mei fratris claua perfracta trinodi
<ovid. epist. 4.116> Sparsit humi, soror est praeda relicta feris.
<ovid. epist. 4.117> Prima securigeras inter uirtute puellas
<ovid. epist. 4.118> Te peperit, nati digna uigore parens;
<ovid. epist. 4.119> Si quaeras ubi sit, Theseus latus ense peregit;
<ovid. epist. 4.120> Nec tanto mater pignore tuta fuit.
<ovid. epist. 4.121> At ne nupta quidem taedaque accepta iugali;
<ovid. epist. 4.122> Cur, nisi ne caperes regna paterna nothus?
<ovid. epist. 4.123> Addidit et fratres ex me tibi, quos tamen omnis
<ovid. epist. 4.124> Non ego tollendi causa, sed ille fuit.
<ovid. epist. 4.125> O utinam nocitura tibi, pulcherrime rerum,
<ovid. epist. 4.126> In medio nisu uiscera rupta forent!
<ovid. epist. 4.127> I nunc, sic meriti lectum reuerere parentis,
<ovid. epist. 4.128> Quem fugit et factis abdicat ipse suis.
<ovid. epist. 4.129> Nec, quia priuigno uidear coitura nouerca.
<ovid. epist. 4.130> Terruerint animos nomina uana tuos.
<ovid. epist. 4.131> Ista uetus pietas, aeuo moritura futuro,
<ovid. epist. 4.132> Rustica Saturno regna tenente fuit;
<ovid. epist. 4.133> Iuppiter esse pium statuit quodcumque iuuaret,
<ovid. epist. 4.134> Et fas omne facit fratre marita soror.
<ovid. epist. 4.135> Illa coit firma generis iunctura catena,
<ovid. epist. 4.136> Imposuit nodos cui Venus ipsa suos.
<ovid. epist. 4.137> Nec labor est celare, licet peccemus, ut illa;
<ovid. epist. 4.138> Cognato poterit nomine culpa tegi.
<ovid. epist. 4.139> Viderit amplexus aliquis, laudabimur ambo,
<ovid. epist. 4.140> Dicar priuigno fida nouerca meo.
<ovid. epist. 4.141> Non tibi per tenebras duri reseranda mariti
<ovid. epist. 4.142> Ianua, non custos decipiendus erit;
<ovid. epist. 4.143> Vt tenuit domus una duos, domus una tenebit;
<ovid. epist. 4.144> Oscula aperta dabas, oscula aperta dabis;
<ovid. epist. 4.145> Tutus eris mecum laudemque merebere culpa,
<ovid. epist. 4.146> Tu licet in lecto conspiciare meo.
<ovid. epist. 4.147> Tolle moras tantum properataque foedera iunge:
<ovid. epist. 4.148> Qui mihi nunc saeuit, sic tibi parcat Amor.
<ovid. epist. 4.149> Non ego dedignor supplex humilisque precari.
<ovid. epist. 4.150> Heu! ubi nunc fastus altaque uerba? iacent.
<ovid. epist. 4.151> Et pugnare diu nec me summittere culpae
<ovid. epist. 4.152> Certa fui, certi siquid haberet amor;
<ovid. epist. 4.153> Victa precor genibusque tuis regalia tendo
<ovid. epist. 4.154> Bracchia. quid deceat, non uidet ullus amans.
<ovid. epist. 4.155> Depuduit, profugusque pudor sua signa reliquit.
<ovid. epist. 4.156> Da ueniam fassae duraque corda doma.
<ovid. epist. 4.157> Quod mihi sit genitor, qui possidet aequora, Minos,
<ovid. epist. 4.158> Quod ueniant proaui fulmina torta manu,
<ovid. epist. 4.159> Quod sit auus radiis frontem uallatus acutis,
<ovid. epist. 4.160> Purpureo tepidum qui mouet axe diem,
<ovid. epist. 4.161> Nobilitas sub amore iacet; miserere priorum
<ovid. epist. 4.162> Et, mihi si non uis parcere, parce meis.
<ovid. epist. 4.163> Est mihi dotalis tellus Iouis insula, Crete;
<ovid. epist. 4.164> Seruiat Hippolyto regia tota meo.
<ovid. epist. 4.165> Flecte, ferox, animos. potuit corrumpere taurum
<ovid. epist. 4.166> Mater; eris tauro saeuior ipse truci?
<ovid. epist. 4.167> Per Venerem, parcas, oro, quae plurima mecum est
<ovid. epist. 4.168> Sic numquam, quae te spernere possit, ames;
<ovid. epist. 4.169> Sic tibi secretis agilis dea saltibus adsit
<ovid. epist. 4.170> Siluaque perdendas praebeat alta feras;
<ovid. epist. 4.171> Sic faueant Satyri montanaque numina Panes
<ovid. epist. 4.172> Et cadat aduersa cuspide fossus aper;
<ovid. epist. 4.173> Sic tibi dent nymphae, quamuis odisse puellas
<ovid. epist. 4.174> Diceris, arentem quae leuet unda sitim.
<ovid. epist. 4.175> Addimus his precibus lacrimas quoque. uerba precantis
<ovid. epist. 4.176> Perlegis, at lacrimas finge uidere meas.
<ovid. epist. 5.1> Perlegis? an coniunx prohibet noua? perlege; non est 
<ovid. epist. 5.2> Ista Mycenaea littera facta manu. 
<ovid. epist. 5.3> Pegasis Oenone, Phrygiis celeberrima siluis, 
<ovid. epist. 5.4> Laesa queror de te, si sinis, ipsa meo. 
<ovid. epist. 5.5> Quis deus opposuit nostris sua numina uotis? 
<ovid. epist. 5.6> Ne tua permaneam, quod mihi crimen obest? 
<ovid. epist. 5.7> Leniter, ex merito quidquid patiare, ferendum est; 
<ovid. epist. 5.8> Quae uenit indigno poena, dolenda uenit. 
<ovid. epist. 5.9> Nondum tantus eras, cum te contenta marito 
<ovid. epist. 5.10> Edita de magni flumine nympha fui. 
<ovid. epist. 5.11> Qui nunc Priamides (absit reuerentia uero), 
<ovid. epist. 5.12> Seruus eras; seruo nubere nympha tuli. 
<ovid. epist. 5.13> Saepe greges inter requieuimus arbore tecti 
<ovid. epist. 5.14> Mixtaque cum foliis praebuit herba torum; 
<ovid. epist. 5.15> Saepe super stramen fenoque iacentibus alto 
<ovid. epist. 5.16> Defensa est humili cana pruina casa. 
<ovid. epist. 5.17> Quis tibi monstrabat saltus uenatibus aptos 
<ovid. epist. 5.18> Et tegeret catulos qua fera rupe suos? 
<ovid. epist. 5.19> Retia saepe comes maculis distenta tetendi, 
<ovid. epist. 5.20> Saepe citos egi per iuga longa canes. 
<ovid. epist. 5.21> Incisae seruant a te mea nomina fagi 
<ovid. epist. 5.22> Et legor Oenone falce notata tua, 
<ovid. epist. 5.23> Et quantum trunci, tantum mea nomina crescunt. 
<ovid. epist. 5.24> Crescite et in titulos surgite recta meos. 
<ovid. epist. 5.25> Populus est, memini, fluuiali consita riuo, 
<ovid. epist. 5.26> Est in qua nostri littera scripta memor; 
<ovid. epist. 5.27> Popule, uiue, precor, quae consita margine ripae 
<ovid. epist. 5.28> Hoc in rugoso cortice carmen habes: 
<ovid. epist. 5.29>"Cum Paris Oenone poterit spirare relicta, 
<ovid. epist. 5.30> Ad fontem Xanthi uersa recurret aqua." 
<ovid. epist. 5.31> Xanthe, retro propera, uersaeque recurrite lymphae. 
<ovid. epist. 5.32> Sustinet Oenonen deseruisse Paris. 
<ovid. epist. 5.33> Illa dies fatum miserae mihi dixit, ab illa 
<ovid. epist. 5.34> Pessima mutati coepit amoris hiemps, 
<ovid. epist. 5.35> Qua Venus et Iuno sumptisque decentior armis 
<ovid. epist. 5.36> Venit in arbitrium nuda Minerua tuum. 
<ovid. epist. 5.37> Attoniti micuere sinus, gelidusque cucurrit, 
<ovid. epist. 5.38> Vt mihi narrasti, dure, per ossa tremor. 
<ovid. epist. 5.39> Consului (neque enim modice terrebar) anusque 
<ovid. epist. 5.40> Longaeuosque senes; constitit esse nefas. 
<ovid. epist. 5.41> Caesa abies, sectaeque trabes, et classe parata 
<ovid. epist. 5.42> Caerula ceratas accipit unda rates. 
<ovid. epist. 5.43> Flesti discedens; hoc saltem parce negare. 
<ovid. epist. 5.44> Praeterito magis est iste pudendus amor. 
<ovid. epist. 5.45> Et flesti et nostros uidisti flentis ocellos; 
<ovid. epist. 5.46> Miscuimus lacrimas maestus uterque suas; 
<ovid. epist. 5.47> Non sic appositis uincitur uitibus ulmus, 
<ovid. epist. 5.48> Vt tua sunt collo bracchia nexa meo. 
<ovid. epist. 5.49> A! quotiens, cum te uento quererere teneri, 
<ovid. epist. 5.50> Riserunt comites; ille secundus erat. 
<ovid. epist. 5.51> Oscula dimissae quotiens repetita dedisti; 
<ovid. epist. 5.52> Quam uix sustinuit dicere lingua "uale." 
<ovid. epist. 5.53> Aura leuis rigido pendentia lintea malo 
<ovid. epist. 5.54> Suscitat et remis eruta canet aqua. 
<ovid. epist. 5.55> Prosequor infelix oculis abeuntia uela, 
<ovid. epist. 5.56> Qua licet, et lacrimis umet harena meis, 
<ovid. epist. 5.57> Vtque celer uenias, uirides Nereidas oro, 
<ovid. epist. 5.58> Scilicet ut uenias in mea damna celer. 
<ovid. epist. 5.59> Votis ergo meis alii rediture redisti. 
<ovid. epist. 5.60> Ei mihi! pro dira paelice blanda fui. 
<ovid. epist. 5.61> Aspicit immensum moles natiua profundum; 
<ovid. epist. 5.62> Mons fuit; aequoreis illa resistit aquis. 
<ovid. epist. 5.63> Hinc ego uela tuae cognoui prima carinae. 
<ovid. epist. 5.64> Et mihi per fluctus impetus ire fuit. 
<ovid. epist. 5.65> Dum moror, in summa fulsit mihi purpura prora. 
<ovid. epist. 5.66> Pertimui, cultus non erat ille tuus. 
<ovid. epist. 5.67> Fit propior terrasque cita ratis attigit aura; 
<ovid. epist. 5.68> Femineas uidi corde tremente genas. 
<ovid. epist. 5.69> Non satis id fuerat (quid enim furiosa morabar?); 
<ovid. epist. 5.70> Haerebat gremio turpis amica tuo. 
<ovid. epist. 5.71> Tunc uero rupique sinus et pectora planxi 
<ovid. epist. 5.72> Et secui madidas ungue rigente genas 
<ovid. epist. 5.73> Impleuique sacram querulis ululatibus Iden; 
<ovid. epist. 5.74> Illuc has lacrimas in mea saxa tuli. 
<ovid. epist. 5.75> Sic Helene doleat desertaque coniuge ploret, 
<ovid. epist. 5.76> Quaeque prior nobis intulit, ipsa ferat. 
<ovid. epist. 5.77> Nunc tibi conueniunt, quae te per aperta sequantur 
<ovid. epist. 5.78> Aequora legitimos destituantque uiros. 
<ovid. epist. 5.79> At cum pauper eras armentaque pastor agebas, 
<ovid. epist. 5.80> Nulla nisi Oenone pauperis uxor erat. 
<ovid. epist. 5.81> Non ego miror opes, nec me tua regia tangit 
<ovid. epist. 5.82> Nec de tot Priami dicar ut una nurus. 
<ovid. epist. 5.83> Non tamen ut Priamus nymphae socer esse recuset 
<ovid. epist. 5.84> Aut Hecubae fuerim dissimulanda nurus. 
<ovid. epist. 5.85> Dignaque sum et cupio fieri matrona potentis; 
<ovid. epist. 5.86> Sunt mihi, quas possint sceptra decere, manus; 
<ovid. epist. 5.87> Nec me, faginea quod tecum fronde iacebam, 
<ovid. epist. 5.88> Despice; purpureo sum magis apta toro. 
<ovid. epist. 5.89> Denique tutus amor meus est; mihi nulla parantur 
<ovid. epist. 5.90> Bella nec ultrices aduehit unda rates. 
<ovid. epist. 5.91> Tyndaris infestis fugitiua reposcitur armis; 
<ovid. epist. 5.92> Hac uenit in thalamos dote superba tuos. 
<ovid. epist. 5.93> Quae si sit Danais reddenda, uel Hectora fratrem, 
<ovid. epist. 5.94> Vel cum Deiphobo Polydamanta roga; 
<ovid. epist. 5.95> Quid grauis Antenor, Priamus quid suadeat ipse 
<ovid. epist. 5.96> Consule, quis aetas longa magistra fuit. 
<ovid. epist. 5.97> Turpe rudimentum, patriae praeponere raptam; 
<ovid. epist. 5.98> Causa pudenda tua est; iusta uir arma mouet. 
<ovid. epist. 5.99> Nec tibi, si sapias, fidam promitte Lacaenam, 
<ovid. epist. 5.100> Quae sit in amplexus tam cito uersa tuos. 
<ovid. epist. 5.101> Vt minor Atrides temerati foedera lecti 
<ovid. epist. 5.102> Clamat et externi laesus amore dolet, 
<ovid. epist. 5.103> Tu quoque clamabis. nulla reparabilis arte 
<ovid. epist. 5.104> Laesa pudicitia est; deperit illa semel. 
<ovid. epist. 5.105> Ardet amore tui. sic et Menelaon amauit; 
<ovid. epist. 5.106> Nunc iacet in uiduo credulus ille toro. 
<ovid. epist. 5.107> Felix Andromache, certo bene nupta marito! 
<ovid. epist. 5.108> Vxor ad exemplum fratris habenda fui; 
<ovid. epist. 5.109> Tu leuior foliis, tum cum sine pondere suci 
<ovid. epist. 5.110> Mobilibus uentis arida facta uolant; 
<ovid. epist. 5.111> Et minus est in te quam summa pondus arista, 
<ovid. epist. 5.112> Quae leuis assiduis solibus usta riget. 
<ovid. epist. 5.113> Hoc tua (nam recolo) quondam germana canebat, 
<ovid. epist. 5.114> Sic mihi diffusis uaticinata comis: 
<ovid. epist. 5.115>"Quid facis, Oenone? quid harenae semina mandas? 
<ovid. epist. 5.116> Non profecturis litora bubus aras. 
<ovid. epist. 5.117> Graia iuuenca uenit, quae te patriamque domumque 
<ovid. epist. 5.118> Perdat. Io! prohibe. Graia iuuenca uenit. 
<ovid. epist. 5.119> Dum licet, obscenam ponto demergite puppim. 
<ovid. epist. 5.120> Heu! quantum Phrygii sanguinis illa uehit." 
<ovid. epist. 5.121> Dixerat; in cursu famulae rapuere furentem, 
<ovid. epist. 5.122> At mihi flauentes diriguere comae. 
<ovid. epist. 5.123> A! nimium miserae uates mihi uera fuisti: 
<ovid. epist. 5.124> Possidet, en, saltus Graia iuuenca meos. 
<ovid. epist. 5.125> Sit facie quamuis insignis, adultera certe est. 
<ovid. epist. 5.126> Deseruit(==DESERUIT) socios hospite capta deos. 
<ovid. epist. 5.127> Illam de patria Theseus (nisi nomine fallor) 
<ovid. epist. 5.128> Nescio quis Theseus abstulit ante sua. 
<ovid. epist. 5.129> A iuuene et cupido credatur reddita uirgo? 
<ovid. epist. 5.130> Vnde hoc compererim tam bene, quaeris? amo. 
<ovid. epist. 5.131> Vim licet appelles et culpam nomine ueles; 
<ovid. epist. 5.132> Quae totiens rapta est, praebuit ipsa rapi. 
<ovid. epist. 5.133> At manet Oenone fallenti casta marito; 
<ovid. epist. 5.134> Et poteras falli legibus ipse tuis. 
<ovid. epist. 5.135> Me Satyri celeres (siluis ego tecta latebam) 
<ovid. epist. 5.136> Quaesierunt rapido, turba proterua, pede 
<ovid. epist. 5.137> Cornigerumque caput pinu praecinctus acuta 
<ovid. epist. 5.138> Faunus in immensis, qua tumet Ida, iugis. 
<ovid. epist. 5.139> Me fide conspicuus Troiae munitor amauit; 
<ovid. epist. 5.140> Ille meae spolium uirginitatis habet, 
<ovid. epist. 5.141> Id quoque luctando; rupi tamen ungue capillos, 
<ovid. epist. 5.142> Oraque sunt digitis aspera facta meis. 
<ovid. epist. 5.143> Nec pretium stupri gemmas aurumque poposci; 
<ovid. epist. 5.144> Turpiter ingenuum munera corpus emunt. 
<ovid. epist. 5.145> Ipse, ratus dignam, medicas mihi tradidit artes 
<ovid. epist. 5.146> Admisitque meas ad sua dona manus. 
<ovid. epist. 5.147> Quaecumque herba potens ad opem radixque medendo 
<ovid. epist. 5.148> Vtilis in toto nascitur orbe, mea est. 
<ovid. epist. 5.149> Me miseram, quod amor non est medicabilis herbis. 
<ovid. epist. 5.150> Deficior prudens artis ab arte mea. 
<ovid. epist. 5.151> Ipse repertor opis uaccas pauisse Pheraeas 
<ovid. epist. 5.152> Fertur, et e nostro saucius igne fuit. 
<ovid. epist. 5.153> Quod nec graminibus tellus fecunda creandis 
<ovid. epist. 5.154> Nec deus, auxilium tu mihi ferre potes. 
<ovid. epist. 5.155> Et potes, et merui. dignae miserere puellae. 
<ovid. epist. 5.156> Non ego cum Danais arma cruenta fero; 
<ovid. epist. 5.157> Sed tua sum tecumque fui puerilibus annis, 
<ovid. epist. 5.158> Et tua, quod superest temporis, esse precor. 
<ovid. epist. 8.1><>
<ovid. epist. 8.2><>
<ovid. epist. 8.3> Pyrrhus Achillides, animosus imagine patris,
<ovid. epist. 8.4> Inclusam contra iusque piumque tenet.
<ovid. epist. 8.5> Quod potui, renui, ne non inuita tenerer;
<ovid. epist. 8.6> Cetera femineae non ualuere manus.
<ovid. epist. 8.7>"Quid facis, Aeacide? non sum sine uindice, dixi;
<ovid. epist. 8.8> Haec tibi sub domino est, Pyrrhe, puella suo."
<ovid. epist. 8.9> Surdior ille freto clamantem nomen Orestis
<ovid. epist. 8.10> Traxit inornatis in sua tecta comis.
<ovid. epist. 8.11> Quid grauius capta Lacedaemone serua tulissem,
<ovid. epist. 8.12> Si raperet Graias barbara turba nurus?
<ovid. epist. 8.13> Parcius Andromachen uexauit Achaia uictrix,
<ovid. epist. 8.14> Cum Danaus Phrygias ureret ignis opes.
<ovid. epist. 8.15> At tu, cura mei si te pia tangit, Oreste,
<ovid. epist. 8.16> Inice non timidas in tua iura manus.
<ovid. epist. 8.17> An siquis rapiat stabulis armenta reclusis,
<ovid. epist. 8.18> Arma feras, rapta coniuge lentus eris?
<ovid. epist. 8.19> Sit socer exemplo, nuptae repetitor ademptae,
<ovid. epist. 8.20><>
<ovid. epist. 8.21><>
<ovid. epist. 8.22> Nupta foret Paridi mater, ut ante fuit.
<ovid. epist. 8.23> Nec tu mille rates sinuosaque uela pararis
<ovid. epist. 8.24> Nec numeros Danai militis; ipse ueni.
<ovid. epist. 8.25> Sic quoque eram repetenda tamen, nec turpe marito
<ovid. epist. 8.26> Aspera pro caro bella tulisse toro;
<ovid. epist. 8.27> Quid quod auus nobis idem Pelopeius Atreus,
<ovid. epist. 8.28> Et, si non esses uir mihi, frater eras?
<ovid. epist. 8.29> Vir, precor, uxori, frater succurre sorori.
<ovid. epist. 8.30> Instant officio nomina bina tuo.
<ovid. epist. 8.31> Me tibi Tyndareus, uita grauis auctor et annis,
<ovid. epist. 8.32> Tradidit; arbitrium neptis habebat auus;
<ovid. epist. 8.33> At pater Aeacidae promiserat inscius acti;
<ovid. epist. 8.34> Plus quoque, qui prior est ordine, posset auus.
<ovid. epist. 8.35> Cum tibi nubebam, nulli mea taeda nocebat;
<ovid. epist. 8.36> Si iungar Pyrrho, tu mihi laesus eris.
<ovid. epist. 8.37> Et pater ignoscet nostro Menelaus amori;
<ovid. epist. 8.38> Succubuit telis praepetis ipse dei;
<ovid. epist. 8.39> Quem sibi permisit, genero concedet amorem;
<ovid. epist. 8.40> Proderit exemplo mater amata suo.
<ovid. epist. 8.41> Tu mihi, quod matri pater est; quas egerat olim
<ovid. epist. 8.42> Dardanius partis aduena, Pyrrhus agit.
<ovid. epist. 8.43> Ille licet patriis sine fine superbiat actis,
<ovid. epist. 8.44> Et tu, quae referas facta parentis, habes.
<ovid. epist. 8.45> Tantalides omnis ipsumque regebat Achillem;
<ovid. epist. 8.46> Hic pars militiae, dux erat ille ducum.
<ovid. epist. 8.47> Tu quoque habes proauum Pelopem Pelopisque parentem
<ovid. epist. 8.48> Si medios numeres, a Ioue quintus eris.
<ovid. epist. 8.49> Nec uirtute cares. arma inuidiosa tulisti.
<ovid. epist. 8.50> Sed tu quid faceres? induit illa pater.
<ovid. epist. 8.51> Materia uellem fortis meliore fuisses;
<ovid. epist. 8.52> Non lecta est operi, sed data causa tuo.
<ovid. epist. 8.53> Hanc tamen implesti, iuguloque Aegisthus aperto
<ovid. epist. 8.54> Tecta cruentauit, quae pater ante tuus.
<ovid. epist. 8.55> Increpat Aeacides laudemque in crimina uertit,
<ovid. epist. 8.56> Et tamen aspectus sustinet ille meos.
<ovid. epist. 8.57> Rumpor et ora mihi pariter cum mente tumescunt
<ovid. epist. 8.58> Pectoraque inclusis ignibus usta dolent,
<ovid. epist. 8.59> Hermione coram quisquamne obtrectet Oresti?
<ovid. epist. 8.60> Nec mihi sunt uires, nec ferus ensis adest.
<ovid. epist. 8.61> Flere licet certe; flendo diffundimus iram
<ovid. epist. 8.62> Perque sinum lacrimae fluminis instar eunt.
<ovid. epist. 8.63> Has solas habeo semper semperque profundo;
<ovid. epist. 8.64> Vment incultae fonte perenne genae.
<ovid. epist. 8.65> Num generis fato, quod nostros durat in annos,
<ovid. epist. 8.66> Tantalides matres apta rapina sumus?
<ovid. epist. 8.67> Non ego fluminei referam mendacia cygni
<ovid. epist. 8.68> Nec querar in plumis delituisse Iouem.
<ovid. epist. 8.69> Qua duo porrectus longe freta distinet Isthmos,
<ovid. epist. 8.70> Vecta peregrinis Hippodamia rotis;
<ovid. epist. 8.71> Castori Amyclaeo et Amyclaeo Polluci
<ovid. epist. 8.72> Reddita Mopsopia Taenaris urbe soror;
<ovid. epist. 8.73> Taenaris Idaeo trans aequora ab hospite rapta
<ovid. epist. 8.74> Argolicas pro se uertit in arma manus.
<ovid. epist. 8.75> Vix equidem memini, memini tamen; omnia luctus,
<ovid. epist. 8.76> Omnia solliciti plena timoris erant;
<ovid. epist. 8.77> Flebat auus Phoebeque soror fratresque gemelli,
<ovid. epist. 8.78> Orabat superos Leda suumque Iouem;
<ovid. epist. 8.79> Ipsa ego, non longos etiamtunc scissa capillos,
<ovid. epist. 8.80> Clamabam: "sine me, me sine, mater, abis?"
<ovid. epist. 8.81> Vix coniunx aberas. ne non Pelopeia credar,
<ovid. epist. 8.82> Ecce Neoptolemo praeda parata fui.
<ovid. epist. 8.83> Pelides utinam uitasset Apollinis arcus!
<ovid. epist. 8.84> Damnaret nati facta proterua pater;
<ovid. epist. 8.85> Nec quondam placuit nec nunc placuisset Achilli,
<ovid. epist. 8.86> Abducta uiduum coniuge flere uirum.
<ovid. epist. 8.87> Quae mea caelestis iniuria fecit iniquos
<ovid. epist. 8.88> Quodue mihi miserae sidus obesse querar?
<ovid. epist. 8.89> Parua mea sine matre fui, pater arma ferebat,
<ovid. epist. 8.90> Et duo cum uiuant, orba duobus eram.
<ovid. epist. 8.91> Non tibi blanditias primis, mea mater, in annis
<ovid. epist. 8.92> Incerto dictas ore puella tuli;
<ovid. epist. 8.93> Non ego captaui breuibus tua colla lacertis
<ovid. epist. 8.94> Nec gremio sedi sarcina grata tuo;
<ovid. epist. 8.95> Non cultus tibi cura mei, nec pacta marito
<ovid. epist. 8.96> Intraui thalamos matre parante nouos.
<ovid. epist. 8.97> Obuia prodieram reduci tibi (uera fatebor),
<ovid. epist. 8.98> Nec facies nobis nota parentis erat;
<ovid. epist. 8.99> Te tamen esse Helenen, quod eras pulcherrima, sensi;
<ovid. epist. 8.100> Ipsa requirebas quae tua nata foret.
<ovid. epist. 8.101> Pars haec una mihi, coniunx bene cessit Orestes;
<ovid. epist. 8.102> Is quoque, ni pro se pugnat, ademptus erit.
<ovid. epist. 8.103> Pyrrhus habet captam reduce et uictore parente;
<ovid. epist. 8.104> Hoc munus nobis diruta Troia dedit.
<ovid. epist. 8.105> Cum tamen altus equis Titan radiantibus instat,
<ovid. epist. 8.106> Perfruor infelix liberiore malo;
<ovid. epist. 8.107> Nox ubi me thalamis ululantem et acerba gementem
<ovid. epist. 8.108> Condidit in maesto procubuique toro,
<ovid. epist. 8.109> Pro somno lacrimis oculi funguntur obortis,
<ovid. epist. 8.110> Quaque licet, fugio sicut ab hoste uiro.
<ovid. epist. 8.111> Saepe malis stupeo rerumque oblita locique
<ovid. epist. 8.112> Ignara tetigi Scyria membra manu,
<ovid. epist. 8.113> Vtque nefas sensi, male corpora tacta relinquo
<ovid. epist. 8.114> Et mihi pollutas credor habere manus.
<ovid. epist. 8.115> Saepe Neoptolemi pro nomine nomen Orestis
<ovid. epist. 8.116> Exit et errorem uocis ut omen amo.
<ovid. epist. 8.117> Per genus infelix iuro generisque parentem,
<ovid. epist. 8.118> Qui freta, qui terras et sua regna quatit,
<ovid. epist. 8.119> Per patris ossa tui, patrui mihi, quae tibi debent
<ovid. epist. 8.120> Quod sic sub tumulo fortiter ulta iacent,
<ovid. epist. 8.121> Aut ego praemoriar primoque exstinguar in aeuo,
<ovid. epist. 8.122> Aut ego Tantalidae Tantalis uxor ero.
<ovid. epist. 9.1> Gratulor Oechaliam titulis accedere nostris;
<ovid. epist. 9.2> Victorem uictae succubuisse queror.
<ovid. epist. 9.3> Fama Pelasgiadas subito peruenit in urbes
<ovid. epist. 9.4> Decolor et factis infitianda tuis,
<ovid. epist. 9.5> Quem numquam Iuno seriesque immensa laborum
<ovid. epist. 9.6> Fregerit, huic Iolen imposuisse iugum.
<ovid. epist. 9.7> Hoc uelit Eurystheus, uelit hoc germana Tonantis,
<ovid. epist. 9.8> Laetaque sit uitae labe nouerca tuae,
<ovid. epist. 9.9> At non ille uelit, cui nox (sic creditur) una
<ovid. epist. 9.10> Non tanti ut tantus conciperere fuit.
<ovid. epist. 9.11> Plus tibi quam Iuno nocuit Venus; illa premendo
<ovid. epist. 9.12> Sustulit, haec humili sub pede colla tenet.
<ovid. epist. 9.13> Respice uindicibus pacatum uiribus orbem,
<ovid. epist. 9.14> Qua latam Nereus caerulus ambit humum;
<ovid. epist. 9.15> Se tibi pax terrae, tibi se tuta aequora debent;
<ovid. epist. 9.16> Implesti meritis solis utramque domum;
<ovid. epist. 9.17> Quod te laturum est, caelum prius ipse tulisti;
<ovid. epist. 9.18> Hercule supposito sidera fulsit Atlans.
<ovid. epist. 9.19> Quid nisi notitia est misero quaesita pudori,
<ovid. epist. 9.20> Si maculas stupri facta priora nota?
<ovid. epist. 9.21> Tene ferunt geminos pressisse tenaciter angues,
<ovid. epist. 9.22> Cum tener in cunis iam Ioue dignus eras?
<ovid. epist. 9.23> Coepisti melius quam desinis; ultima primis
<ovid. epist. 9.24> Cedunt; dissimiles hic uir et ille puer.
<ovid. epist. 9.25> Quem non mille ferae, quem non Stheneleius hostis,
<ovid. epist. 9.26> Non potuit Iuno uincere, uincit Amor.
<ovid. epist. 9.27> At bene nupta feror, quia nominer Herculis uxor
<ovid. epist. 9.28> Sitque socer rapidis qui tonat altus equis.
<ovid. epist. 9.29> Quam male inaequales ueniunt ad aratra iuuenci,
<ovid. epist. 9.30> Tam premitur magno coniuge nupta minor;
<ovid. epist. 9.31><>
<ovid. epist. 9.32><>
<ovid. epist. 9.33> Vir mihi semper abest, et coniuge notior hospes
<ovid. epist. 9.34> Monstraque terribiles persequiturque feras;
<ovid. epist. 9.35> Ipsa domo uidua uotis operata pudicis
<ovid. epist. 9.36> Torqueor, infesto ne uir ab hoste cadat;
<ovid. epist. 9.37> Inter serpentes aprosque auidosque leones
<ovid. epist. 9.38> Iactor et hausuros terna per ora canes.
<ovid. epist. 9.39> Me pecudum fibrae simulacraque inania somni
<ovid. epist. 9.40> Omniaque arcana nocte petita mouent.
<ovid. epist. 9.41> Aucupor infelix incertae murmura famae,
<ovid. epist. 9.42> Speque timor dubia spesque timore cadit.
<ovid. epist. 9.43> Mater abest queriturque deo placuisse potenti,
<ovid. epist. 9.44> Nec pater Amphitryon nec puer Hyllus adest;
<ovid. epist. 9.45> Arbiter Eurystheus irae Iunonis iniquae
<ovid. epist. 9.46> Sentitur nobis iraque longa deae.
<ovid. epist. 9.47> Haec mihi ferre parum. peregrinos addis amores
<ovid. epist. 9.48> Et mater de te quaelibet esse potest.
<ovid. epist. 9.49> Non ego Partheniis temeratam uallibus Augen,
<ovid. epist. 9.50> Nec referam partus, Ormeni nympha, tuos;
<ovid. epist. 9.51> Non tibi crimen erunt, Teuthrantia turba, sorores,
<ovid. epist. 9.52> Quarum de populo nulla relicta tibi est;
<ovid. epist. 9.53> Vna, recens crimen, referetur adultera nobis,
<ovid. epist. 9.54> Vnde ego sum Lydo facta nouerca Lamo.
<ovid. epist. 9.55> Maeandros, terris totiens errator in isdem,
<ovid. epist. 9.56> Qui lassas in se saepe retorquet aquas,
<ovid. epist. 9.57> Vidit in Herculeo suspensa monilia collo,
<ovid. epist. 9.58> Illo, cui caelum sarcina parua fuit.
<ovid. epist. 9.59> Non puduit fortis auro cohibere lacertos,
<ovid. epist. 9.60> Et solidis gemmas opposuisse toris.
<ovid. epist. 9.61> Nempe sub his animam pestis Nemeaea lacertis
<ovid. epist. 9.62> Edidit, unde umerus tegmina laeuus habet!
<ovid. epist. 9.63> Ausus es hirsutos mitra redimire capillos.
<ovid. epist. 9.64> Aptior Herculeae populus alba comae.
<ovid. epist. 9.65> Nec te Maeonia lasciuae more puellae
<ovid. epist. 9.66> Incingi zona dedecuisse putes?
<ovid. epist. 9.67> Non tibi succurrit crudi Diomedis imago,
<ovid. epist. 9.68> Efferus humana qui dape pauit equas?
<ovid. epist. 9.69> Si te uidisset cultu Busiris in isto,
<ovid. epist. 9.70> Sic uictor uicto nempe pudendus eras.
<ovid. epist. 9.71> Detrahat Antaeus duro redimicula collo,
<ovid. epist. 9.72> Ne pigeat molli succubuise uiro.
<ovid. epist. 9.73> Inter Ioniacas calathum tenuisse puellas
<ovid. epist. 9.74> Diceris et dominae pertimuisse minas.
<ovid. epist. 9.75> Non fugis, Alcide, uictricem mille laborum
<ovid. epist. 9.76> Rasilibus calathis supposuisse manum
<ovid. epist. 9.77> Crassaque robusto deducis pollice fila
<ovid. epist. 9.78> Aequaque formosae pensa rependis erae!
<ovid. epist. 9.79> A! quotiens, digitis dum torques stamina duris,
<ovid. epist. 9.80> Praeualidae fusos comminuere manus!
<ovid. epist. 9.81><>
<ovid. epist. 9.82> Ante pedes dominae pertimuisse minas.
<ovid. epist. 9.83><>
<ovid. epist. 9.84> Factaque narrabas dissimulanda tibi,
<ovid. epist. 9.85> Scilicet immanes elisis faucibus hydros
<ovid. epist. 9.86> Infantem caudis inuoluisse(==INVOLUISSE) manum,
<ovid. epist. 9.87> Vt Tegaeus aper cupressifero Erymantho
<ovid. epist. 9.88> Incubet et uasto pondere laedat humum.
<ovid. epist. 9.89> Non tibi Threiciis affixa penatibus ora,
<ovid. epist. 9.90> Non hominum pingues caede tacentur equae
<ovid. epist. 9.91> Prodigiumque triplex, armenti diues Hiberi
<ovid. epist. 9.92> Geryones, quamuis in tribus unus erat,
<ovid. epist. 9.93> Inque canes totidem trunco digestus ab uno
<ovid. epist. 9.94> Cerberos implicitis angue minante comis,
<ovid. epist. 9.95> Quaeque redundabat fecundo uulnere serpens
<ovid. epist. 9.96> Fertilis et damnis diues ab ipsa suis,
<ovid. epist. 9.97> Quique inter laeuumque latus laeuumque lacertum
<ovid. epist. 9.98> Praegraue compressa fauce pependit onus,
<ovid. epist. 9.99> Et male confisum pedibus formaque bimembri
<ovid. epist. 9.100> Pulsum Thessalicis agmen equestre iugis.
<ovid. epist. 9.101> Haec tu Sidonio potes insignitus amictu
<ovid. epist. 9.102> Dicere? non cultu lingua retenta silet?
<ovid. epist. 9.103> Se quoque nympha tuis ornauit Iardanis armis
<ovid. epist. 9.104> Et tulit e capto nota tropaea uiro.
<ovid. epist. 9.105> I nunc, tolle animos et fortia gesta recense;
<ovid. epist. 9.106> Quom tu non esses, iure uir illa fuit.
<ovid. epist. 9.107> Qua tanto minor es, quanto te, maxime rerum,
<ovid. epist. 9.108> Quam quos uicisti, uincere maius erat.
<ovid. epist. 9.109> Illi procedit rerum mensura tuarum;
<ovid. epist. 9.110> Cede bonis, heres laudis amica tuae.
<ovid. epist. 9.111> O pudor! hirsuti costis exuta leonis
<ovid. epist. 9.112> Aspera texerunt uellera molle latus.
<ovid. epist. 9.113> Falleris et nescis; non sunt spolia illa leonis,
<ovid. epist. 9.114> Sed tua, tuque feri uictor es, illa tui.
<ovid. epist. 9.115> Femina tela tulit Lernaeis atra uenenis,
<ovid. epist. 9.116> Ferre grauem lana uix satis apta colum,
<ovid. epist. 9.117> Instruxitque manum claua domitrice ferarum
<ovid. epist. 9.118> Vidit et in speculo coniugis arma sui.
<ovid. epist. 9.119> Haec tamen audieram; licuit non credere famae.
<ovid. epist. 9.120> En uenit ad uisus mollis ab aure dolor.
<ovid. epist. 9.121> Ante meos oculos adducitur aduena paelex,
<ovid. epist. 9.122> Nec mihi, quae patior, dissimulare licet.
<ovid. epist. 9.123> Non sinis auerti; mediam captiua per urbem
<ovid. epist. 9.124> Inuitis oculis aspicienda uenit,
<ovid. epist. 9.125> Nec uenit incultis captarum more capillis,
<ovid. epist. 9.126> Fortunam uultu fassa iacente suam;
<ovid. epist. 9.127> Ingreditur late lato spectabilis auro,
<ovid. epist. 9.128> Qualiter in Phrygia tu quoque cultus eras;
<ovid. epist. 9.129> Dat uultum populo sublimis, ut Hercule uicto
<ovid. epist. 9.130> Oechaliam uiuo stare parente putes.
<ovid. epist. 9.131> Forsitan et pulsa Aetolide Deianira
<ovid. epist. 9.132> Nomine deposito paelicis uxor erit
<ovid. epist. 9.133> Eurytidosque Ioles atque(==ATQVE-_) insani Alcidae
<ovid. epist. 9.134> Turpia famosus corpora iunget Hymen.
<ovid. epist. 9.135> Mens fugit admonitu frigusque perambulat artus
<ovid. epist. 9.136> Et iacet in gremio languida facta manus.
<ovid. epist. 9.137> Me quoque cum multis, sed me sine crimine amasti;
<ovid. epist. 9.138> Ne pigeat, pugnae bis tibi causa fui.
<ovid. epist. 9.139> Cornua flens legit ripis Achelous in udis
<ovid. epist. 9.140> Truncaque limosa tempora mersit aqua;
<ovid. epist. 9.141> Semiuir occubuit in lotifero Eueno
<ovid. epist. 9.142> Nessus, et infecit sanguis equinus aquas.
<ovid. epist. 9.143> Sed quid ego haec refero? scribenti nuntia uenit
<ovid. epist. 9.144> Fama, uirum tunicae tabe perire meae.
<ovid. epist. 9.145> Ei mihi! quid feci? quo me furor egit amantem?
<ovid. epist. 9.146> Impia quid dubitas Deianira mori?
<ovid. epist. 9.147> An tuus in media coniunx lacerabitur Oeta,
<ovid. epist. 9.148> Tu sceleris tanti causa superstes eris?
<ovid. epist. 9.149> Ecquid adhuc habeo facti cur Herculis uxor
<ovid. epist. 9.150> Credar? coniugii mors mea pignus erit!
<ovid. epist. 9.151> Tu quoque cognosces in me, Meleagre, sororem.
<ovid. epist. 9.152> Impia quid dubitas Deianira mori?
<ovid. epist. 9.153> Heu deuota domus! solio sedet Agrios alto,
<ovid. epist. 9.154> Oenea desertum nuda senecta premit;
<ovid. epist. 9.155> Exulat ignotis Tydeus germanus in oris;
<ovid. epist. 9.156> Alter fatali uiuus in igne fuit;
<ovid. epist. 9.157> Exegit ferrum sua per praecordia mater.
<ovid. epist. 9.158> Impia quid dubitas Deianira mori?
<ovid. epist. 9.159> Deprecor hoc unum per iura sacerrima lecti,
<ovid. epist. 9.160> Ne uidear fatis insidiata tuis.
<ovid. epist. 9.161> Nessus, ut est auidum percussus arundine pectus,
<ovid. epist. 9.162>"Hic" dixit "uires sanguis amoris habet."
<ovid. epist. 9.163> Illita Nesseo misi tibi texta ueneno.
<ovid. epist. 9.164> Impia quid dubitas Deianira mori?
<ovid. epist. 9.165> Iamque uale, seniorque pater germanaque Gorge
<ovid. epist. 9.166> Et patria et patriae frater adempte tuae,
<ovid. epist. 9.167> Et tu lux oculis hodierna nouissima nostris
<ovid. epist. 9.168> Virque (sed o possis!) et puer Hylle, uale.
<ovid. epist. 10.1> Mitius inueni quam te genus omne ferarum;
<ovid. epist. 10.2> Credita non ulli quam tibi peius eram.
<ovid. epist. 10.3> Quae legis, ex illo, Theseu, tibi litore mitto,
<ovid. epist. 10.4> Vnde tuam sine me uela tulere ratem,
<ovid. epist. 10.5> In quo me somnusque meus male prodidit et tu
<ovid. epist. 10.6> Per facinus somnis insidiate meis.
<ovid. epist. 10.7> Tempus erat, uitrea quo primum terra pruina
<ovid. epist. 10.8> Spargitur et tectae fronde queruntur aues.
<ovid. epist. 10.9> Incertum uigilans, a somno languida, moui
<ovid. epist. 10.10> Thesea prensuras semisupina manus;
<ovid. epist. 10.11> Nullus erat. referoque manus iterumque retempto
<ovid. epist. 10.12> Perque torum moueo bracchia; nullus erat.
<ovid. epist. 10.13> Excussere metus somnum; conterrita surgo,
<ovid. epist. 10.14> Membraque sunt uiduo praecipitata toro.
<ovid. epist. 10.15> Protinus adductis sonuerunt pectora palmis,
<ovid. epist. 10.16> Vtque erat e somno turbida, rapta coma est.
<ovid. epist. 10.17> Luna fuit; specto siquid nisi litora cernam;
<ovid. epist. 10.18> Quod uideant oculi, nil nisi litus habent.
<ovid. epist. 10.19> Nunc huc, nunc illuc, et utroque sine ordine, curro;
<ovid. epist. 10.20> Alta puellares tardat harena pedes.
<ovid. epist. 10.21> Interea toto clamaui in litore "Theseu";
<ovid. epist. 10.22> Reddebant nomen concaua saxa tuum,
<ovid. epist. 10.23> Et quotiens ego te, totiens locus ipse uocabat;
<ovid. epist. 10.24> Ipse locus miserae ferre uolebat opem.
<ovid. epist. 10.25> Mons fuit; apparent frutices in uertice rari;
<ovid. epist. 10.26> Hinc scopulus raucis pendet adesus aquis.
<ovid. epist. 10.27> Ascendo (uires animus dabat) atque ita late
<ovid. epist. 10.28> Aequora prospectu metior alta meo.
<ovid. epist. 10.29> Inde ego (nam uentis quoque sum crudelibus usa)
<ovid. epist. 10.30> Vidi praecipiti carbasa tenta Noto.
<ovid. epist. 10.31> Aut uidi aut tamquam quae me uidisse putarem
<ovid. epist. 10.32> Frigidior glacie semianimisque fui.
<ovid. epist. 10.33> Nec languere diu patitur dolor; excitor illo,
<ovid. epist. 10.34> Excitor et summa Thesea uoce uoco.
<ovid. epist. 10.35>"Quo fugis? exclamo. scelerate reuertere Theseu,
<ovid. epist. 10.36> Flecte ratem. numerum non habet illa suum."
<ovid. epist. 10.37> Haec ego; quod uoci deerat, plangore replebam;
<ovid. epist. 10.38> Verbera cum uerbis mixta fuere meis.
<ovid. epist. 10.39> Si non audires, ut saltem cernere posses,
<ovid. epist. 10.40> Iactatae late signa dedere manus,
<ovid. epist. 10.41> Candidaque imposui longae uelamina uirgae,
<ovid. epist. 10.42> Scilicet oblitos admonitura mei.
<ovid. epist. 10.43> Iamque oculis ereptus eras; tum denique fleui;
<ovid. epist. 10.44> Torpuerant molles ante dolore genae.
<ovid. epist. 10.45> Quid potius facerent, quam me mea lumina flerent,
<ovid. epist. 10.46> Postquam desierant uela uidere tua?
<ovid. epist. 10.47> Aut ego diffusis erraui sola capillis,
<ovid. epist. 10.48> Qualis ab Ogygio concita Baccha deo,
<ovid. epist. 10.49> Aut mare prospiciens in saxo frigida sedi,
<ovid. epist. 10.50> Quamque lapis sedes, tam lapis ipsa fui.
<ovid. epist. 10.51> Saepe torum repeto qui nos acceperat ambos,
<ovid. epist. 10.52> Sed non acceptos exhibiturus erat,
<ovid. epist. 10.53> Et tua, quae possum, pro te uestigia tango
<ovid. epist. 10.54> Strataque, quae membris intepuere tuis.
<ovid. epist. 10.55> Incumbo lacrimisque toro manante profusis:
<ovid. epist. 10.56>"Pressimus, exclamo, te duo; redde duos.
<ovid. epist. 10.57> Venimus huc ambo; cur non discedimus ambo?
<ovid. epist. 10.58> Perfide, pars nostri, lectule, maior ubi est?"
<ovid. epist. 10.59> Quid faciam? quo sola ferar? uacat insula cultu;
<ovid. epist. 10.60> Non hominum uideo, non ego facta boum.
<ovid. epist. 10.61> Omne latus terrae cingit mare, nauita nusquam,
<ovid. epist. 10.62> Nulla per ambiguas puppis itura uias.
<ovid. epist. 10.63> Finge dari comitesque mihi uentosque ratemque;
<ovid. epist. 10.64> Quid sequar? accessus terra paterna negat.
<ovid. epist. 10.65> Vt rate felici pacata per aequora labar,
<ovid. epist. 10.66> Temperet ut uentos Aeolus, exul ero.
<ovid. epist. 10.67> Non ego te, Crete centum digesta per urbes,
<ovid. epist. 10.68> Aspiciam, puero cognita terra Ioui.
<ovid. epist. 10.69> A! pater et tellus iusto regnata parenti
<ovid. epist. 10.70> Prodita sunt facto, nomina cara, meo,
<ovid. epist. 10.71> Cum tibi, ne uictor tecto morerere recuruo,
<ovid. epist. 10.72> Quae regerent passus, pro duce fila dedi,
<ovid. epist. 10.73> Cum mihi dicebas: "Per ego ipsa pericula iuro,
<ovid. epist. 10.74> Te fore, dum nostrum uiuet uterque, meam."
<ovid. epist. 10.75> Viuimus, et non sum, Theseu, tua, si modo uiuis
<ovid. epist. 10.76> Femina periuri fraude sepulta uiri.
<ovid. epist. 10.77> Me quoque, qua fratrem, mactasses, improbe, claua;
<ovid. epist. 10.78> Esset, quam dederas, morte soluta fides.
<ovid. epist. 10.79> Nunc ego non tantum quae sum passura recordor,
<ovid. epist. 10.80> Sed quaecumque potest ulla relicta pati.
<ovid. epist. 10.81> Occurrunt animo pereundi mille figurae.
<ovid. epist. 10.82> Morsque minus poenae quam mora mortis habet.
<ovid. epist. 10.83> Iam iam uenturos aut hac aut suspicor illac,
<ovid. epist. 10.84> Qui lanient auido uiscera dente, lupos;
<ovid. epist. 10.85> Forsitan et fuluos tellus alat ista leones;
<ovid. epist. 10.86> Quis scit an haec saeuas tigridas insula habet?
<ovid. epist. 10.87> Et freta dicuntur magnas expellere phocas!
<ovid. epist. 10.88> Quis uetat et gladios per latus ire meum?
<ovid. epist. 10.89> Tantum ne religer dura captiua catena
<ovid. epist. 10.90> Neue traham serua grandia pensa manu,
<ovid. epist. 10.91> Cui pater est Minos, cui mater filia Phoebi,
<ovid. epist. 10.92> Quodque magis memini, quae tibi pacta fui.
<ovid. epist. 10.93> Si mare, si terras porrectaque litora uidi,
<ovid. epist. 10.94> Multa mihi terrae, multa minantur aquae.
<ovid. epist. 10.95> Caelum restabat; timeo simulacra deorum.
<ovid. epist. 10.96> Destituor rapidis praeda cibusque feris.
<ovid. epist. 10.97> Siue colunt habitantque uiri, diffidimus illis;
<ovid. epist. 10.98> Externos didici laesa timere uiros.
<ovid. epist. 10.99> Viueret Androgeos utinam, nec facta luisses
<ovid. epist. 10.100> Impia funeribus, Cecropi terra, tuis,
<ovid. epist. 10.101> Nec tua mactasset nodoso stipite, Theseu,
<ovid. epist. 10.102> Ardua parte uirum dextera, parte bouem,
<ovid. epist. 10.103> Nec tibi, quae reditus monstrarent, fila dedissem,
<ovid. epist. 10.104> Fila per adductas saepe recepta manus.
<ovid. epist. 10.105> Non equidem miror, si stat uictoria tecum,
<ovid. epist. 10.106> Strataque Cretaeam belua pressit humum;
<ovid. epist. 10.107> Non poterant figi praecordia ferrea cornu;
<ovid. epist. 10.108> Vt te non tegeres, pectore tutus eras.
<ovid. epist. 10.109> Illic tu silices, illic adamanta tulisti,
<ovid. epist. 10.110> Illic qui silices, Thesea, uincat, habes;
<ovid. epist. 10.111> Nec pater est Aegeus, nec tu Pittheidos Aethrae
<ovid. epist. 10.112> Filius; auctores saxa fretumque tui.
<ovid. epist. 10.113> Crudeles somni, quid me tenuistis inertem?
<ovid. epist. 10.114> Ah! simul aeterna nocte premenda fui.
<ovid. epist. 10.115> Vos quoque crudeles, uenti, nimiumque parati
<ovid. epist. 10.116> Flaminaque in lacrimas officiosa meas,
<ovid. epist. 10.117> Dextera crudelis, quae me fratremque necauit,
<ovid. epist. 10.118> Et data poscenti, nomen inane, fides,
<ovid. epist. 10.119> In me iurarunt somnus uentusque fidesque;
<ovid. epist. 10.120> Prodita sum causis una puella tribus.
<ovid. epist. 10.121> Ergo ego nec lacrimas matris moritura uidebo,
<ovid. epist. 10.122> Nec, mea qui digitis lumina condat, erit;
<ovid. epist. 10.123> Spiritus infelix peregrinas ibit in auras
<ovid. epist. 10.124> Nec positos artus unguet amica manus;
<ovid. epist. 10.125> Ossa superstabunt uolucres inhumata marinae?
<ovid. epist. 10.126> Haec sunt officiis digna sepulcra meis?
<ovid. epist. 10.127> Ibis Cecropios portus patriaque receptus,
<ovid. epist. 10.128> Cum steteris turbae celsus in aure tuae
<ovid. epist. 10.129> Et bene narraris letum taurique uirique
<ovid. epist. 10.130> Sectaque per dubias saxea tecta uias,
<ovid. epist. 10.131> Me quoque narrato sola in tellure relictam.
<ovid. epist. 10.132> Non ego sum titulis surripienda tuis.
<ovid. epist. 10.133> Di facerent ut me summa de puppe uideres;
<ovid. epist. 10.134> Mouisset uultus maesta figura tuos.
<ovid. epist. 10.135> Nunc quoque non oculis, sed, qua potes, aspice mente
<ovid. epist. 10.136> Haerentem scopulo, quem uaga pulsat aqua;
<ovid. epist. 10.137> Aspice demissos lugentis more capillos
<ovid. epist. 10.138> Et tunicas lacrimis sicut ab imbre grauis.
<ovid. epist. 10.139> Corpus, ut impulsae segetes aquilonibus, horret,
<ovid. epist. 10.140> Litteraque articulo pressa tremente labat.
<ovid. epist. 10.141> Non te per meritum, quoniam male cessit, adoro.
<ovid. epist. 10.142> Debita sit facto gratia nulla meo,
<ovid. epist. 10.143> Sed nec poena quidem. si non ego causa salutis,
<ovid. epist. 10.144> Non tamen est cur sis tu mihi causa necis.
<ovid. epist. 10.145> Has tibi plangendo lugubria pectora lassas
<ovid. epist. 10.146> Infelix tendo trans freta longa manus;
<ovid. epist. 10.147> Hos tibi, qui superant, ostendo maesta capillos.
<ovid. epist. 10.148> Per lacrimas oro, quas tua facta mouent,
<ovid. epist. 10.149> Flecte ratem, Theseu, uersoque relabere uelo.
<ovid. epist. 10.150> Si prius occidero, tu tamen ossa feres.
<ovid. epist. 11.1><>
<ovid. epist. 11.2><>
<ovid. epist. 11.3> Siqua tamen caecis errabunt scripta lituris, 
<ovid. epist. 11.4> Oblitus a dominae caede libellus erit. 
<ovid. epist. 11.5> Dextra tenet calamum, strictum tenet altera ferrum, 
<ovid. epist. 11.6> Et iacet in gremio charta soluta meo. 
<ovid. epist. 11.7> Haec est Aeolidos fratri scribentis imago; 
<ovid. epist. 11.8> Sic uideor duro posse placere patri. 
<ovid. epist. 11.9> Ipse necis cuperem nostrae spectator adesset 
<ovid. epist. 11.10> Auctorisque oculis exigeretur opus. 
<ovid. epist. 11.11> Vt ferus est multoque suis truculentior Euris, 
<ovid. epist. 11.12> Spectasset siccis uulnera nostra genis. 
<ovid. epist. 11.13> Scilicet est aliquid cum saeuis uiuere uentis; 
<ovid. epist. 11.14> Ingenio populi conuenit ille sui. 
<ovid. epist. 11.15> Ille Noto Zephyroque et Sithonio Aquiloni 
<ovid. epist. 11.16> Imperat et pinnis, Eure proterue, tuis; 
<ovid. epist. 11.17> Imperat heu! uentis, tumidae non imperat irae, 
<ovid. epist. 11.18> Possidet et uitiis regna minora suis. 
<ovid. epist. 11.19> Quid iuuat admotam per auorum nomina caelo 
<ovid. epist. 11.20> Inter cognatos posse referre Iouem? 
<ovid. epist. 11.21> Num minus infestum, funebria munera, ferrum 
<ovid. epist. 11.22> Feminea teneo, non mea tela, manu? 
<ovid. epist. 11.23> O utinam, Macareu, quae nos commisit in unum, 
<ovid. epist. 11.24> Venisset leto serior hora meo! 
<ovid. epist. 11.25> Cur umquam plus me, frater, quam frater amasti, 
<ovid. epist. 11.26> Et tibi, non debet quod soror esse, fui? 
<ovid. epist. 11.27> Ipsa quoque incalui(==INCALUI), qualemque audire solebam, 
<ovid. epist. 11.28> Nescio quem sensi corde tepente deum. 
<ovid. epist. 11.29> Fugerat ore color, macies adduxerat artus, 
<ovid. epist. 11.30> Sumebant minimos ora coacta cibos; 
<ovid. epist. 11.31> Nec somni faciles et nox erat annua nobis, 
<ovid. epist. 11.32> Et gemitum nullo laesa dolore dabam; 
<ovid. epist. 11.33> Nec, cur haec facerem, poteram mihi reddere causam 
<ovid. epist. 11.34> Nec noram quid amans esset; at illud erat. 
<ovid. epist. 11.35> Prima malum nutrix animo praesensit anili, 
<ovid. epist. 11.36> Prima mihi nutrix "Aeoli, dixit, amas." 
<ovid. epist. 11.37> Erubui gremioque pudor deiecit ocellos; 
<ovid. epist. 11.38> Haec satis in tacita signa fatentis erant. 
<ovid. epist. 11.39> Iamque tumescebant uitiati pondera uentris 
<ovid. epist. 11.40> Aegraque furtiuum membra grauabat onus. 
<ovid. epist. 11.41> Quas mihi non herbas, quae non medicamina nutrix 
<ovid. epist. 11.42> Attulit audaci supposuitque manu, 
<ovid. epist. 11.43> Vt penitus nostris (hoc te celauimus unum) 
<ovid. epist. 11.44> Visceribus crescens excuteretur onus! 
<ovid. epist. 11.45> A! nimium uiuax admotis restitit infans 
<ovid. epist. 11.46> Artibus et tecto tutus ab hoste fuit. 
<ovid. epist. 11.47> Iam nouiens erat orta soror pulcherrima Phoebi. 
<ovid. epist. 11.48> Denaque luciferos Luna mouebat equos. 
<ovid. epist. 11.49> Nescia quae faceret subitos mihi causa dolores. 
<ovid. epist. 11.50> Et rudis ad partus et noua miles eram; 
<ovid. epist. 11.51> Nec tenui uocem. "Quid" ait "tua crimina prodis?" 
<ovid. epist. 11.52> Oraque clamantis conscia pressit anus. 
<ovid. epist. 11.53> Quid faciam infelix? gemitus dolor edere cogit, 
<ovid. epist. 11.54> Sed timor et nutrix et pudor ipse uetant. 
<ovid. epist. 11.55> Contineo gemitus elapsaque uerba reprendo 
<ovid. epist. 11.56> Et cogor lacrimas combibere ipsa meas. 
<ovid. epist. 11.57> Mors erat ante oculos et opem Lucina negabat 
<ovid. epist. 11.58> Et graue, si moriar, mors quoque crimen erat, 
<ovid. epist. 11.59> Cum super incumbens scissa tunicaque comaque 
<ovid. epist. 11.60> Pressa refouisti pectora nostra tuis 
<ovid. epist. 11.61> Et mihi: "Viue, soror, soror o carissima," aisti, 
<ovid. epist. 11.62>"Viue nec unius corpore perde duos! 
<ovid. epist. 11.63> Spes bona det uires; fratri es nam nupta futura; 
<ovid. epist. 11.64> Illius, de quo mater, et uxor eris." 
<ovid. epist. 11.65> Mortua, crede mihi, tamen ad tua uerba reuixi, 
<ovid. epist. 11.66> Et positum est uteri crimen onusque mei. 
<ovid. epist. 11.67> Quid tibi grataris? media sedet Aeolus aula; 
<ovid. epist. 11.68> Crimina sunt oculis surripienda patris. 
<ovid. epist. 11.69> Frugibus infantem ramisque albentis oliuae 
<ovid. epist. 11.70> Et leuibus uittis sedula celat anus 
<ovid. epist. 11.71> Fictaque sacra facit dicitque precantia uerba; 
<ovid. epist. 11.72> Dat populus sacris, dat pater ipse uiam. 
<ovid. epist. 11.73> Iam prope limen erat; patrias uagitus ad auris 
<ovid. epist. 11.74> Venit et indicio proditur ille suo. 
<ovid. epist. 11.75> Eripit infantem mentitaque sacra reuelat 
<ovid. epist. 11.76> Aeolus; insana regia uoce sonat. 
<ovid. epist. 11.77> Vt mare fit tremulum, tenui cum stringitur aura 
<ovid. epist. 11.78> Vt quatitur tepido fraxinus acta noto, 
<ovid. epist. 11.79> Sic mea uibrari pallentia membra uideres; 
<ovid. epist. 11.80> Quassus ab imposito corpore lectus erat. 
<ovid. epist. 11.81> Irruit et nostrum uulgat clamore pudorem 
<ovid. epist. 11.82> Et uix a misero continet ore manus; 
<ovid. epist. 11.83> Ipsa nihil praeter lacrimas pudibunda profudi; 
<ovid. epist. 11.84> Torpuerat gelido lingua retenta metu. 
<ovid. epist. 11.85> Iamque dari paruum canibusque auibusque nepotem 
<ovid. epist. 11.86> Iusserat in solis destituique locis. 
<ovid. epist. 11.87> Vagitus dedit ille miser (sensisse putares) 
<ovid. epist. 11.88> Quaque suum poterat uoce rogabat auum. 
<ovid. epist. 11.89> Quid mihi tunc animi credis, germane, fuisse 
<ovid. epist. 11.90>(Nam potes ex animo colligere ipse tuo), 
<ovid. epist. 11.91> Cum mea me coram siluas inimicus in altas 
<ovid. epist. 11.92> Viscera montanis ferret edenda lupis? 
<ovid. epist. 11.93> Exierat thalamo; tunc demum pectora plangi 
<ovid. epist. 11.94> Contigit inque meas unguibus ire genas. 
<ovid. epist. 11.95> Interea patrius uultu maerente satelles 
<ovid. epist. 11.96> Venit et indignos edidit ore sonos: 
<ovid. epist. 11.97>"Aeolus hunc ensem mittit tibi (tradidit ensem) 
<ovid. epist. 11.98> Et iubet ex merito scire quid iste uelit." 
<ovid. epist. 11.99> Scimus et utemur uiolento fortiter ense; 
<ovid. epist. 11.100> Pectoribus condam dona paterna meis. 
<ovid. epist. 11.101> His mea muneribus, genitor, conubia donas? 
<ovid. epist. 11.102> Hac tua dote, pater, filia diues erit! 
<ovid. epist. 11.103> Tolle procul de caede faces, Hymenaee, maritas 
<ovid. epist. 11.104> Et fuge turbato tecta nefanda pede. 
<ovid. epist. 11.105> Ferte faces in me, quas fertis, Erinyes atrae, 
<ovid. epist. 11.106> Et meus ex isto luceat igne rogus. 
<ovid. epist. 11.107> Nubite felices Parca meliore sorores, 
<ovid. epist. 11.108> Amissae memores sed tamen este mei. 
<ovid. epist. 11.109> Quid puer admisit tam paucis editus horis? 
<ovid. epist. 11.110> Quo laesit facto uix bene natus auum? 
<ovid. epist. 11.111> Si potuit meruisse necem, meruisse putetur. 
<ovid. epist. 11.112> A! miser admisso plectitur ille meo. 
<ovid. epist. 11.113> Nate, dolor matris, rapidarum praeda ferarum, 
<ovid. epist. 11.114> Ei mihi! natali dilacerate tuo, 
<ovid. epist. 11.115> Nate, parum fausti miserabile pignus amoris, 
<ovid. epist. 11.116> Haec tibi prima dies, haec tibi summa fuit. 
<ovid. epist. 11.117> Non mihi te licuit lacrimis perfundere iustis, 
<ovid. epist. 11.118> In tua non tonsas ferre sepulcra comas, 
<ovid. epist. 11.119> Non super incubui, non oscula frigida carpsi. 
<ovid. epist. 11.120> Diripiunt auidae uiscera nostra ferae. 
<ovid. epist. 11.121> Ipsa quoque infantis cum uulnere prosequar umbras 
<ovid. epist. 11.122> Nec mater fuero dicta nec orba diu. 
<ovid. epist. 11.123> Tu tamen, o frustra miserae sperate sorori, 
<ovid. epist. 11.124> Sparsa, precor, nati collige membra tui 
<ovid. epist. 11.125> Et refer ad matrem socioque impone sepulcro, 
<ovid. epist. 11.126> Vrnaque nos habeat quamlibet arta duos. 
<ovid. epist. 11.127> Viue memor nostri lacrimasque in uulnere funde 
<ovid. epist. 11.128> Neue reformida corpus amantis amans; 
<ovid. epist. 11.129> Tu, rogo, dilectae nimium mandata sororis 
<ovid. epist. 11.130> Perfer; mandatum persequar ipsa patris. 
<ovid. epist. 13.1> Mittit et optat amans, quo mittitur, ire salutem 
<ovid. epist. 13.2> Haemonis Haemonio Laodamia uiro. 
<ovid. epist. 13.3> Aulide te fama est uento retinente morari; 
<ovid. epist. 13.4> A me cum fugeres, hic ubi uentus erat? 
<ovid. epist. 13.5> Tum freta debuerant uestris obsistere remis; 
<ovid. epist. 13.6> Illud erat saeuis utile tempus aquis. 
<ovid. epist. 13.7> Oscula plura uiro mandataque plura dedissem, 
<ovid. epist. 13.8> Et sunt quae uolui(==VOLUI) dicere multa tibi. 
<ovid. epist. 13.9> Raptus es hinc praeceps, et qui tua uela uocaret, 
<ovid. epist. 13.10> Quem cuperent nautae, non ego, uentus erat. 
<ovid. epist. 13.11> Ventus erat nautis aptus, non aptus amanti. 
<ovid. epist. 13.12> Soluor ab amplexu, Protesilae, tuo, 
<ovid. epist. 13.13> Linguaque mandantis uerba imperfecta reliquit; 
<ovid. epist. 13.14> Vix illud potui dicere triste "uale." 
<ovid. epist. 13.15> Incubuit Boreas abreptaque uela tetendit, 
<ovid. epist. 13.16> Iamque meus longe Protesilaus erat. 
<ovid. epist. 13.17> Dum potui spectare uirum, spectare iuuabat 
<ovid. epist. 13.18> Sumque tuos oculos usque secuta meis. 
<ovid. epist. 13.19> Vt te non poteram, poteram tua uela uidere, 
<ovid. epist. 13.20> Vela diu uultus detinuere meos. 
<ovid. epist. 13.21> At postquam nec te nec uela fugacia uidi, 
<ovid. epist. 13.22> Et quod spectarem, nil nisi pontus erat, 
<ovid. epist. 13.23> Lux quoque tecum abiit, tenebrisque exsanguis obortis 
<ovid. epist. 13.24> Succiduo dicor procubuisse genu. 
<ovid. epist. 13.25> Vix socer Iphiclus, uix me grandaeuus Acastus, 
<ovid. epist. 13.26> Vix mater gelida maesta refecit aqua; 
<ovid. epist. 13.27> Officium fecere pium, sed inutile nobis; 
<ovid. epist. 13.28> Indignor miserae non licuisse mori. 
<ovid. epist. 13.29> Vt rediit animus, pariter rediere dolores; 
<ovid. epist. 13.30> Pectora legitimus casta momordit amor. 
<ovid. epist. 13.31> Nec mihi pectendos cura est praebere capillos, 
<ovid. epist. 13.32> Nec libet aurata corpora ueste tegi. 
<ovid. epist. 13.33> Vt quas pampinea tetigisse Bicorniger hasta 
<ovid. epist. 13.34> Creditur, huc illuc, qua furor egit, eo. 
<ovid. epist. 13.35> Conueniunt matres Phylleides et mihi clamant: 
<ovid. epist. 13.36>"Indue regales, Laodamia, sinus." 
<ovid. epist. 13.37> Scilicet ipsa geram saturatas murice uestes, 
<ovid. epist. 13.38> Bella sub Iliacis moenibus ille geret; 
<ovid. epist. 13.39> Ipsa comas pectar, galea caput ille prematur; 
<ovid. epist. 13.40> Ipsa nouas uestes, dura uir arma feret? 
<ovid. epist. 13.41> Qua possum, squalore tuos imitata labores 
<ovid. epist. 13.42> Dicar et haec belli tempora tristis agam. 
<ovid. epist. 13.43> Dyspari Priamide, damno formose tuorum, 
<ovid. epist. 13.44> Tam sis hostis iners quam malus hospes eras. 
<ovid. epist. 13.45> Aut te Taenariae faciem culpasse maritae, 
<ovid. epist. 13.46> Aut illi uellem displicuisse tuam. 
<ovid. epist. 13.47> Tu, qui pro rapta nimium, Menelae, laboras, 
<ovid. epist. 13.48> Ei mihi! quam multis flebilis ultor eris! 
<ovid. epist. 13.49> Di, precor, a nobis omen remouete sinistrum 
<ovid. epist. 13.50> Et sua det reduci uir meus arma Ioui. 
<ovid. epist. 13.51> Sed timeo, quotiens subiit miserabile bellum; 
<ovid. epist. 13.52> More niuis lacrimae sole madentis eunt. 
<ovid. epist. 13.53> Ilion et Tenedos Simoisque et Xanthus et Ide 
<ovid. epist. 13.54> Nomina sunt ipso paene timenda sono. 
<ovid. epist. 13.55> Nec rapere ausurus, nisi si defendere posset, 
<ovid. epist. 13.56> Hospes erat; uires nouerat ille suas. 
<ovid. epist. 13.57> Venerat, ut fama est, multo spectabilis auro 
<ovid. epist. 13.58> Quique suo Phrygias corpore ferret opes, 
<ovid. epist. 13.59><>
<ovid. epist. 13.60><>
<ovid. epist. 13.61> His ego te, uictam, consors Ledaea gemellis, 
<ovid. epist. 13.62> Suspicor; haec Danais posse nocere puto. 
<ovid. epist. 13.63> Hectora nescio quem timeo; Paris Hectora dixit 
<ovid. epist. 13.64> Ferrea sanguinea bella mouere manu. 
<ovid. epist. 13.65> Hectora, quisquis is est, si sum tibi cara, caueto; 
<ovid. epist. 13.66> Signatum memori pectore nomen habe. 
<ovid. epist. 13.67> Hunc ubi uitaris, alios uitare memento 
<ovid. epist. 13.68> Et multos illic Hectoras esse puta 
<ovid. epist. 13.69> Et facito ut dicas, quotiens pugnare parabis: 
<ovid. epist. 13.70>"Parcere me iussit Laodamia sibi." 
<ovid. epist. 13.71> Si cadere Argolico fas est sub milite Troiam, 
<ovid. epist. 13.72> Te quoque non ullum uulnus habente cadat. 
<ovid. epist. 13.73> Pugnet et aduersos tendat Menelaus in hostis; 
<ovid. epist. 13.74> Hostibus e mediis nupta petenda uiro est. 
<ovid. epist. 13.75> Causa tua est dispar; tu tantum uiuere pugna 
<ovid. epist. 13.76> Inque pios dominae posse redire sinus. 
<ovid. epist. 13.77> Parcite, Dardanidae, de tot, precor, hostibus uni, 
<ovid. epist. 13.78> Ne meus ex illo corpore sanguis eat. 
<ovid. epist. 13.79> Non est quem deceat nudo concurrere ferro; 
<ovid. epist. 13.80> Saeuaque in oppositos pectora ferre uiros; 
<ovid. epist. 13.81> Fortius ille potest multo, quam pugnat, amare; 
<ovid. epist. 13.82> Bella gerant alii, Protesilaus amet. 
<ovid. epist. 13.83> Nunc fateor; uolui(==VOLUI) reuocare animusque ferebat; 
<ovid. epist. 13.84> Substitit auspicii lingua timore mali. 
<ovid. epist. 13.85> Cum foribus uelles ad Troiam exire paternis, 
<ovid. epist. 13.86> Pes tuus offenso limine signa dedit; 
<ovid. epist. 13.87> Vt uidi, ingemui tacitoque in pectore dixi: 
<ovid. epist. 13.88>"Signa reuersuri sint, precor, ista uiri!" 
<ovid. epist. 13.89> Haec tibi nunc refero, ne sis animosus in armis. 
<ovid. epist. 13.90> Fac meus in uentos hic timor omnis eat. 
<ovid. epist. 13.91> Sors quoque nescio quem fato designat iniquo, 
<ovid. epist. 13.92> Qui primus Danaum Troada tangat humum; 
<ovid. epist. 13.93> Infelix, quae prima uirum lugebit ademptum! 
<ovid. epist. 13.94> Di faciant ne tu strenuus esse uelis. 
<ovid. epist. 13.95> Inter mille rates tua sit millensima puppis 
<ovid. epist. 13.96> Iamque fatigatas ultima uerset aquas. 
<ovid. epist. 13.97> Hoc quoque praemoneo, de naue nouissimus exi. 
<ovid. epist. 13.98> Non est, quo properes, terra paterna tibi. 
<ovid. epist. 13.99> Cum uenies, remoque moue ueloque carinam 
<ovid. epist. 13.100> Inque tuo celerem litore siste gradum. 
<ovid. epist. 13.101> Siue latet Phoebus seu terris altior exstat, 
<ovid. epist. 13.102> Tu mihi luce dolor, tu mihi nocte uenis, 
<ovid. epist. 13.103> Nocte tamen quam luce magis; nox grata puellis. 
<ovid. epist. 13.104> Quarum suppositus colla lacertus habet. 
<ovid. epist. 13.105> Aucupor in lecto mendaces caelibe somnos; 
<ovid. epist. 13.106> Dum careo ueris, gaudia falsa iuuant. 
<ovid. epist. 13.107> Sed tua cur nobis pallens occurrit imago? 
<ovid. epist. 13.108> Cur uenit a uobis multa querela latens? 
<ovid. epist. 13.109> Excutior somno simulacraque noctis adoro; 
<ovid. epist. 13.110> Nulla caret fumo Thessalis ara meo; 
<ovid. epist. 13.111> Tura damus lacrimamque super, qua sparsa relucet, 
<ovid. epist. 13.112> Vt solet affuso surgere flamma mero. 
<ovid. epist. 13.113> Quando ego, te reducem cupidis amplexa lacertis, 
<ovid. epist. 13.114> Languida laetitia soluar ab ipsa mea? 
<ovid. epist. 13.115> Quando erit ut lecto mecum bene iunctus in uno 
<ovid. epist. 13.116> Militiae referas splendida facta tuae? 
<ovid. epist. 13.117> Quae mihi dum referes, quamuis audire iuuabit, 
<ovid. epist. 13.118> Multa tamen capies oscula, multa dabis; 
<ovid. epist. 13.119> Semper in his apte narrantia uerba resistunt; 
<ovid. epist. 13.120> Promptior est dulci lingua refecta mora. 
<ovid. epist. 13.121> Sed cum Troia subit, subeunt uentique fretumque, 
<ovid. epist. 13.122> Spes bona sollicito uicta timore cadit. 
<ovid. epist. 13.123> Hoc quoque, quod uenti prohibent exire carinas, 
<ovid. epist. 13.124> Me mouet; inuitis ire paratis aquis. 
<ovid. epist. 13.125> Quis uelit in patriam uento prohibente reuerti? 
<ovid. epist. 13.126> A patria pelago uela uetante datis! 
<ovid. epist. 13.127> Ipse suam non praebet iter Neptunus ad urbem. 
<ovid. epist. 13.128> Quo ruitis? uestras quisque redite domos. 
<ovid. epist. 13.129> Quo ruitis, Danai? uentos audite uetantis. 
<ovid. epist. 13.130> Non subiti casus, numinis ista mora est. 
<ovid. epist. 13.131> Quid petitur tanto nisi turpis adultera bello? 
<ovid. epist. 13.132> Dum licet, Inachiae uertite uela rates. 
<ovid. epist. 13.133> Sed quid ago? reuoco? reuocaminis omen abesto, 
<ovid. epist. 13.134> Blandaque compositas aura secundet aquas! 
<ovid. epist. 13.135> Troasin inuideo, quae si lacrimosa suorum 
<ovid. epist. 13.136> Funera conspicient, nec procul hostis erit; 
<ovid. epist. 13.137> Ipsa suis manibus forti noua nupta marito 
<ovid. epist. 13.138> Imponet galeam Dardanaque arma dabit; 
<ovid. epist. 13.139> Arma dabit, dumque arma dabit, simul oscula sumet 
<ovid. epist. 13.140>(Hoc genus officii dulce duobus erit). 
<ovid. epist. 13.141> Producetque uirum, dabit et mandata reuerti 
<ovid. epist. 13.142> Et dicet "referas ista fac arma Ioui!" 
<ovid. epist. 13.143> Ille ferens dominae mandata recentia secum 
<ovid. epist. 13.144> Pugnabit caute respicietque domum; 
<ovid. epist. 13.145> Exuet haec reduci clipeum galeamque resoluet 
<ovid. epist. 13.146> Excipietque suo corpora lassa sinu. 
<ovid. epist. 13.147> Nos sumus incertae, nos anxius omnia cogit, 
<ovid. epist. 13.148> Quae possunt fieri, facta putare timor. 
<ovid. epist. 13.149> Dum tamen arma geres diuerso miles in orbe, 
<ovid. epist. 13.150> Quae referat uultus est mihi cera tuos; 
<ovid. epist. 13.151> Illi blanditias, illi tibi debita uerba 
<ovid. epist. 13.152> Dicimus, amplexus accipit illa meos. 
<ovid. epist. 13.153> Crede mihi, plus est quam quod uideatur, imago; 
<ovid. epist. 13.154> Adde sonum cerae, Protesilaus erit. 
<ovid. epist. 13.155> Hanc specto teneoque sinu pro coniuge uero 
<ovid. epist. 13.156> Et, tamquam possit uerba referre, queror. 
<ovid. epist. 13.157> Per reditus corpusque tuum, mea numina, iuro 
<ovid. epist. 13.158> Perque pares animi coniugiique faces 
<ovid. epist. 13.159> Perque, quod ut uideam canis albere capillis, 
<ovid. epist. 13.160> Mox tutum possis ipse referre, caput, 
<ovid. epist. 13.161> Me tibi uenturam comitem, quocumque uocaris, 
<ovid. epist. 13.162> Siue- quod heu! timeo, siue superstes eris. 
<ovid. epist. 13.163> Vltima mandato claudetur epistula paruo. 
<ovid. epist. 13.164> Si tibi cura mei, sit tibi cura tui. 
<ovid. epist. 14.1> Mittit Hypermestra de tot modo fratribus uni
<ovid. epist. 14.2>(Cetera nuptarum crimine turba iacet):
<ovid. epist. 14.3> Clausa domo teneor grauibusque coercita uinclis;
<ovid. epist. 14.4> Est mihi supplicii causa fuisse piam.
<ovid. epist. 14.5> Quod manus extimuit iugulo demittere ferrum,
<ovid. epist. 14.6> Sum rea; laudarer, si scelus ausa forem.
<ovid. epist. 14.7> Esse ream praestat quam sic placuisse parenti;
<ovid. epist. 14.8> Non piget immunes caedis habere manus.
<ovid. epist. 14.9> Me pater igne licet, quem non uiolauimus, urat,
<ovid. epist. 14.10> Quaeque aderant sacris, tendat in ora faces
<ovid. epist. 14.11> Aut illo iugulet, quem non bene tradidit ensem,
<ovid. epist. 14.12> Vt, qua non cecidit uir nece, nupta cadam,
<ovid. epist. 14.13> Non tamen ut dicant morientia "paenitet" ora
<ovid. epist. 14.14> Efficiet; non es quam piget esse piam.
<ovid. epist. 14.15> Paeniteat sceleris Danaum saeuasque sorores;
<ovid. epist. 14.16> Hic solet euentus facta nefanda sequi.
<ovid. epist. 14.17> Cor pauet admonitu temeratae sanguine noctis
<ovid. epist. 14.18> Et subitus dextrae praepedit ossa tremor;
<ovid. epist. 14.19> Quam tu caede putes fungi potuisse mariti,
<ovid. epist. 14.20> Scribere de facta non sibi caede timet.
<ovid. epist. 14.21> Sed tamen experiar. modo facta crepuscula terris,
<ovid. epist. 14.22> Vltima pars lucis primaque noctis erat;
<ovid. epist. 14.23> Ducimur Inachides magni sub tecta Pelasgi,
<ovid. epist. 14.24> Et socer armatas accipit ipse nurus.
<ovid. epist. 14.25> Vndique collucent praecinctae lampades auro.
<ovid. epist. 14.26> Dantur in inuitos impia tura focos;
<ovid. epist. 14.27> Vulgus "Hymen, Hymenaee" uocant; fugit ille uocantis;
<ovid. epist. 14.28> Ipsa Iouis coniunx cessit ab urbe sua.
<ovid. epist. 14.29> Ecce, mero dubii, comitum clamore frequentes,
<ovid. epist. 14.30> Flore nouo madidas impediente comas,
<ovid. epist. 14.31> In thalamos laeti- thalamos, sua busta!- feruntur
<ovid. epist. 14.32> Strataque funeribus corpore dicta premunt.
<ovid. epist. 14.33> Iamque cibo uinoque graues somnoque iacebant
<ovid. epist. 14.34> Securumque quies alta per Argos erat;
<ovid. epist. 14.35> Circum me gemitus morientum audire uidebar
<ovid. epist. 14.36> Et tamen audieram, quodque uerebar erat.
<ovid. epist. 14.37> Sanguis abit, mentemque calor corpusque relinquit,
<ovid. epist. 14.38> Inque nouo iacui frigida facta toro.
<ovid. epist. 14.39> Vt leni Zephyro graciles uibrantur aristae,
<ovid. epist. 14.40> Frigida populeas ut quatit aura comas,
<ovid. epist. 14.41> Aut sic, aut etiam tremui magis; ipse iacebas,
<ovid. epist. 14.42> Quaeque tibi dederam causa soporis erant.
<ovid. epist. 14.43> Excussere metum uiolenti iussa parentis.
<ovid. epist. 14.44> Erigor et capio tela tremente manu;
<ovid. epist. 14.45> Non ego falsa loquar; ter acutum sustulit ensem,
<ovid. epist. 14.46> Ter male sublato reccidit ense manus.
<ovid. epist. 14.47> Admoui iugulo (sine me tibi uera fateri),
<ovid. epist. 14.48> Admoui iugulo tela paterna tuo,
<ovid. epist. 14.49> Et timor et pietas crudelibus obstitit ausis,
<ovid. epist. 14.50> Castaque mandatum dextra refugit opus.
<ovid. epist. 14.51> Purpureos laniata sinus, laniata capillos,
<ovid. epist. 14.52> Exiguo dixi talia uerba sono:
<ovid. epist. 14.53>"Saeuus, Hypermestra, pater est tibi; iussa parentis
<ovid. epist. 14.54> Effice; germanis sit comes iste suis.
<ovid. epist. 14.55> Femina sum et uirgo, natura mitis et annis;
<ovid. epist. 14.56> Non facient molles ad fera tela manus.
<ovid. epist. 14.57> Quin age, dumque iacet, fortis imitare sorores.
<ovid. epist. 14.58> Credibile est caesos omnibus esse uiros.
<ovid. epist. 14.59> Si manus haec aliquam posset committere caedem,
<ovid. epist. 14.60> Morte foret dominae sanguinulenta suae.
<ovid. epist. 14.61> At meruere necem patruelia regna petendo,
<ovid. epist. 14.62> Quae tamen externis danda forent generis.
<ovid. epist. 14.63> Finge uiros meruisse mori; quid fecimus ipsae?
<ovid. epist. 14.64> Quo mihi commisso non licet esse piae?
<ovid. epist. 14.65> Quid mihi cum ferro? quo bellica tela puellae?
<ovid. epist. 14.66> Aptior est digitis lana colusque meis."
<ovid. epist. 14.67> Haec ego; dumque queror, lacrimae sua uerba sequuntur
<ovid. epist. 14.68> Deque meis oculis in tua membra cadunt.
<ovid. epist. 14.69> Dum petis amplexus sopitaque bracchia iactas,
<ovid. epist. 14.70> Paene manus telo saucia facta tua est.
<ovid. epist. 14.71> Iamque patrem famulosque patris lucemque timebam;
<ovid. epist. 14.72> Expulerunt somnos haec mea dicta tuos:
<ovid. epist. 14.73>"Surge age, Belide, de tot modo fratribus unus.
<ovid. epist. 14.74> Nox tibi, si properas, ista perennis erit."
<ovid. epist. 14.75> Territus exsurgis; fugit omnis inertia somni;
<ovid. epist. 14.76> Aspicis in timida fortia tela manu.
<ovid. epist. 14.77> Quaerenti causam "dum nox sinit, effuge" dixi;
<ovid. epist. 14.78> Dum nox atra sinit, tu fugis, ipsa moror.
<ovid. epist. 14.79> Mane erat et Danaus generos ex caede iacentis
<ovid. epist. 14.80> Dinumerat; summae criminis unus abes;
<ovid. epist. 14.81> Fert male cognatae iacturam mortis in uno
<ovid. epist. 14.82> Et queritur facti sanguinis esse parum.
<ovid. epist. 14.83> Abstrahor a patriis pedibus raptamque capillis
<ovid. epist. 14.84>(Haec meruit pietas praemia!) carcer habet.
<ovid. epist. 14.85> Scilicet ex illo Iunonia permanet ira,
<ovid. epist. 14.86> Cum bos ex homine est, ex boue facta dea.
<ovid. epist. 14.87> At satis est poenae teneram mugisse puellam,
<ovid. epist. 14.88> Nec, modo formosam, posse placere Ioui.
<ovid. epist. 14.89> Astitit in ripa liquidi noua uacca parentis
<ovid. epist. 14.90> Cornuaque in patriis non sua uidit aquis
<ovid. epist. 14.91> Conatoque loqui mugitus edidit ore
<ovid. epist. 14.92> Territaque est forma, territa uoce sua.
<ovid. epist. 14.93> Quid furis, infelix? quid te miraris in umbra?
<ovid. epist. 14.94> Quid numeras factos ad noua membra pedes?
<ovid. epist. 14.95> Illa Iouis magni paelex metuenda sorori
<ovid. epist. 14.96> Fronde leuas nimiam caespitibusque famem,
<ovid. epist. 14.97> Fonte bibis spectasque tuam stupefacta figuram,
<ovid. epist. 14.98> Et, te ne feriant, quae geris, arma, times,
<ovid. epist. 14.99> Quaeque modo, ut possis etiam Ioue digna uideri,
<ovid. epist. 14.100> Diues eras, nuda nuda recumbis humo.
<ovid. epist. 14.101> Per mare, per terras cognataque flumina curris;
<ovid. epist. 14.102> Dat mare, dant amnes, dat tibi terra uiam.
<ovid. epist. 14.103> Quae tibi causa fugae? quid tu freta longa pererras?
<ovid. epist. 14.104> Non poteris uultus effugere ipsa tuos.
<ovid. epist. 14.105> Inachi, quo properas? eadem sequerisque fugisque;
<ovid. epist. 14.106> Tu tibi dux comiti, tu comes ipsa duci.
<ovid. epist. 14.107> Per septem Nilus portus emissus in aequor
<ovid. epist. 14.108> Exuit insanae paelicis ora bouis.
<ovid. epist. 14.109> Vltima quid referam, quorum mihi cana senectus
<ovid. epist. 14.110> Auctor? dant anni, quod querar, ecce mei.
<ovid. epist. 14.111> Bella pater patruusque gerunt; regnoque domoque
<ovid. epist. 14.112> Pellimur; eiectos ultimus orbis habet.
<ovid. epist. 14.113> Ille ferox solio solus sceptroque potitur;
<ovid. epist. 14.114> Cum sene nos inopi turba uagamur inops.
<ovid. epist. 14.115> De fratrum populo pars exiguissima restat.
<ovid. epist. 14.116> Quique dati leto, quaeque dedere, fleo;
<ovid. epist. 14.117> Nam mihi quot fratres, totidem periere sorores;
<ovid. epist. 14.118> Accipiat lacrimas utraque turba meas.
<ovid. epist. 14.119> En, ego, quod uiuis, poenae crucianda reseruor;
<ovid. epist. 14.120> Quid fiet sonti, cum rea laudis agar?
<ovid. epist. 14.121> Et consanguineae quondam centensima summae
<ovid. epist. 14.122> Infelix uno fratre manente cadam.
<ovid. epist. 14.123> At tu, siqua piae, Lynceu, tibi cura sororis,
<ovid. epist. 14.124> Quaeque tibi tribui munera, dignus habes,
<ovid. epist. 14.125> Vel fer opem, uel dede neci defunctaque uita
<ovid. epist. 14.126> Corpora furtiuis insuper adde rogis
<ovid. epist. 14.127> Et sepeli lacrimis perfusa fidelibus ossa,
<ovid. epist. 14.128> Sculptaque sint titulo nostra sepulcra breui:
<ovid. epist. 14.129>"Exul Hypermestra, pretium pietatis iniquum,
<ovid. epist. 14.130> Quam mortem fratri depulit, ipsa tulit."
<ovid. epist. 14.131> Scribere plura libet, sed pondere lassa catenae
<ovid. epist. 14.132> Est manus et uires subtrahit ipse timor.
<ovid. epist. 15.1> Ecquid, ut inspecta est studiosae litera dextrae,
<ovid. epist. 15.2> Protinus est oculis cognita nostra tuis?
<ovid. epist. 15.3> An, nisi legisses auctoris nomina Sapphus,
<ovid. epist. 15.4> Hoc breue nescires unde ueniret opus?
<ovid. epist. 15.5> Forsitan et quare mea sint alterna requiras
<ovid. epist. 15.6> Carmina, cum lyricis sim magis apta modis.
<ovid. epist. 15.7> Flendus amor meus est; elegia flebile carmen;
<ovid. epist. 15.8> Non facit ad lacrimas barbitos ulla meas.
<ovid. epist. 15.9> Vror, ut, indomitis ignem exercentibus Euris,
<ovid. epist. 15.10> Fertilis accensis messibus ardet ager.
<ovid. epist. 15.11> Arua Phaon celebrat diuersa Typhoidos Aetnae;
<ovid. epist. 15.12> Me calor Aetnaeo non minor igne tenet.
<ovid. epist. 15.13> Nec mihi dispositis quae iungam carmina neruis
<ovid. epist. 15.14> Proueniunt; uacuae carmina mentis opus.
<ovid. epist. 15.15> Nec me Pyrrhiades Methymniadesue puellae,
<ovid. epist. 15.16> Nec me Lesbiadum cetera turba iuuant.
<ovid. epist. 15.17> Vilis Anactorie, uilis mihi candida Cydro;
<ovid. epist. 15.18> Non oculis grata est Atthis, ut ante, meis,
<ovid. epist. 15.19> Atque aliae centum quas non sine crimine amaui.
<ovid. epist. 15.20> Improbe, multarum quod fuit, unus habes.
<ovid. epist. 15.21> Est in te facies, sunt apti lusibus anni.
<ovid. epist. 15.22> O facies oculis insidiosa meis!
<ovid. epist. 15.23> Sume fidem et pharetram, fies manifestus Apollo.
<ovid. epist. 15.24> Accedant capiti cornua, Bacchus eris.
<ovid. epist. 15.25> Et Phoebus Daphnen, et Gnosida Bacchus amauit.
<ovid. epist. 15.26> Nec norat lyricos illa uel illa modos.
<ovid. epist. 15.27> At mihi Pegasides blandissima carmina dictant;
<ovid. epist. 15.28> Iam canitur toto nomen in orbe meum.
<ovid. epist. 15.29> Nec plus Alcaeus, consors patriaeque lyraeque,
<ovid. epist. 15.30> Laudis habet, quamuis grandius ille sonet.
<ovid. epist. 15.31> Si mihi difficilis formam natura negauit,
<ovid. epist. 15.32> Ingenio formae damna rependo meae.
<ovid. epist. 15.33> Sum breuis; at nomen quod terras impleat omnes
<ovid. epist. 15.34> Est mihi; mensuram nominis ipsa fero.
<ovid. epist. 15.35> Candida si non sum, placuit Cepheia Perseo(==PERSE.O)
<ovid. epist. 15.36> Andromede, patriae fusca colore suae.
<ovid. epist. 15.37> Et uariis albae iunguntur saepe columbae;
<ovid. epist. 15.38> Et niger a uiridi turtur amatur aue.
<ovid. epist. 15.39> Si, nisi quae facie poterit te digna uideri,
<ovid. epist. 15.40> Nulla futura tua est, nulla futura tua est.
<ovid. epist. 15.41> At, mea cum legeres, etiam formosa uidebar;
<ovid. epist. 15.42> Vnam iurabas usque decere loqui.
<ovid. epist. 15.43> Cantabam, memini (meminerunt omnia amantes);
<ovid. epist. 15.44> Oscula cantanti tu mihi rapta dabas.
<ovid. epist. 15.45> Haec quoque laudabas; omnique a parte placebam,
<ovid. epist. 15.46> Sed tunc praecipue, cum fit amoris opus.
<ovid. epist. 15.47> Tunc te plus solito lasciuia nostra iuuabat,
<ovid. epist. 15.48> Crebraque mobilitas, aptaque uerba ioco,
<ovid. epist. 15.49> Et quod, ubi amborum fuerat confusa uoluptas,
<ovid. epist. 15.50> Plurimus in lasso corpore languor erat.
<ovid. epist. 15.51> Nunc tibi Sicelides ueniunt, noua praeda, puellae.
<ovid. epist. 15.52> Quid mihi cum Lesbo? Sicelis esse uolo,
<ovid. epist. 15.53> Aut uos erronem tellure remittite uestra,
<ovid. epist. 15.54> Nesiades matres Nesiadesque nurus.
<ovid. epist. 15.55> Nec uos decipiant blandae mendacia linguae;
<ovid. epist. 15.56> Quae dicit uobis, dixerat ante mihi.
<ovid. epist. 15.57> Tu quoque, quae montes celebras, Erycina, Sicanos,
<ovid. epist. 15.58>(Nam tua sum) uati consule, diua, tuae.
<ovid. epist. 15.59> An grauis inceptum peragit Fortuna tenorem
<ovid. epist. 15.60> Et manet in cursu semper acerba suo?
<ovid. epist. 15.61> Sex mihi natales ierant, cum lecta parentis
<ovid. epist. 15.62> Ante diem lacrimas ossa bibere meas.
<ovid. epist. 15.63> Arsit post frater, uictus meretricis amore
<ovid. epist. 15.64> Mixtaque cum turpi damna pudore tulit.
<ovid. epist. 15.65> Factus inops agili peragit freta caerula remo,
<ovid. epist. 15.66> Quasque male amisit, nunc male quaerit opes.
<ovid. epist. 15.67> Me quoque, quod monui bene multa fideliter, odit
<ovid. epist. 15.68> Hoc mihi libertas, hoc pia lingua dedit,
<ovid. epist. 15.69> Et tamquam desint quae me sine fine fatigent,
<ovid. epist. 15.70> Accumulat curas filia parua meas.
<ovid. epist. 15.71> Vltima tu nostris accedis causa querelis.
<ovid. epist. 15.72> Non agitur uento nostra carina suo.
<ovid. epist. 15.73> Ecce iacent collo positi sine lege capilli;
<ovid. epist. 15.74> Nec premit articulos lucida gemma meos.
<ovid. epist. 15.75> Veste tegor uili; nullum est in crinibus aurum;
<ovid. epist. 15.76> Non Arabum noster dona capillus habet.
<ovid. epist. 15.77> Cui colar infelix, aut cui placuisse laborem?
<ovid. epist. 15.78> Ille mei cultus unicus auctor abest.
<ovid. epist. 15.79> Molle meum leuibusque cor est uiolabile telis,
<ovid. epist. 15.80> Et semper causa est cur ego semper amem;
<ovid. epist. 15.81> Siue ita nascenti legem dixere Sorores,
<ovid. epist. 15.82> Nec data sunt uitae fila seuera meae,
<ovid. epist. 15.83> Siue abeunt studia in mores artisque magistra
<ovid. epist. 15.84> Ingenium nobis molle Thalia facit.
<ovid. epist. 15.85> Quid mirum si me primae lanuginis aetas
<ovid. epist. 15.86> Abstulit, atque anni quos uir amare potest?
<ovid. epist. 15.87> Hunc ne pro Cephalo raperes, Aurora, timebam,
<ovid. epist. 15.88> Et faceres, sed te prima rapina tenet.
<ovid. epist. 15.89> Hunc si conspicias, quae conspicis omnia Phoebe,
<ovid. epist. 15.90> Iussus erit somnos continuare Phaon.
<ovid. epist. 15.91> Hunc Venus in caelum curru uexisset eburno;
<ovid. epist. 15.92> Sed uidet et Marti posse placere suo.
<ovid. epist. 15.93> O nec adhuc iuuenis, nec iam puer, utilis aetas,
<ovid. epist. 15.94> O decus atque aeui gloria magna tui,
<ovid. epist. 15.95> Huc ades, inque sinus, formose, relabere nostros;
<ovid. epist. 15.96> Non ut ames, oro, uerum ut amare sinas.
<ovid. epist. 15.97> Scribimus et lacrimis oculi rorantur obortis.
<ovid. epist. 15.98> Aspice quam sit in hoc multa litura loco.
<ovid. epist. 15.99> Si tam certus eras hinc ire, modestius isses
<ovid. epist. 15.100> Et mihi dixisses: "Lesbi puella, uale."
<ovid. epist. 15.101> Non tecum lacrimas, non oscula summa tulisti;
<ovid. epist. 15.102> Denique non timui quod dolitura fui.
<ovid. epist. 15.103> Nil de te mecum est, nisi tantum iniuria, nec tu
<ovid. epist. 15.104> Admoneat quod te, pignus amantis habes.
<ovid. epist. 15.105> Non mandata dedi, neque enim mandata dedissem
<ovid. epist. 15.106> Vlla, nisi ut nolles immemor esse mei.
<ovid. epist. 15.107> Per tibi, qui numquam longe discedat, Amorem,
<ovid. epist. 15.108> Perque nouem iuro, numina nostra, deas,
<ovid. epist. 15.109> Cum mihi nescio quis "Fugiunt tua gaudia" dixit,
<ovid. epist. 15.110> Nec me flere diu nec potuisse loqui.
<ovid. epist. 15.111> Et lacrimae deerant oculis et lingua palato;
<ovid. epist. 15.112> Astrictum gelido frigore pectus erat.
<ovid. epist. 15.113> Postquam se dolor inuenit, nec pectora plangi
<ovid. epist. 15.114> Nec puduit scissis exululare comis,
<ovid. epist. 15.115> Non aliter quam si nati pia mater adempti
<ovid. epist. 15.116> Portet ad exstructos corpus inane rogos.
<ovid. epist. 15.117> Gaudet et e nostro crescit maerore Charaxus
<ovid. epist. 15.118> Frater et ante oculos itque reditque meos
<ovid. epist. 15.119> Vtque pudenda mei uideatur causa doloris:
<ovid. epist. 15.120>"Quid dolet haec? certe filia uiuit" ait.
<ovid. epist. 15.121> Non ueniunt in idem pudor atque amor; omne uidebat
<ovid. epist. 15.122> Vulgus; eram lacero pectus aperta sinu.
<ovid. epist. 15.123> Tu mihi cura, Phaon; te somnia nostra reducunt,
<ovid. epist. 15.124> Somnia formoso candidiora die.
<ovid. epist. 15.125> Illic te inuenio, quamquam regionibus absis;
<ovid. epist. 15.126> Sed non longa satis gaudia somnus habet.
<ovid. epist. 15.127> Saepe tuos nostra ceruice onerare lacertos,
<ovid. epist. 15.128> Saepe tuae uideor supposuisse meos.
<ovid. epist. 15.129> Oscula cognosco, quae tu committere linguae
<ovid. epist. 15.130> Aptaque consueras accipere, apta dare.
<ovid. epist. 15.131> Blandior interdum, uerisque simillima uerba
<ovid. epist. 15.132> Eloquor, et uigilant sensibus ora meis.
<ovid. epist. 15.133> Vlteriora pudet narrare, sed omnia fiunt,
<ovid. epist. 15.134> Et iuuat, et siccae non licet esse mihi.
<ovid. epist. 15.135> At cum se Titan ostendit et omnia secum,
<ovid. epist. 15.136> Tam cito me somnos destituisse queror.
<ovid. epist. 15.137> Antra nemusque peto tamquam nemus antraque prosint;
<ovid. epist. 15.138> Conscia deliciis illa fuere meis.
<ovid. epist. 15.139> Illuc mentis inops, ut quam furialis Enyo
<ovid. epist. 15.140> Attigit, in collo crine iacente, feror.
<ovid. epist. 15.141> Antra uident oculi scabro pendentia topho,
<ovid. epist. 15.142> Quae mihi Mygdonii marmoris instar erant.
<ovid. epist. 15.143> Inuenio siluam, quae saepe cubilia nobis
<ovid. epist. 15.144> Praebuit et multa texit opaca coma.
<ovid. epist. 15.145> At non inuenio dominum siluaeque meumque:
<ovid. epist. 15.146> Vile solum locus est; dos erat ille loci.
<ovid. epist. 15.147> Agnoui pressas noti mihi caespitis herbas;
<ovid. epist. 15.148> De nostro curuum pondere gramen erat.
<ovid. epist. 15.149> Incubui, tetigique locum qua parte fuisti;
<ovid. epist. 15.150> Grata prius lacrimas combibit herba meas;
<ovid. epist. 15.151> Quin etiam rami positis lugere uidentur
<ovid. epist. 15.152> Frondibus, et nullae dulce queruntur aues.
<ovid. epist. 15.153> Sola uirum non ulta pie maestissima mater
<ovid. epist. 15.154> Concinit Ismarium Daulias ales Ityn.
<ovid. epist. 15.155> Ales Ityn, Sappho desertos cantat amores.
<ovid. epist. 15.156> Hactenus ut media cetera nocte silent.
<ovid. epist. 15.157> Est nitidus uitreoque magis perlucidus amni.
<ovid. epist. 15.158> Fons sacer; hunc multi numen habere putant.
<ovid. epist. 15.159> Quem supra ramos expandit aquatica lotos,
<ovid. epist. 15.160> Vna nemus. tenero caespite terra uiret.
<ovid. epist. 15.161> Hic ego cum lassos posuissem flebilis artus,
<ovid. epist. 15.162> Constitit ante oculos Naias una meos;
<ovid. epist. 15.163> Constitit et dixit: "Quoniam non ignibus aequis
<ovid. epist. 15.164> Vreris, Ambracias est(==) terra petenda tibi.
<ovid. epist. 15.165> Phoebus ab excelso, quantum patet, aspicit aequor;
<ovid. epist. 15.166> Actiacum populi Leucadiumque uocant.
<ovid. epist. 15.167> Hinc se Deucalion, Pyrrhae succensus amore,
<ovid. epist. 15.168> Misit, et illaeso corpore pressit aquas.
<ovid. epist. 15.169> Nec mora, uersus amor figit lentissima Pyrrhae
<ovid. epist. 15.170> Pectora; Deucalion igne leuatus abit.
<ovid. epist. 15.171> Hanc legem locus ille tenet. pete protinus altam
<ovid. epist. 15.172> Leucada, nec saxo desiluisse time."
<ovid. epist. 15.173> Vt monuit, cum uoce abiit. Ego frigida surgo;
<ovid. epist. 15.174> Nec lacrimas oculi continuere mei.
<ovid. epist. 15.175> Ibimus, o nymphe, monstrataque saxa petemus.
<ovid. epist. 15.176> Sit procul insano uictus amore timor.
<ovid. epist. 15.177> Quicquid erit, melius quam nunc erit. aura, subito.
<ovid. epist. 15.178> Haec mea non magnum corpora pondus habent.
<ovid. epist. 15.179> Tu quoque, mollis Amor, pennas suppone cadenti,
<ovid. epist. 15.180> Ne sim Leucadiae mortua crimen aquae.
<ovid. epist. 15.181> Inde chelyn Phoebo, communia munera, ponam,
<ovid. epist. 15.182> Et sub ea uersus unus et alter erunt:
<ovid. epist. 15.183>"Grata lyram posui tibi, Phoebe, poetria Sappho;
<ovid. epist. 15.184> Conuenit illa mihi, conuenit illa tibi."
<ovid. epist. 15.185> Cur tamen Actiacas miseram me mittis ad oras,
<ovid. epist. 15.186> Cum profugum possis ipse referre pedem?
<ovid. epist. 15.187> Tu mihi Leucadia potes esse salubrior unda;
<ovid. epist. 15.188> Et forma et meritis tu mihi Phoebus eris.
<ovid. epist. 15.189> An potes, o scopulis undaque ferocior omni,
<ovid. epist. 15.190> Si moriar, titulum mortis habere meae?
<ovid. epist. 15.191> At quanto melius iungi mea pectora tecum,
<ovid. epist. 15.192> Quam poterant saxis praecipitanda dari!
<ovid. epist. 15.193> Haec sunt illa, Phaon, quae tu laudare solebas,
<ovid. epist. 15.194> Visaque sunt totiens ingeniosa tibi.
<ovid. epist. 15.195> Nunc uellem facunda forem dolor artibus obstat
<ovid. epist. 15.196> Ingeniumque meis substitit omne malis.
<ovid. epist. 15.197> Non mihi respondent ueteres in carmina uires;
<ovid. epist. 15.198> Plectra dolore iacent, muta dolore lyra est.
<ovid. epist. 15.199> Lesbides aequoreae, nupturaque nuptaque proles,
<ovid. epist. 15.200> Lesbides, Aeolia nomina dicta lyra,
<ovid. epist. 15.201> Lesbides, infamem quae me fecistis amatae,
<ovid. epist. 15.202> Desinite ad citharas turba uenire mea.
<ovid. epist. 15.203> Abstulit omne Phaon, quod uobis ante placebat.
<ovid. epist. 15.204> Me miseram! dixi quam modo paene meus.
<ovid. epist. 15.205> Efficite ut redeat, uates quoque uestra redibit;
<ovid. epist. 15.206> Ingenio uires ille dat, ille rapit.
<ovid. epist. 15.207> Ecquid ago precibus? pectusne agreste mouetur?
<ovid. epist. 15.208> An riget? et Zephyri uerba caduca ferunt?
<ovid. epist. 15.209> Qui mea uerba ferunt, uellem tua uela referrent.
<ovid. epist. 15.210> Hoc te, si saperes, lente, decebat opus.
<ovid. epist. 15.211><>
<ovid. epist. 15.212><>
<ovid. epist. 15.213> Solue ratem. Venus, orta mari, mare praestat amanti.
<ovid. epist. 15.214> Aura dabit cursum; tu modo solue ratem.
<ovid. epist. 15.215> Ipse gubernabit residens in puppe Cupido;
<ovid. epist. 15.216> Ipse dabit tenera uela legetque manu.
<ovid. epist. 15.217> Siue iuuat longe fugisse Pelasgida Sappho,
<ovid. epist. 15.218> Nec tamen inuenies cur ego digna fuga
<ovid. epist. 15.219> Hoc saltem miserae crudelis epistula dicat,
<ovid. epist. 15.220> Vt mihi Leucadiae fata petantur aquae.
<ovid. epist. 16.1> Hanc tibi Priamides mitto, Ledaea, salutem, 
<ovid. epist. 16.2> Quae tribui sola te mihi dante potest. 
<ovid. epist. 16.3> Eloquar an flammae non est opus indice notae 
<ovid. epist. 16.4> Et plus quam uellem iam meus exstat amor? 
<ovid. epist. 16.5> Ille quidem lateat malim, dum tempora dentur 
<ovid. epist. 16.6> Laetitiae mixtos non habitura metus. 
<ovid. epist. 16.7> Sed male dissimulo; quis enim celauerit ignem, 
<ovid. epist. 16.8> Lumine qui semper proditur ipse suo? 
<ovid. epist. 16.9> Si tamen expectas uocem quoque rebus ut addam, 
<ovid. epist. 16.10> Vror; habes animi nuntia uerba mei. 
<ovid. epist. 16.11> Parce, precor, fasso nec uultu cetera duro 
<ovid. epist. 16.12> Perlege sed formae conueniente tuae. 
<ovid. epist. 16.13> Iamque illud gratum est, quod epistula nostra recepta 
<ovid. epist. 16.14> Spem facit hoc recipi me quoque posse modo. 
<ovid. epist. 16.15> Quae rata sit, nec te frustra promiserit, opto, 
<ovid. epist. 16.16> Hoc mihi quae suasit, mater Amoris, iter. 
<ovid. epist. 16.17> Namque ego diuino monitu (ne nescia pecces) 
<ovid. epist. 16.18> Aduehor et coepto non leue numen adest. 
<ovid. epist. 16.19> Praemia magna quidem sed non indebita posco; 
<ovid. epist. 16.20> Pollicita est thalamo te Cytherea meo. 
<ovid. epist. 16.21> Hac duce Sigeo dubias a litore feci 
<ovid. epist. 16.22> Longa Phereclea per freta puppe uias; 
<ovid. epist. 16.23> Illa dedit faciles auras uentosque secundos; 
<ovid. epist. 16.24> In mare nimirum ius habet orta mari. 
<ovid. epist. 16.25> Perstet et ut pelagi, sic pectoris adiuuet aestum; 
<ovid. epist. 16.26> Deferat in portus et mea uota suos. 
<ovid. epist. 16.27> Attulimus flammas, non hic inuenimus, illas; 
<ovid. epist. 16.28> Hae mihi tam longae causa fuere uiae. 
<ovid. epist. 16.29> Nam neque tristis hiemps neque nos huc appulit error; 
<ovid. epist. 16.30> Taenaris est classi terra petita meae. 
<ovid. epist. 16.31> Nec me crede fretum merces portante carina 
<ovid. epist. 16.32> Findere (quas habeo, di tueantur opes!) 
<ovid. epist. 16.33> Nec uenio Graias ueluti spectator ad urbes 
<ovid. epist. 16.34>(Oppida sunt regni diuitiora mei); 
<ovid. epist. 16.35> Te peto, quam pepigit lecto Venus aurea nostro; 
<ovid. epist. 16.36> Te prius optaui quam mihi nota fores; 
<ovid. epist. 16.37> Ante tuos animo uidi quam lumine uultus; 
<ovid. epist. 16.38> Prima fuit uultus nuntia fama tui. 
<ovid. epist. 16.39> Nec tamen est mirum, si, sicut oportet, ab arcu 
<ovid. epist. 16.40> Missilibus telis eminus ictus amo; 
<ovid. epist. 16.41> Sic placuit fatis; quae ne conuellere temptes, 
<ovid. epist. 16.42> Accipe cum uera dicta relata fide. 
<ovid. epist. 16.43> Matris adhuc utero partu remorante tenebar 
<ovid. epist. 16.44>(Iam grauidus iusto pondere uenter erat); 
<ovid. epist. 16.45> Illa sibi ingentem uisa est sub imagine somni 
<ovid. epist. 16.46> Flammiferam pleno reddere uentre facem. 
<ovid. epist. 16.47> Territa consurgit metuendaque noctis opacae 
<ovid. epist. 16.48> Visa seni Priamo, uatibus ille refert; 
<ovid. epist. 16.49> Arsurum Paridis uates canit Ilion igni; 
<ovid. epist. 16.50> Pectoris, ut nunc est, fax fuit illa mei. 
<ovid. epist. 16.51> Forma uigorque animi, quamuis de plebe uidebar, 
<ovid. epist. 16.52> Indicium tectae nobilitatis erat. 
<ovid. epist. 16.53> Est locus in mediis nemorosae uallibus Idae 
<ovid. epist. 16.54> Deuius et piceis ilicibusque frequens, 
<ovid. epist. 16.55> Qui nec ouis placidae nec amantis saxa capellae, 
<ovid. epist. 16.56> Nec patulo tardae carpitur ore bouis. 
<ovid. epist. 16.57> Hinc ego Dardaniae muros excelsaque tecta 
<ovid. epist. 16.58> Et freta prospiciens arbore nixus eram. 
<ovid. epist. 16.59> Ecce pedum pulsu uisa est mihi terra moueri 
<ovid. epist. 16.60>(Vera loquar ueri uix habitura fidem); 
<ovid. epist. 16.61> Constitit ante oculos actus uelocibus alis 
<ovid. epist. 16.62> Atlantis magni Pleionesque nepos 
<ovid. epist. 16.63>(Fas uidisse fuit, fas sit mihi uisa referre) 
<ovid. epist. 16.64> Inque dei digitis aurea uirga fuit, 
<ovid. epist. 16.65> Tresque simul diuae, Venus et cum Pallade Iuno, 
<ovid. epist. 16.66> Graminibus teneros imposuere pedes. 
<ovid. epist. 16.67> Obstupui, gelidusque comas erexerat horror, 
<ovid. epist. 16.68> Cum mihi: "Pone metum, nuntius ales ait; 
<ovid. epist. 16.69> Arbiter es formae; certamina siste dearum, 
<ovid. epist. 16.70> Vincere quae forma digna sit una duas;" 
<ovid. epist. 16.71> Neue recusarem, uerbis Iouis imperat et se 
<ovid. epist. 16.72> Protinus aetheria tollit in astra uia. 
<ovid. epist. 16.73> Mens mea conualuit subitoque audacia uenit 
<ovid. epist. 16.74> Nec timui uultu quamque notare meo. 
<ovid. epist. 16.75> Vincere erant omnes dignae iudexque querebar 
<ovid. epist. 16.76> Non omnes causam uincere posse suam; 
<ovid. epist. 16.77> Sed tamen ex illis iam tunc magis una placebat, 
<ovid. epist. 16.78> Hanc esse ut scires, unde mouetur amor 
<ovid. epist. 16.79> Tantaque uincendi cura est. ingentibus ardent 
<ovid. epist. 16.80> Iudicium donis sollicitare meum. 
<ovid. epist. 16.81> Regna Iouis coniunx, uirtutem filia iactat: 
<ovid. epist. 16.82> Ipse potens dubito fortis an esse uelim. 
<ovid. epist. 16.83> Dulce Venus risit: "Ne te, Pari, munera tangant 
<ovid. epist. 16.84> Vtraque suspensi plena timoris, ait; 
<ovid. epist. 16.85> Nos dabimus quod ames et pulchrae filia Ledae 
<ovid. epist. 16.86> Ibit in amplexus pulchrior illa tuos." 
<ovid. epist. 16.87> Dixit et ex aequo donis formaque probata 
<ovid. epist. 16.88> Victorem caelo rettulit illa pedem. 
<ovid. epist. 16.89> Interea, sero uersis ad prospera fatis, 
<ovid. epist. 16.90> Regius adgnoscor per rata signa puer. 
<ovid. epist. 16.91> Laeta domus nato post tempora longa recepto est, 
<ovid. epist. 16.92> Addit et ad festos hunc quoque Troia diem; 
<ovid. epist. 16.93> Vtque ego te cupio, sic me cupiere puellae; 
<ovid. epist. 16.94> Multarum uotum sola tenere potes. 
<ovid. epist. 16.95> Nec tantum regum natae petiere ducumque, 
<ovid. epist. 16.96> Sed nymphis etiam curaque amorque fui. 
<ovid. epist. 16.97><>
<ovid. epist. 16.98><>
<ovid. epist. 16.99> Sed mihi cunctarum subeunt fastidia, postquam 
<ovid. epist. 16.100> Coniugii spes est, Tyndari, facta tui. 
<ovid. epist. 16.101> Te uigilans oculis, animo te nocte uidebam, 
<ovid. epist. 16.102> Lumina cum placido uicta sopore iacent. 
<ovid. epist. 16.103> Quid facies praesens quae nondum uisa placebas? 
<ovid. epist. 16.104> Ardebam, quamuis hinc procul ignis erat. 
<ovid. epist. 16.105> Nec potui debere mihi spem longius istam, 
<ovid. epist. 16.106> Caerulea peterem quin mea uota uia. 
<ovid. epist. 16.107> Troia(==TROIA) caeduntur Phrygia pineta securi 
<ovid. epist. 16.108> Quaeque erat aequoreis utilis arbor aquis; 
<ovid. epist. 16.109> Ardua proceris spoliantur Gargara siluis 
<ovid. epist. 16.110> Innumerasque mihi longa dat Ida trabes 
<ovid. epist. 16.111> Fundatura citas flectuntur robora naues, 
<ovid. epist. 16.112> Texitur et costis panda carina suis; 
<ovid. epist. 16.113> Addimus antennas et uela sequentia malis, 
<ovid. epist. 16.114> Accipit et pictos puppis adunca deos; 
<ovid. epist. 16.115> Qua tamen ipse uehor, comitata Cupidine paruo 
<ovid. epist. 16.116> Sponsor coniugii stat dea picta sui. 
<ovid. epist. 16.117> Imposita est factae postquam manus ultima classi 
<ovid. epist. 16.118> Protinus Aegaeis ire lubebat aquis. 
<ovid. epist. 16.119> At pater et genetrix inhibent mea uota rogando 
<ovid. epist. 16.120> Propositumque pia uoce morantur iter, 
<ovid. epist. 16.121> Et soror, effusis ut erat, Cassandra, capillis, 
<ovid. epist. 16.122> Cum uellent nostrae iam dare uela rates: 
<ovid. epist. 16.123>"Quo ruis? exclamat; referes incendia tecum. 
<ovid. epist. 16.124> Quanta per has nescis flamma petatur aquas!" 
<ovid. epist. 16.125> Vera fuit uates; dictos inuenimus ignes, 
<ovid. epist. 16.126> Et ferus in molli pectore flagrat amor! 
<ovid. epist. 16.127> Portubus egredior uentisque ferentibus usus 
<ovid. epist. 16.128> Applicor in terras, Oebali nympha, tuas. 
<ovid. epist. 16.129> Excipit hospitio uir me tuus; hoc quoque factum 
<ovid. epist. 16.130> Non sine consilio numinibusque deum. 
<ovid. epist. 16.131> Ille quidem ostendit quidquid Lacedaemone tota 
<ovid. epist. 16.132> Ostendi dignum conspicuumque fuit, 
<ovid. epist. 16.133> Sed mihi laudatam cupienti cernere formam 
<ovid. epist. 16.134> Lumina nil aliud quo caperentur erat. 
<ovid. epist. 16.135> Vt uidi, obstupui praecordiaque intima sensi 
<ovid. epist. 16.136> Attonitus curis intumuisse nouis. 
<ovid. epist. 16.137> His similes uultus, quantum reminiscor, habebat 
<ovid. epist. 16.138> Venit in arbitrium cum Cytherea meum; 
<ovid. epist. 16.139> Si tu uenisses pariter certamen in illud, 
<ovid. epist. 16.140> In dubium Veneris palma futura fuit. 
<ovid. epist. 16.141> Magna quidem de te rumor praeconia fecit, 
<ovid. epist. 16.142> Nullaque de facie nescia terra tua est 
<ovid. epist. 16.143> Nec tibi par usquam Phrygia nec solis ab ortu 
<ovid. epist. 16.144> Inter formosas altera nomen habet. 
<ovid. epist. 16.145> Credis et hoc nobis, minor est tua gloria uero, 
<ovid. epist. 16.146> Famaque de forma paene maligna tua est; 
<ovid. epist. 16.147> Plus hic inuenio quam quod promiserat illa 
<ovid. epist. 16.148> Et tua materia gloria uicta sua est. 
<ovid. epist. 16.149> Ergo arsit merito, qui nouerat omnia, Theseus, 
<ovid. epist. 16.150> Et uisa es tanto digna rapina uiro, 
<ovid. epist. 16.151> More tuae gentis nitida dum nuda palaestra 
<ovid. epist. 16.152> Ludis et es nudis femina mixta uiris. 
<ovid. epist. 16.153> Quod rapuit, laudo; miror quod reddidit umquam; 
<ovid. epist. 16.154> Tam bona constanter praeda tenenda fuit. 
<ovid. epist. 16.155> Ante recessisset caput hoc ceruice cruenta 
<ovid. epist. 16.156> Quam tu de thalamis abstraherere meis. 
<ovid. epist. 16.157> Tene manus umquam nostrae dimittere uellent! 
<ovid. epist. 16.158> Tene meo paterer uiuus abire sinu! 
<ovid. epist. 16.159> Si reddenda fores, aliquid tamen ante tulissem, 
<ovid. epist. 16.160> Nec Venus ex toto nostra fuisset iners; 
<ovid. epist. 16.161> Vel mihi uirginitas esset libata uel illud 
<ovid. epist. 16.162> Quod poterat salua uirginitate rapi. 
<ovid. epist. 16.163> Da modo te; quae sit Paridi constantia nosces; 
<ovid. epist. 16.164> Flamma rogi flammas finiet una meas. 
<ovid. epist. 16.165> Praeposui regnis ego te, quae maxima quondam 
<ovid. epist. 16.166> Pollicita est nobis nupta sororque Iouis, 
<ovid. epist. 16.167> Dumque tuo possem circumdare bracchia collo, 
<ovid. epist. 16.168> Contempta est uirtus Pallade dante mihi. 
<ovid. epist. 16.169> Nec piget aut umquam stulte legisse uidebor; 
<ovid. epist. 16.170> Permanet in uoto mens mea firma suo. 
<ovid. epist. 16.171> Spem modo ne nostram fieri patiare caducam, 
<ovid. epist. 16.172> Deprecor, o tanto digna labore peti! 
<ovid. epist. 16.173> Non ego coniugium generosae degener opto, 
<ovid. epist. 16.174> Nec mea, crede mihi, turpiter uxor eris: 
<ovid. epist. 16.175> Pliada, si quaeres, in nostra gente Iouemque 
<ovid. epist. 16.176> Inuenies, medios ut taceamus auos. 
<ovid. epist. 16.177> Sceptra parens Asiae, qua nulla beatior ora est, 
<ovid. epist. 16.178> Finibus immensis uix obeunda tenet. 
<ovid. epist. 16.179> Innumeras urbes atque aurea tecta uidebis 
<ovid. epist. 16.180> Quaeque suos dices templa decere deos. 
<ovid. epist. 16.181> Ilion aspicies firmataque turribus altis 
<ovid. epist. 16.182> Moenia, Phoebeae structa canore lyrae. 
<ovid. epist. 16.183> Quid tibi de turba narrem numeroque uirorum? 
<ovid. epist. 16.184> Vix populum tellus sustinet illa suum. 
<ovid. epist. 16.185> Occurrent denso tibi Troades agmine matres 
<ovid. epist. 16.186> Nec capient Phrygias atria nostra nurus. 
<ovid. epist. 16.187> O quotiens dices "quam pauper Achaia nostra est!" 
<ovid. epist. 16.188> Vna domus quaeuis urbis habebit opes. 
<ovid. epist. 16.189> Nec mihi fas fuerit Sparten contemnere uestram; 
<ovid. epist. 16.190> In qua tu nata es, terra beata mihi est; 
<ovid. epist. 16.191> Parca sed est Sparte, tu cultu diuite digna; 
<ovid. epist. 16.192> Ad talem formam non facit iste locus; 
<ovid. epist. 16.193> Hanc faciem largis sine fine paratibus uti 
<ovid. epist. 16.194> Deliciisque decet luxuriare nouis. 
<ovid. epist. 16.195> Cum uideas cultus nostra de gente uirorum, 
<ovid. epist. 16.196> Qualem Dardanias credis habere nurus? 
<ovid. epist. 16.197> Da modo te facilem nec dedignare maritum, 
<ovid. epist. 16.198> Rure Therapnaeo nata puella, Phrygem. 
<ovid. epist. 16.199> Phryx erat et nostro genitus de sanguine, qui nunc 
<ovid. epist. 16.200> Cum dis potando nectare miscet aquas. 
<ovid. epist. 16.201> Phryx erat Aurorae coniunx; tamen abstulit illum 
<ovid. epist. 16.202> Extremum Noctis quae dea finit iter. 
<ovid. epist. 16.203> Phryx etiam Anchises, uolucrum cui mater Amorum 
<ovid. epist. 16.204> Gaudet in Idaeis concubuisse iugis. 
<ovid. epist. 16.205> Nec, puto, collatis forma Menelaus et annis 
<ovid. epist. 16.206> Iudice te nobis anteferendus erit. 
<ovid. epist. 16.207> Non dabimus certe socerum tibi clara fugantem 
<ovid. epist. 16.208> Lumina, qui trepidos a dape uertat equos, 
<ovid. epist. 16.209> Nec Priamo pater est soceri de caede cruentus 
<ovid. epist. 16.210> Et qui Myrtoas crimine signat aquas, 
<ovid. epist. 16.211> Nec proauo Stygia nostro captantur in unda 
<ovid. epist. 16.212> Poma nec in mediis quaeritur umor aquis. 
<ovid. epist. 16.213> Quid tamen hoc refert? si te tenet ortus ab illis, 
<ovid. epist. 16.214> Cogitur huic domui Iuppiter esse socer. 
<ovid. epist. 16.215> Heu facinus! totis indignus noctibus ille 
<ovid. epist. 16.216> Te tenet amplexu perfruiturque tuo; 
<ovid. epist. 16.217> At mihi conspiceris posita uix denique mensa, 
<ovid. epist. 16.218> Multaque, quae laedant, hoc quoque tempus habet. 
<ovid. epist. 16.219> Hostibus eueniant conuiuia talia nostris, 
<ovid. epist. 16.220> Experior posito qualia saepe mero. 
<ovid. epist. 16.221> Paenitet hospitii, cum me spectante lacertos 
<ovid. epist. 16.222> Imponit collo rusticus iste tuo. 
<ovid. epist. 16.223> Rumpor et inuidia (quidni tandem omnia narrem?) 
<ovid. epist. 16.224> Membra superiecta cum tua ueste fouet. 
<ovid. epist. 16.225> Oscula cum uero coram non dura daretis, 
<ovid. epist. 16.226> Ante oculos posui pocula sumpta meos; 
<ovid. epist. 16.227> Lumina demitto, cum te tenet artius ille, 
<ovid. epist. 16.228> Crescit et inuito lentus in ore cibus. 
<ovid. epist. 16.229> Saepe dedi gemitus et te, lasciua, notaui 
<ovid. epist. 16.230> In gemitu risum non tenuisse meo; 
<ovid. epist. 16.231> Saepe mero uolui(==VOLUI) flammam compescere, at illa 
<ovid. epist. 16.232> Creuit et ebrietas ignis in igne fuit, 
<ovid. epist. 16.233> Multaque ne uideam, uersa ceruice recumbo, 
<ovid. epist. 16.234> Sed reuocas oculos protinus ipsa meos. 
<ovid. epist. 16.235> Quid faciam, dubito; dolor est meus illa uidere 
<ovid. epist. 16.236> Sed dolor a facie maior abesse tua. 
<ovid. epist. 16.237> Qua licet et possum, luctor celare furorem, 
<ovid. epist. 16.238> Sed tamen apparet dissimulatus amor. 
<ovid. epist. 16.239> Nec tibi uerba damus; sentis mea uulnera, sentis. 
<ovid. epist. 16.240> Atque utinam soli sint ea nota tibi! 
<ovid. epist. 16.241> A! quotiens lacrimis uenientibus ora reflexi, 
<ovid. epist. 16.242> Ne causam fletus quaereret ille mei. 
<ovid. epist. 16.243> A! quotiens aliquem narraui potus amorem, 
<ovid. epist. 16.244> Ad uultus referens singula uerba tuos, 
<ovid. epist. 16.245> Indiciumque mei ficto sub nomine feci! 
<ovid. epist. 16.246> Ille ego, si nescis, uerus amator eram. 
<ovid. epist. 16.247> Quin etiam, ut possem uerbis petulantius uti, 
<ovid. epist. 16.248> Non semel ebrietas est simulata mihi. 
<ovid. epist. 16.249> Prodita sunt, memini, tunica tua pectora laxa 
<ovid. epist. 16.250> Atque oculis aditum nuda dedere meis, 
<ovid. epist. 16.251> Pectora uel puris niuibus uel lacte tuamque 
<ovid. epist. 16.252> Complexo matrem candidiora Ioue; 
<ovid. epist. 16.253> Dum stupeo uisis (nam pocula forte tenebam), 
<ovid. epist. 16.254> Tortilis a digitis excidit ansa meis. 
<ovid. epist. 16.255> Oscula si natae dederas, ego protinus illa 
<ovid. epist. 16.256> Hermiones tenero laetus ab ore tuli. 
<ovid. epist. 16.257> Et modo cantabam ueteres resupinus amores, 
<ovid. epist. 16.258> Et modo per nutum signa tegenda dabam; 
<ovid. epist. 16.259> Et comitum primas, Clymenen Aethramque, tuarum 
<ovid. epist. 16.260> Ausus sum blandis nuper adire sonis, 
<ovid. epist. 16.261> Quae mihi non aliud quam formidare locutae 
<ovid. epist. 16.262> Orantis medias deseruere preces. 
<ovid. epist. 16.263> Di facerent pretium magni certaminis esses, 
<ovid. epist. 16.264> Teque suo posset uictor habere toro, 
<ovid. epist. 16.265> Vt tulit Hippomenes Schoeneida praemia cursus, 
<ovid. epist. 16.266> Venit ut in Phrygios Hippodamia sinus, 
<ovid. epist. 16.267> Vt ferus Alcides Acheloia cornua fregit, 
<ovid. epist. 16.268> Dum petit amplexus, Deianira, tuos; 
<ovid. epist. 16.269> Nostra per has leges audacia fortior isset, 
<ovid. epist. 16.270> Teque mei scires esse laboris opus. 
<ovid. epist. 16.271> Nunc mihi nil superest, nisi te, formosa, precari 
<ovid. epist. 16.272> Amplectique tuos, si patiare, pedes. 
<ovid. epist. 16.273> O decus, o praesens geminorum gloria fratrum, 
<ovid. epist. 16.274> O Ioue digna uiro, ni Ioue nata fores, 
<ovid. epist. 16.275> Aut ego Sigeos repetam te coniuge portus, 
<ovid. epist. 16.276> Aut hic Taenaria contegar exul humo. 
<ovid. epist. 16.277> Non mea sunt summa leuiter districta sagitta 
<ovid. epist. 16.278> Pectora; descendit uulnus ad ossa meum. 
<ovid. epist. 16.279> Hoc mihi (nam repeto) fore ut a caeleste sagitta 
<ovid. epist. 16.280> Figar, erat uerax uaticinata soror. 
<ovid. epist. 16.281> Parce datum fatis, Helene, contemnere amorem. 
<ovid. epist. 16.282> Sic habeas faciles in tua uota deos! 
<ovid. epist. 16.283> Multa quidem subeunt, sed coram ut plura loquamur, 
<ovid. epist. 16.284> Excipe me lecto nocte silente tuo. 
<ovid. epist. 16.285> An pudet et metuis Venerem temerare maritam 
<ovid. epist. 16.286> Castaque legitimi fallere iura tori? 
<ovid. epist. 16.287> A! nimium simplex Helene, ne rustica dicam, 
<ovid. epist. 16.288> Hanc faciem culpa posse carere putas? 
<ovid. epist. 16.289> Aut faciem mutes aut sis non dura necesse est; 
<ovid. epist. 16.290> Lis est cum forma magna pudicitiae. 
<ovid. epist. 16.291> Iuppiter his gaudet, gaudet Venus aurea furtis; 
<ovid. epist. 16.292> Haec tibi nempe patrem furta dedere Iouem. 
<ovid. epist. 16.293> Vix fieri, si sunt uires in semine auorum, 
<ovid. epist. 16.294> Et Iouis et Ledae filia, casta potes. 
<ovid. epist. 16.295> Casta tamen tum sis, cum te mea Troia tenebit, 
<ovid. epist. 16.296> Et tua sim, quaeso, crimina solus ego; 
<ovid. epist. 16.297> Nunc ea peccemus, quae corriget hora iugalis, 
<ovid. epist. 16.298> Si modo promisit non mihi uana Venus. 
<ovid. epist. 16.299> Sed tibi et hoc suadet rebus, non uoce maritus, 
<ovid. epist. 16.300> Neue sui furtis hospitis obstet, abest. 
<ovid. epist. 16.301> Non habuit tempus, quo Cresia regna uideret, 
<ovid. epist. 16.302> Aptius (o mira calliditate uirum!) 
<ovid. epist. 16.303> Cessit et "Idaei mando tibi, dixit iturus, 
<ovid. epist. 16.304> Curam pro nobis hospitis, uxor, agas." 
<ovid. epist. 16.305> Neclegis absentis, testor, mandata mariti; 
<ovid. epist. 16.306> Cura tibi non est hospitis ulla tui. 
<ovid. epist. 16.307> Huncine tu speras hominem sine pectore dotes 
<ovid. epist. 16.308> Posse satis formae, Tyndari, nosse tuae? 
<ovid. epist. 16.309> Falleris; ignorat, nec si bona magna putaret, 
<ovid. epist. 16.310> Quae tenet, externo crederet illa uiro. 
<ovid. epist. 16.311> Vt te nec mea uox nec te meus incitet ardor, 
<ovid. epist. 16.312> Cogimur ipsius commoditate frui, 
<ovid. epist. 16.313> Aut erimus stulti, sic ut superemus et ipsum, 
<ovid. epist. 16.314> Si tam securum tempus abibit iners. 
<ovid. epist. 16.315> Paene suis ad te manibus deducit amantem; 
<ovid. epist. 16.316> Vtere mandatis simplicitate uiri. 
<ovid. epist. 16.317> Sola iaces uiduo tam longa nocte cubili, 
<ovid. epist. 16.318> In uiduo iaceo solus et ipse toro: 
<ovid. epist. 16.319> Te mihi meque tibi communia gaudia iungant, 
<ovid. epist. 16.320> Candidior medio nox erit illa die. 
<ovid. epist. 16.321> Tunc ego iurabo quaeuis tibi numina meque 
<ovid. epist. 16.322> Astringam uerbis in sacra iura tuis; 
<ovid. epist. 16.323> Tunc ego, si non est fallax fiducia nostra, 
<ovid. epist. 16.324> Efficiam praesens ut mea regna petas. 
<ovid. epist. 16.325> Si pudet et metuis ne me uideare secuta, 
<ovid. epist. 16.326> Ipse reus sine te criminis huius ero. 
<ovid. epist. 16.327> Nam sequar Aegidae factum fratrumque tuorum; 
<ovid. epist. 16.328> Exemplo tangi non propiore potes. 
<ovid. epist. 16.329> Te rapuit Theseus, geminas Leucippidas illi; 
<ovid. epist. 16.330> Quartus in exemplis adnumerabor ego. 
<ovid. epist. 16.331> Troia(==TROIA) classis adest armis instructa uirisque; 
<ovid. epist. 16.332> Iam facient celeres remus et aura uias. 
<ovid. epist. 16.333> Ibis Dardanias ingens regina per urbes, 
<ovid. epist. 16.334> Teque nouam credet uulgus adesse deam, 
<ovid. epist. 16.335> Quaque feres gressus, adolebunt cinnama flammae, 
<ovid. epist. 16.336> Caesaque sanguineam uictima planget humum. 
<ovid. epist. 16.337> Dona pater fratresque et cum genetrice sorores 
<ovid. epist. 16.338> Iliadesque omnes totaque Troia dabit. 
<ovid. epist. 16.339> Ei mihi! pars a me uix dicitur ulla futuri; 
<ovid. epist. 16.340> Plura feres quam quae littera nostra refert. 
<ovid. epist. 16.341> Nec tu rapta time ne nos fera bella sequantur, 
<ovid. epist. 16.342> Concitet et uires Graecia magna suas. 
<ovid. epist. 16.343> Tot prius abductis ecqua est repetita per arma? 
<ovid. epist. 16.344> Crede mihi, uanos res habet ista metus. 
<ovid. epist. 16.345> Nomine ceperunt Aquilonis Erechthida Thraces, 
<ovid. epist. 16.346> Et tuta a bello Bistonis ora fuit; 
<ovid. epist. 16.347> Phasida puppe noua uexit Pagasaeus Iason, 
<ovid. epist. 16.348> Laesa neque est Colcha Thessala terra manu; 
<ovid. epist. 16.349> Te quoque qui rapuit, rapuit Minoida Theseus; 
<ovid. epist. 16.350> Nulla tamen Minos Cretas ad arma uocat. 
<ovid. epist. 16.351> Terror in his ipso maior solet esse periclo; 
<ovid. epist. 16.352> Quaeque timere licet pertimuisse pudet. 
<ovid. epist. 16.353> Finge tamen, si uis, ingens consurgere bellum; 
<ovid. epist. 16.354> Et mihi sunt uires, et mea tela nocent. 
<ovid. epist. 16.355> Nec minor est Asiae quam uestrae copia terrae; 
<ovid. epist. 16.356> Illa uiris diues, diues abundat equis. 
<ovid. epist. 16.357> Nec plus Atrides animi Menelaus habebit 
<ovid. epist. 16.358> Quam Paris, aut armis anteferendus erit. 
<ovid. epist. 16.359> Paene puer caesis abducta armenta recepi 
<ovid. epist. 16.360> Hostibus et causam nominis inde tuli; 
<ovid. epist. 16.361> Paene puer iuuenes uario certamine uici, 
<ovid. epist. 16.362> In quibus Ilioneus Deiphobusque fuit. 
<ovid. epist. 16.363> Neue putes non me nisi comminus esse timendum, 
<ovid. epist. 16.364> Figitur in iusso nostra sagitta loco. 
<ovid. epist. 16.365> Non potes haec illi primae dare facta iuuentae; 
<ovid. epist. 16.366> Instruere Atriden non potes arte mea. 
<ovid. epist. 16.367> Omnia si dederis, numquid dabis Hectora fratrem? 
<ovid. epist. 16.368> Vnus is innumeri militis instar erit. 
<ovid. epist. 16.369> Quid ualeam nescis, et te mea robora fallunt; 
<ovid. epist. 16.370> Ignoras cui sis nupta futura uiro. 
<ovid. epist. 16.371> Aut igitur nullo belli repetere tumultu, 
<ovid. epist. 16.372> Aut cedent Marti Dorica castra meo. 
<ovid. epist. 16.373> Nec tamen indigner pro tanta sumere ferrum 
<ovid. epist. 16.374> Coniuge; certamen praemia magna mouent. 
<ovid. epist. 16.375> Tu quoque, si de te totus contenderit orbis, 
<ovid. epist. 16.376> Nomen ab aeterna posteritate feres; 
<ovid. epist. 16.377> Spe modo non timida dis hinc egressa secundis 
<ovid. epist. 16.378> Exige cum plena munera pacta fide. 
<ovid. epist. 17.1><>
<ovid. epist. 17.2><>
<ovid. epist. 17.3> Nunc oculos tua cum uiolarit epistula nostros,
<ovid. epist. 17.4> Non rescribendi gloria uisa leuis.
<ovid. epist. 17.5> Ausus es hospitii temeratis, aduena, sacris
<ovid. epist. 17.6> Legitimam nuptae sollicitare fidem.
<ovid. epist. 17.7> Scilicet idcirco uentosa per aequora uectum
<ovid. epist. 17.8> Excepit portu Taenaris ora suo,
<ovid. epist. 17.9> Nec tibi, diuersa quamuis et gente uenires,
<ovid. epist. 17.10> Oppositas habuit regia nostra fores,
<ovid. epist. 17.11> Esset ut officii merces iniuria tanti?
<ovid. epist. 17.12> Qui sic intrabas, hospes an hostis eras?
<ovid. epist. 17.13> Nec dubito quin haec, cum sit tam iusta, uocetur
<ovid. epist. 17.14> Rustica iudicio nostra querela tuo.
<ovid. epist. 17.15> Rustica sim sane, dum non oblita pudoris,
<ovid. epist. 17.16> Dumque tenor uitae sit sine labe meae.
<ovid. epist. 17.17> Si non est ficto tristis mihi uultus in ore
<ovid. epist. 17.18> Nec sedeo duris torua superciliis,
<ovid. epist. 17.19> Fama tamen clara est et adhuc sine crimine lusi
<ovid. epist. 17.20> Et laudem de me nullus adulter habet.
<ovid. epist. 17.21> Quo magis admiror quae sit fiducia coepti,
<ovid. epist. 17.22> Spemque tori dederit quae tibi causa mei.
<ovid. epist. 17.23> An, quia uim nobis Neptunius attulit heros,
<ovid. epist. 17.24> Rapta semel uideor bis quoque digna rapi?
<ovid. epist. 17.25> Crimen erat nostrum, si delinita fuissem;
<ovid. epist. 17.26> Cum sim rapta, meum quid nisi nolle fuit?
<ovid. epist. 17.27> Non tamen a facto fructum tulit ille petitum;
<ovid. epist. 17.28> Excepto redii passa timore nihil.
<ovid. epist. 17.29> Oscula luctanti tantummodo pauca proteruus
<ovid. epist. 17.30> Abstulit; ulterius nil habet ille mei.
<ovid. epist. 17.31> Quae tua nequitia est, non his contenta fuisset;
<ovid. epist. 17.32> Di melius! similis non fuit ille tui.
<ovid. epist. 17.33> Reddidit intactam, minuitque modestia crimen,
<ovid. epist. 17.34> Et iuuenem facti paenituisse patet.
<ovid. epist. 17.35> Thesea paenituit, Paris ut succederet illi,
<ovid. epist. 17.36> Ne quando nomen non sit in ore meum?
<ovid. epist. 17.37> Nec tamen irascor (quis enim succenset amanti?)
<ovid. epist. 17.38> Si modo, quem praefers, non simulatur amor.
<ovid. epist. 17.39> Hoc quoque enim dubito, non quod fiducia desit,
<ovid. epist. 17.40> Aut mea sit facies non bene nota mihi,
<ovid. epist. 17.41> Sed quia credulitas damno solet esse puellis,
<ovid. epist. 17.42> Verbaque dicuntur uestra carere fide.
<ovid. epist. 17.43>"At peccant aliae matronaque rara pudica est."
<ovid. epist. 17.44> Quis prohibet raris nomen inesse meum?
<ovid. epist. 17.45> Nam mea quod uisa est tibi mater idonea cuius
<ovid. epist. 17.46> Exemplo flecti me quoque posse putes,
<ovid. epist. 17.47> Matris in admisso falsa sub imagine lusae
<ovid. epist. 17.48> Error inest; pluma tectus adulter erat;
<ovid. epist. 17.49> Nil ego, si peccem, possum nescisse, nec ullus
<ovid. epist. 17.50> Error, qui facti crimen obumbret, erit;
<ovid. epist. 17.51> Illa bene errauit uitiumque auctore redemit;
<ovid. epist. 17.52> Felix in culpa quo Ioue dicar ego?
<ovid. epist. 17.53> Et genus et proauos et regia nomina iactas.
<ovid. epist. 17.54> Clara satis domus haec nobilitate sua est
<ovid. epist. 17.55> Iuppiter ut soceri proauus taceatur et omne
<ovid. epist. 17.56> Tantalidae Pelopis Tyndareique decus,
<ovid. epist. 17.57> Dat mihi Leda Iouem cygno decepta parentem,
<ovid. epist. 17.58> Quae falsam gremio credula fouit auem.
<ovid. epist. 17.59> I nunc et Phrygiae late primordia gentis
<ovid. epist. 17.60> Cumque suo Priamum Laomedonte refer.
<ovid. epist. 17.61> Quos ego suspicio, sed qui tibi gloria magna est
<ovid. epist. 17.62> Quintus, is a nostro nomine primus erit.
<ovid. epist. 17.63> Sceptra tuae quamuis rear esse potentia terrae,
<ovid. epist. 17.64> Non tamen haec illis esse minora puto.
<ovid. epist. 17.65> Si iam diuitiis locus hic numeroque uirorum
<ovid. epist. 17.66> Vincitur, at certe barbara terra tua est.
<ovid. epist. 17.67> Munera tanta quidem promittit epistula diues,
<ovid. epist. 17.68> Vt possint ipsas illa mouere deas.
<ovid. epist. 17.69> Sed si iam uellem fines transire pudoris
<ovid. epist. 17.70> Tu melior culpae causa futurus eras.
<ovid. epist. 17.71> Aut ego perpetuo famam sine labe tenebo,
<ovid. epist. 17.72> Aut ego te potius quam tua dona sequar,
<ovid. epist. 17.73> Vtque ea non sperno, sic acceptissima semper
<ovid. epist. 17.74> Munera sunt, auctor quae pretiosa facit.
<ovid. epist. 17.75> Plus multo est quod amas, quod sum tibi causa laboris,
<ovid. epist. 17.76> Quod tam per longas spes tua uenit aquas.
<ovid. epist. 17.77> Illa quoque, apposita quae nunc facis, improbe, mensa,
<ovid. epist. 17.78> Quamuis experiar dissimulare, noto,
<ovid. epist. 17.79> Cum modo me spectas oculis, lasciue, proteruis,
<ovid. epist. 17.80> Quos uix instantes lumina nostra ferunt,
<ovid. epist. 17.81> Et modo suspiras, modo pocula proxima nobis
<ovid. epist. 17.82> Sumis, quaque bibi, tu quoque parte bibis.
<ovid. epist. 17.83> A! quotiens digitis, quotiens ego tecta notaui
<ovid. epist. 17.84> Signa supercilio paene loquente dari!
<ovid. epist. 17.85> Et saepe extimui ne uir meus illa uideret,
<ovid. epist. 17.86> Non satis occultis erubuique notis.
<ovid. epist. 17.87> Saepe uel exiguo uel nullo murmure dixi:
<ovid. epist. 17.88>"Nil pudet hunc" nec uox haec mea falsa fuit.
<ovid. epist. 17.89> Orbe quoque in mensae legi sub nomine nostro,
<ovid. epist. 17.90> Quod deducta mero littera fecit, AMO.
<ovid. epist. 17.91> Credere me tamen hoc oculo renuente negaui.
<ovid. epist. 17.92> Ei mihi! iam didici sic ego posse loqui.
<ovid. epist. 17.93> His ego blanditiis, si peccatura fuissem,
<ovid. epist. 17.94> Flecterer; his poterant pectora nostra capi.
<ovid. epist. 17.95> Est quoque, confiteor, facies tibi rara, potestque
<ovid. epist. 17.96> Velle sub amplexus ire puella tuos;
<ovid. epist. 17.97> Altera uel potius felix sine crimine fiat,
<ovid. epist. 17.98> Quam cadat externo noster amore pudor.
<ovid. epist. 17.99> Disce meo exemplo formosis posse carere;
<ovid. epist. 17.100> Est uirtus placitis abstinuisse bonis.
<ovid. epist. 17.101> Quam multos credis iuuenes optare quod optas
<ovid. epist. 17.102> Qui sapiant? oculos an Paris unus habes?
<ovid. epist. 17.103> Non tu plus cernis sed plus temerarius audes,
<ovid. epist. 17.104> Nec tibi plus cordis sed magis oris adest.
<ovid. epist. 17.105> Tunc ego te uellem celeri uenisse carina,
<ovid. epist. 17.106> Cum mea uirginitas mille petita procis;
<ovid. epist. 17.107> Si te uidissem, primus de mille fuisses.
<ovid. epist. 17.108> Iudicio ueniam uir dabit ipse meo.
<ovid. epist. 17.109> Ad possessa uenis praeceptaque gaudia serus;
<ovid. epist. 17.110> Spes tua lenta fuit; quod petis, alter habet.
<ovid. epist. 17.111><>
<ovid. epist. 17.112><>
<ovid. epist. 17.113> Desine molle, precor, uerbis conuellere pectus
<ovid. epist. 17.114> Neue mihi, quam te dicis amare, noce,
<ovid. epist. 17.115> Me sine, quam tribuit sortem fortuna, tueri
<ovid. epist. 17.116> Nec spolium nostri turpe pudoris aue.
<ovid. epist. 17.117> At Venus hoc pacta est et in altae uallibus Idae
<ovid. epist. 17.118> Tres tibi se nudas exhibuere deae,
<ovid. epist. 17.119> Vnaque cum regnum, belli daret altera laudem,
<ovid. epist. 17.120>"Tyndaridis coniunx" tertia dixit "eris"?
<ovid. epist. 17.121> Credere uix equidem caelestia corpora possum
<ovid. epist. 17.122> Arbitrio formam supposuisse tuo,
<ovid. epist. 17.123> Vtque sit hoc uerum, certe pars altera ficta est,
<ovid. epist. 17.124> Iudicii pretium qua data dicor ego.
<ovid. epist. 17.125> Non est tanta mihi fiducia corporis ut me
<ovid. epist. 17.126> Maxima teste dea dona fuisse putem.
<ovid. epist. 17.127> Contenta est oculis hominum mea forma probari;
<ovid. epist. 17.128> Laudatrix Venus est inuidiosa mihi.
<ovid. epist. 17.129> Sed nihil infirmo, faueo, quoque laudibus istis;
<ovid. epist. 17.130> Nam mea uox quare, quod cupit, esse neget?
<ovid. epist. 17.131> Nec tu succense, nimium mihi creditus aegre;
<ovid. epist. 17.132> Tarda solet magnis rebus inesse fides.
<ovid. epist. 17.133> Prima mea est igitur Veneri placuisse uoluptas,
<ovid. epist. 17.134> Proxima me uisam praemia summa tibi,
<ovid. epist. 17.135> Nec te Palladios nec te Iunonis honores
<ovid. epist. 17.136> Auditis Helenae praeposuisse bonis.
<ovid. epist. 17.137> Ergo ego sum uirtus, ego sum tibi nobile regnum.
<ovid. epist. 17.138> Ferrea sim, si non hoc ego pectus amem.
<ovid. epist. 17.139> Ferrea, crede mihi, non sum, sed amare repugno
<ovid. epist. 17.140> Illum, quem fieri uix puto posse meum.
<ovid. epist. 17.141> Quid bibulum curuo proscindere litus aratro
<ovid. epist. 17.142> Spemque sequi coner, quam locus ipse negat?
<ovid. epist. 17.143> Sum rudis ad Veneris furtum, nullaque fidelem
<ovid. epist. 17.144>(Di mihi sunt testes) lusimus arte uirum;
<ovid. epist. 17.145> Nunc quoque, quod tacito mando mea uerba libello,
<ovid. epist. 17.146> Fungitur officio littera nostra nouo.
<ovid. epist. 17.147> Felices, quibus usus adest! ego nescia rerum
<ovid. epist. 17.148> Difficilem culpae suspicor esse uiam.
<ovid. epist. 17.149> Ipse malo metus est; iam nunc confundor et omnes
<ovid. epist. 17.150> In nostris oculos uultibus esse reor.
<ovid. epist. 17.151> Nec reor hoc falso; sensi mala murmura uulgi,
<ovid. epist. 17.152> Et quasdam uoces rettulit Aethra mihi.
<ovid. epist. 17.153> At tu dissimula, nisi si desistere mauis.
<ovid. epist. 17.154> Sed cur desistas? dissimulare potes.
<ovid. epist. 17.155> Lude, sed occulte. maior, non maxima, nobis
<ovid. epist. 17.156> Est data libertas, quod Menelaus abest.
<ovid. epist. 17.157> Ille quidem procul est, ita re cogente, profectus;
<ovid. epist. 17.158> Magna fuit subitae iustaque causa uiae;
<ovid. epist. 17.159> Aut mihi sic uisum est. Ego, cum dubitaret an iret:
<ovid. epist. 17.160>"Quam primum" dixi "fac rediturus eas."
<ovid. epist. 17.161> Omine laetatus dedit oscula, "resque domusque
<ovid. epist. 17.162> Et tibi sit curae Troicus hospes" ait.
<ovid. epist. 17.163> Vix tenui risum, quem dum compescere luctor,
<ovid. epist. 17.164> Nil illi potui dicere praeter "erit."
<ovid. epist. 17.165> Vela quidem Creten uentis dedit ille secundis;
<ovid. epist. 17.166> Sed tu non ideo cuncta licere puta.
<ovid. epist. 17.167> Sic meus hinc uir abest, ut me custodiat absens.
<ovid. epist. 17.168> An nescis longas regibus esse manus?
<ovid. epist. 17.169> Fama quoque est oneri; nam quo constantius ore
<ovid. epist. 17.170> Laudamur uestro, iustius ille timet.
<ovid. epist. 17.171> Quae iuuat, ut nunc est, eadem mihi gloria damno est,
<ovid. epist. 17.172> Et melius famae uerba dedisse fuit.
<ovid. epist. 17.173> Nec quod abest hic me tecum mirare relictam;
<ovid. epist. 17.174> Moribus et uitae credidit ille meae.
<ovid. epist. 17.175> De facie metuit, uitae confidit, et illum
<ovid. epist. 17.176> Securum probitas, forma timere facit.
<ovid. epist. 17.177> Tempora ne pereant ultro data praecipis, utque
<ovid. epist. 17.178> Simplicis utamur commoditate uiri.
<ovid. epist. 17.179> Et libet et timeo, nec adhuc exacta uoluntas
<ovid. epist. 17.180> Est satis; in dubio pectora nostra labant.
<ovid. epist. 17.181> Et uir abest nobis et tu sine coniuge dormis,
<ovid. epist. 17.182> Inque uicem tua me, te mea forma capit;
<ovid. epist. 17.183> Et longae noctes, et iam sermone coimus,
<ovid. epist. 17.184> Et tu, me miseram! blandus, et una domus.
<ovid. epist. 17.185> Ah! peream, si non inuitant omnia culpam;
<ovid. epist. 17.186> Nescio quo tardor sed tamen ipsa metu.
<ovid. epist. 17.187> Quod male persuades, utinam bene cogere posses!
<ovid. epist. 17.188> Vi mea rusticitas excutienda fuit.
<ovid. epist. 17.189> Vtilis interdum est ipsis iniuria passis;
<ovid. epist. 17.190> Sic certe felix esse coacta forem.
<ovid. epist. 17.191> Dum nouus est, potius coepto pugnemus amori;
<ovid. epist. 17.192> Flamma recens parua sparsa resedit aqua.
<ovid. epist. 17.193> Certus in hospitibus non est amor: errat, ut ipsi,
<ovid. epist. 17.194> Cumque nihil speres firmius esse, fugit.
<ovid. epist. 17.195> Hypsipyle testis, testis Minoia uirgo est,
<ovid. epist. 17.196> In non exhibitis utraque lusa toris.
<ovid. epist. 17.197> Tu quoque dilectam multos, infide, per annos
<ovid. epist. 17.198> Diceris Oenonen destituisse tuam;
<ovid. epist. 17.199> Nec tamen ipse negas, et nobis omnia de te
<ovid. epist. 17.200> Quaerere, si nescis, maxima cura fuit.
<ovid. epist. 17.201> Adde quod, ut cupias constans in amore manere,
<ovid. epist. 17.202> Non potes; expediunt iam tua uela Phryges.
<ovid. epist. 17.203> Dum loqueris mecum, dum nox sperata paratur,
<ovid. epist. 17.204> Qui ferat in patriam iam tibi uentus erit.
<ovid. epist. 17.205> Cursibus in mediis nouitatis plena relinques
<ovid. epist. 17.206> Gaudia; cum uentis noster abibit amor.
<ovid. epist. 17.207> An sequar, ut suades, laudataque Pergama uisam
<ovid. epist. 17.208> Pronurus et magni Laomedontis ero?
<ovid. epist. 17.209> Non ita contemno uolucris praeconia famae,
<ovid. epist. 17.210> Vt probris terras impleat illa meis.
<ovid. epist. 17.211> Quid de me poterit Sparte, quid Achaia tota,
<ovid. epist. 17.212> Quid gentes Asiae, quid tua Troia loqui?
<ovid. epist. 17.213> Quid Priamus de me, Priami quid sentiet uxor,
<ovid. epist. 17.214> Totque tui fratres Dardanidesque nurus?
<ovid. epist. 17.215> Tu quoque qui poteris fore me sperare fidelem
<ovid. epist. 17.216> Et non exemplis anxius esse tuis?
<ovid. epist. 17.217> Quicumque Iliacos intrauerit aduena portus,
<ovid. epist. 17.218> Is tibi solliciti causa timoris erit.
<ovid. epist. 17.219> Ipse mihi quotiens iratus 'adultera' dices,
<ovid. epist. 17.220> Oblitus nostro crimen inesse tuum!
<ovid. epist. 17.221> Delicti fies idem reprensor et auctor.
<ovid. epist. 17.222> Terra, precor, uultus obruat ante meos!
<ovid. epist. 17.223> At fruar Iliacis opibus cultuque beato
<ovid. epist. 17.224> Donaque promissis uberiora feram,
<ovid. epist. 17.225> Purpura nempe mihi pretiosaque texta dabuntur,
<ovid. epist. 17.226> Congestoque auri pondere diues ero.
<ovid. epist. 17.227> Da ueniam fassae. non sunt tua munera tanti;
<ovid. epist. 17.228> Nescio quo tellus me tenet ipsa modo.
<ovid. epist. 17.229> Quis mihi, si laedar, Phrygiis succurret in oris?
<ovid. epist. 17.230> Vnde petam fratres, unde parentis opem?
<ovid. epist. 17.231> Omnia Medeae fallax promisit Iason;
<ovid. epist. 17.232> Pulsa est Aesonia num minus illa domo?
<ovid. epist. 17.233> Non erat Aeetes, ad quem despecta rediret,
<ovid. epist. 17.234> Non Idyia parens Chalciopeque soror.
<ovid. epist. 17.235> Tale nihil timeam. sed nec Medea timebat.
<ovid. epist. 17.236> Fallitur augurio spes bona saepe suo.
<ovid. epist. 17.237> Omnibus inuenies, quae nunc iactantur in alto,
<ovid. epist. 17.238> Nauibus a portu lene fuisse fretum.
<ovid. epist. 17.239> Fax quoque me terret, quam se peperisse cruentam
<ovid. epist. 17.240> Ante diem partus est tua uisa parens,
<ovid. epist. 17.241> Et uatum timeo monitus, quos igne Pelasgo
<ovid. epist. 17.242> Ilion arsurum praemonuisse ferunt.
<ovid. epist. 17.243> Vtque fauet Cytherea tibi, quia uicit, habetque
<ovid. epist. 17.244> Parta per arbitrium bina tropaea tuum,
<ovid. epist. 17.245> Sic illas uereor, quae, si tua gloria uera est,
<ovid. epist. 17.246> Iudice te causam non tenuere duae.
<ovid. epist. 17.247> Nec dubito quin, te si prosequar, arma parentur;
<ovid. epist. 17.248> Ibit per gladios, ei mihi! noster amor.
<ovid. epist. 17.249> An fera Centauris indicere bella coegit
<ovid. epist. 17.250> Atracis Haemonios Hippodamia uiros;
<ovid. epist. 17.251> Tu fore tam iusta lentum Menelaon in ira
<ovid. epist. 17.252> Et geminos fratres Tyndareumque putas?
<ovid. epist. 17.253> Quod bene te iactes et fortia facta loquaris,
<ovid. epist. 17.254> A uerbis facies dissidet ista tuis;
<ovid. epist. 17.255> Apta magis Veneri, quam sunt tua corpora Marti.
<ovid. epist. 17.256> Bella gerant fortes; tu Pari, semper ama.
<ovid. epist. 17.257> Hectora, quem laudas, pro te pugnare iubeto;
<ovid. epist. 17.258> Militia est operis altera digna tuis.
<ovid. epist. 17.259> His ego, si saperem pauloque audacior essem,
<ovid. epist. 17.260> Vterer; utetur, siqua puella sapit.
<ovid. epist. 17.261> Ast ego deposito faciam fortasse pudore
<ovid. epist. 17.262> Et dabo cunctatas tempore uicta manus.
<ovid. epist. 17.263> Quod petis, ut furtim praesentes ista loquamur,
<ovid. epist. 17.264> Scimus quid captes colloquiumque uoces;
<ovid. epist. 17.265> Sed nimium properas et adhuc tua messis in herba est;
<ovid. epist. 17.266> Haec mora sit uoto forsan amica tuo.
<ovid. epist. 17.267> Hactenus arcanum furtiuae conscia mentis
<ovid. epist. 17.268> Littera iam lasso pollice sistat opus.
<ovid. epist. 17.269> Cetera per socias Clymenen Aethramque loquamur,
<ovid. epist. 17.270> Quae mihi sunt comites consiliumque duae.
<ovid. epist. 18.1> Mittit Abydenus, quam mallet ferre, salutem,
<ovid. epist. 18.2> Si cadat unda maris, Sesti puella, tibi.
<ovid. epist. 18.3> Si mihi di faciles et sunt in amore secundi,
<ovid. epist. 18.4> Inuitis oculis haec mea uerba leges.
<ovid. epist. 18.5> Sed non sunt faciles. nam cur mea uota morantur,
<ovid. epist. 18.6> Currere me nota nec patiuntur aqua?
<ovid. epist. 18.7> Ipsa uides caelum pice nigrius et freta uentis
<ovid. epist. 18.8> Turbida perque cauas uix adeunda rates.
<ovid. epist. 18.9> Vnus, et hic audax, a quo tibi littera nostra
<ovid. epist. 18.10> Redditur, e portu nauita mouit, iter.
<ovid. epist. 18.11> Ascensurus eram, nisi quod, cum uincula prorae
<ovid. epist. 18.12> Solueret, in speculis omnis Abydos erat.
<ovid. epist. 18.13> Non poteram celare meos, uelut ante, parentes,
<ovid. epist. 18.14> Quemque tegi uolumus, non latuisset amor.
<ovid. epist. 18.15> Protinus haec scribens: "felix, i, littera, dixi;
<ovid. epist. 18.16> Iam tibi formosam porriget illa manum.
<ovid. epist. 18.17> Forsitan admotis etiam tangere labellis,
<ovid. epist. 18.18> Rumpere dum niueo uincula dente uolet."
<ovid. epist. 18.19> Talibus exiguo dictis mihi murmure uerbis
<ovid. epist. 18.20> Cetera cum charta dextra locuta mea est.
<ovid. epist. 18.21> At quanto mallem, quam scriberet, illa nataret,
<ovid. epist. 18.22> Meque per adsuetas sedula ferret aquas!
<ovid. epist. 18.23> Aptior illa quidem placido dare uerbera ponto;
<ovid. epist. 18.24> Est tamen et sensus apta ministra mei.
<ovid. epist. 18.25> Septima nox agitur, spatium mihi longius anno,
<ovid. epist. 18.26> Sollicitum raucis ut mare feruet aquis.
<ovid. epist. 18.27> His ego si uidi mulcentem pectora somnum
<ovid. epist. 18.28> Noctibus, insani sit mora longa freti!
<ovid. epist. 18.29> Rupe sedens aliqua specto tua litora tristis,
<ovid. epist. 18.30> Et, quo non possum corpore, mente feror.
<ovid. epist. 18.31> Lumina quin etiam summa uigilantia turre
<ovid. epist. 18.32> Aut uidet aut acies nostra uidere putat.
<ovid. epist. 18.33> Ter mihi deposita est in sicca uestis harena;
<ovid. epist. 18.34> Ter graue temptaui carpere nudus iter;
<ovid. epist. 18.35> Obstitit inceptis tumidum iuuenalibus aequor,
<ovid. epist. 18.36> Mersit et aduersis ora natantis aquis.
<ovid. epist. 18.37> At tu, de rapidis immansuetissime uentis,
<ovid. epist. 18.38> Quid mecum certa proelia mente geris?
<ovid. epist. 18.39> In me, si nescis, Borea, non aequora, saeuis.
<ovid. epist. 18.40> Quid faceres, esset ni tibi notus amor?
<ovid. epist. 18.41> Tam gelidus quod sis, num te tamen, improbe, quondam
<ovid. epist. 18.42> Ignibus Actaeis incaluisse negas?
<ovid. epist. 18.43> Gaudia rapturo siquis tibi claudere uellet
<ovid. epist. 18.44> Aerios aditus, quo paterere modo?
<ovid. epist. 18.45> Parce, precor, facilemque moue moderatius auram.
<ovid. epist. 18.46> Imperet Hippotades sic tibi triste nihil.
<ovid. epist. 18.47> Vana peto, precibusque meis obmurmurat ipse,
<ovid. epist. 18.48> Quasque quatit, nulla parte coercet aquas.
<ovid. epist. 18.49> Nunc daret audaces utinam mihi Daedalus alas,
<ovid. epist. 18.50> Icarium quamuis hic prope litus adest.
<ovid. epist. 18.51> Quidquid erit, patiar, liceat modo corpus in auras
<ovid. epist. 18.52> Tollere, quod dubia saepe pependit aqua.
<ovid. epist. 18.53> Interea, dum cuncta negant uentique fretumque,
<ovid. epist. 18.54> Mente agito furti tempora prima mei.
<ovid. epist. 18.55> Nox erat incipiens (namque est meminisse uoluptas),
<ovid. epist. 18.56> Cum foribus patriis egrediebar amans.
<ovid. epist. 18.57> Nec mora, deposito pariter cum ueste timore,
<ovid. epist. 18.58> Iactabam liquido bracchia lenta mari.
<ovid. epist. 18.59> Luna fere tremulum praebebat lumen eunti
<ovid. epist. 18.60> Vt comes in nostras officiosa uias.
<ovid. epist. 18.61> Hanc ego suspiciens: "Faueas, dea candida" dixi,
<ovid. epist. 18.62>"Et subeant animo Latmia saxa tuo.
<ovid. epist. 18.63> Non sinit Endymion te pectoris esse seueri;
<ovid. epist. 18.64> Flecte, precor, uultus ad mea furta tuos.
<ovid. epist. 18.65> Tu, dea, mortalem caelo delapsa petebas.
<ovid. epist. 18.66> Vera loqui liceat, quam sequor ipsa dea est;
<ovid. epist. 18.67> Neu referam mores caelesti pectore dignos;
<ovid. epist. 18.68> Forma nisi in ueras non cadit illa deas.
<ovid. epist. 18.69> A Veneris facie non est prior ulla tuaque;
<ovid. epist. 18.70> Neue meis credas uocibus, ipsa uide.
<ovid. epist. 18.71> Quantum, cum fulges radiis argentea puris,
<ovid. epist. 18.72> Concedunt flammis sidera cuncta tuis
<ovid. epist. 18.73> Tanto formosis formosior omnibus illa est;
<ovid. epist. 18.74> Si dubitas, caecum, Cynthia, lumen habes."
<ovid. epist. 18.75> Haec ego, uel certe non his diuersa, locutus
<ovid. epist. 18.76> Per mihi cedentes usque ferebar aquas;
<ovid. epist. 18.77> Vnda repercussae radiabat imagine lunae,
<ovid. epist. 18.78> Et nitor in tacita nocte diurnus erat;
<ovid. epist. 18.79> Nullaque uox usquam, nullum ueniebat ad aures
<ovid. epist. 18.80> Praeter dimotae corpore murmur aquae;
<ovid. epist. 18.81> Alcyones solae, memores Ceycis amati,
<ovid. epist. 18.82> Nescio quid uisae sunt mihi dulce queri.
<ovid. epist. 18.83> Iamque fatigatis umero sub utroque lacertis
<ovid. epist. 18.84> Fortiter in summas erigor altus aquas.
<ovid. epist. 18.85> Vt procul aspexi lumen: "meus ignis in illo est;
<ovid. epist. 18.86> Illa meum, dixi, litora numen habent",
<ovid. epist. 18.87> Et subito lassis uires rediere lacertis,
<ovid. epist. 18.88> Visaque, quam fuerat, mollior unda mihi.
<ovid. epist. 18.89> Frigora ne possim gelidi sentire profundi,
<ovid. epist. 18.90> Qui calet in cupido pectore, praestat amor.
<ovid. epist. 18.91> Quo magis accedo propioraque litora fiunt
<ovid. epist. 18.92> Quoque minus restat, plus libet ire mihi.
<ovid. epist. 18.93> Cum uero possum cerni quoque, protinus addis
<ovid. epist. 18.94> Spectatrix animos, ut ualeamque facis.
<ovid. epist. 18.95> Nunc etiam nando dominae placuisse laboro
<ovid. epist. 18.96> Atque oculis iacto bracchia nostra tuis.
<ovid. epist. 18.97> Te tua uix prohibet nutrix descendere in altum
<ovid. epist. 18.98>(Hoc quoque enim uidi nec mihi uerba dabas)
<ovid. epist. 18.99> Nec tamen effecit, quamuis retinebat euntem,
<ovid. epist. 18.100> Ne fieret prima pes tuus udus aqua.
<ovid. epist. 18.101> Excipis amplexu feliciaque oscula iungis,
<ovid. epist. 18.102> Oscula, di magni, trans mare digna peti,
<ovid. epist. 18.103> Eque tuis demptos umeris mihi tradis amictus
<ovid. epist. 18.104> Et madidam siccas aequoris imbre comam.
<ovid. epist. 18.105> Cetera nox et nos et turris conscia nouit
<ovid. epist. 18.106> Quodque mihi lumen per uada monstrat iter.
<ovid. epist. 18.107> Non magis illius numerari gaudia noctis
<ovid. epist. 18.108> Hellespontiaci quam maris alga potest.
<ovid. epist. 18.109> Quo breuius spatium nobis ad furta dabatur,
<ovid. epist. 18.110> Hoc magis est cautum ne foret illud iners.
<ovid. epist. 18.111> Iamque fugatura Tithoni coniuge noctem
<ovid. epist. 18.112> Praeuius Aurorae Lucifer ortus erat.
<ovid. epist. 18.113> Oscula congerimus properata sine ordine raptim
<ovid. epist. 18.114> Et querimur paruas noctibus esse moras.
<ovid. epist. 18.115> Atque ita cunctatus monitu nutricis amaro
<ovid. epist. 18.116> Frigida deserta litora turre peto.
<ovid. epist. 18.117> Digredimur flentes repetoque ego uirginis aequor,
<ovid. epist. 18.118> Respiciens dominam, dum licet, usque meam.
<ovid. epist. 18.119> Siqua fides uero est, ueniens hinc esse natator,
<ovid. epist. 18.120> Cum redeo, uideor naufragus esse mihi;
<ovid. epist. 18.121> Hoc quoque, si credis; ad te uia prona uidetur;
<ovid. epist. 18.122> A te cum redeo, diuus inertis aquae.
<ovid. epist. 18.123> Inuitus repeto patriam (quis credere possit?),
<ovid. epist. 18.124> Inuitus certe nunc moror urbe mea.
<ovid. epist. 18.125> Ei mihi! cur animis iuncti secernimur undis,
<ovid. epist. 18.126> Vnaque mens, tellus non habet una duos?
<ovid. epist. 18.127> Vel tua me Sestus, uel te mea sumat Abydos;
<ovid. epist. 18.128> Tam tua terra mihi quam tibi nostra placet.
<ovid. epist. 18.129> Cur ego confundor quotiens confunditur aequor?
<ovid. epist. 18.130> Cur mihi causa leuis, uentus, obesse potest?
<ovid. epist. 18.131> Iam nostros curui norunt delphines amores,
<ovid. epist. 18.132> Ignotum nec me piscibus esse reor;
<ovid. epist. 18.133> Iam patet attritus solitarum limes aquarum,
<ovid. epist. 18.134> Non aliter multa quam uia pressa rota.
<ovid. epist. 18.135> Quod mihi non esset nisi sic iter, ante querebar;
<ovid. epist. 18.136> At nunc per uentos hoc quoque deesse queror.
<ovid. epist. 18.137> Fluctibus immodicis Athamantidos aequora canent
<ovid. epist. 18.138> Vixque manet portu tuta carina suo.
<ovid. epist. 18.139> Hoc mare, cum primum de uirgine nomina mersa,
<ovid. epist. 18.140> Quae tenet, est nanctum, tale fuisse puto;
<ovid. epist. 18.141> Et satis amissa locus hic infamis ab Helle est,
<ovid. epist. 18.142> Vtque mihi parcat, nomine crimen habet.
<ovid. epist. 18.143> Inuideo Phrixo, quem per freta tristia tutum
<ovid. epist. 18.144> Aurea lanigero uellere uexit ouis;
<ovid. epist. 18.145> Nec tamen officium pecoris nauisue requiro,
<ovid. epist. 18.146> Dummodo, quas findam corpore, dentur aquae;
<ovid. epist. 18.147> Arte egeo nulla; fiat modo copia nandi,
<ovid. epist. 18.148> Idem nauigium, nauita, uector ero.
<ovid. epist. 18.149> Nec sequor aut Helicen, aut, qua Tyros utitur, Arcton;
<ovid. epist. 18.150> Publica non curat sidera noster amor;
<ovid. epist. 18.151> Andromedan alius spectet claramque Coronam,
<ovid. epist. 18.152> Quaeque micat gelido Parrhasis Vrsa polo;
<ovid. epist. 18.153> At mihi, quod Perseus et cum Ioue Liber amarunt,
<ovid. epist. 18.154> Indicium dubiae non placet esse uiae.
<ovid. epist. 18.155> Est aliud lumen, multo mihi certius istis,
<ovid. epist. 18.156> Non errat tenebris quo duce noster amor;
<ovid. epist. 18.157> Hoc ego dum spectem, Colchos et in ultima Ponti,
<ovid. epist. 18.158> Quaque uiam fecit Thessala pinus, eam
<ovid. epist. 18.159> Et iuuenem possim superare Palaemona nando
<ovid. epist. 18.160> Miraque quem subito reddidit herba deum.
<ovid. epist. 18.161> Saepe per adsiduos languent mea bracchia motus
<ovid. epist. 18.162> Vixque per immensas fessa trahuntur aquas;
<ovid. epist. 18.163> His ego cum dixi: "pretium non uile laboris,
<ovid. epist. 18.164> Iam dominae uobis colla tenenda dabo",
<ovid. epist. 18.165> Protinus illa ualent atque ad sua praemia tendunt,
<ovid. epist. 18.166> Vt celer Eleo carcere missus equus.
<ovid. epist. 18.167> Ipse meos igitur seruo, quibus uror, amores
<ovid. epist. 18.168> Teque, magis caelo digna puella, sequor.
<ovid. epist. 18.169> Digna quidem caelo es, sed nunc tellure morare
<ovid. epist. 18.170> Aut dic ad superos et mihi qua sit iter.
<ovid. epist. 18.171> Hic es, et exigue misero contingis amanti,
<ovid. epist. 18.172> Cumque mea fiunt turbida mente freta.
<ovid. epist. 18.173> Quid mihi, quod lato non separor aequore, prodest?
<ovid. epist. 18.174> Num minus haec nobis tam breuis obstat aqua?
<ovid. epist. 18.175> An malim dubito toto procul orbe remotus
<ovid. epist. 18.176> Cum domina longe spem quoque habere meam.
<ovid. epist. 18.177> Quo propius nunc es, flamma propiore calesco,
<ovid. epist. 18.178> Et res non semper, spes mihi semper adest.
<ovid. epist. 18.179> Paene manu, quod amo (tanta est uicinia) tango,
<ovid. epist. 18.180> Saepe sed heu! lacrimas hoc mihi paene mouet.
<ovid. epist. 18.181> Velle quid est aliud fugientia prendere poma
<ovid. epist. 18.182> Spemque suo refugi fluminis ore sequi?
<ovid. epist. 18.183> Ergo ego te numquam, nisi cum uolet unda, tenebo,
<ovid. epist. 18.184> Et me felicem nulla uidebit hiemps,
<ovid. epist. 18.185> Cumque minus firmum nil sit quam uentus et unda,
<ovid. epist. 18.186> In uentis et aqua spes mea semper erit?
<ovid. epist. 18.187> Aestus adhuc tamen est; quid, cum mihi laeserit aequor
<ovid. epist. 18.188> Plias et Arctophylax Oleniumque pecus?
<ovid. epist. 18.189> Aut ego non noui quam sim temerarius, aut me
<ovid. epist. 18.190> In freta non cautus tum quoque mittet Amor.
<ovid. epist. 18.191> Neue putes id me, quod abest, promittere tempus,
<ovid. epist. 18.192> Pignora polliciti non tibi tarda dabo.
<ovid. epist. 18.193> Sit tumidum paucis etiamnunc noctibus aequor,
<ovid. epist. 18.194> Ire per inuitas experiemur aquas;
<ovid. epist. 18.195> Aut mihi continget felix audacia saluo,
<ovid. epist. 18.196> Aut mors solliciti finis amoris erit.
<ovid. epist. 18.197> Optabo tamen ut partis expellar in istas
<ovid. epist. 18.198> Et teneant portus naufraga membra tuos.
<ovid. epist. 18.199> Flebis enim tactuque meum dignabere corpus
<ovid. epist. 18.200> Et "mortis" dices "huic ego causa fui."
<ovid. epist. 18.201> Scilicet interitus offenderis omine nostri,
<ovid. epist. 18.202> Litteraque inuisa est hac mea parte tibi.
<ovid. epist. 18.203> Desino; parce queri. sed uti mare finiat iram,
<ovid. epist. 18.204> Accedant, quaeso, fac tua uota meis.
<ovid. epist. 18.205> Pace breui nobis opus est, dum transferor isto;
<ovid. epist. 18.206> Cum tua contigero litora, perstet hiemps.
<ovid. epist. 18.207> Istic est aptum nostrae nauale carinae
<ovid. epist. 18.208> Et melius nulla stat mea puppis aqua.
<ovid. epist. 18.209> Illic me claudat Boreas, ubi dulce morari est.
<ovid. epist. 18.210> Tunc piger ad nandum, tunc ego cautus ero
<ovid. epist. 18.211> Nec faciam surdis conuicia fluctibus ulla
<ovid. epist. 18.212> Triste nataturo nec querar esse fretum.
<ovid. epist. 18.213> Me pariter uenti teneant tenerique lacerti,
<ovid. epist. 18.214> Per causas istic impediarque duas.
<ovid. epist. 18.215> Cum patietur hiemps, remis ego corporis utar;
<ovid. epist. 18.216> Lumen in aspectu tu modo semper habe.
<ovid. epist. 18.217> Interea pro me pernoctet epistula tecum,
<ovid. epist. 18.218> Quam precor ut minima prosequar ipse mora.
<ovid. epist. 19.1> Quam mihi misisti uerbis, Leandre, salutem, 
<ovid. epist. 19.2> Vt possim missam rebus habere, ueni. 
<ovid. epist. 19.3> Longa mora est nobis omnis, quae gaudia differt; 
<ovid. epist. 19.4> Da ueniam fassae; non patienter amo. 
<ovid. epist. 19.5> Vrimur igne pari, sed sum tibi uiribus impar; 
<ovid. epist. 19.6> Fortius ingenium suspicor esse uiris; 
<ovid. epist. 19.7> Vt corpus, teneris ita mens infirma puellis; 
<ovid. epist. 19.8> Deficiam, parui temporis adde moram. 
<ovid. epist. 19.9> Vos modo uenando, modo rus geniale colendo, 
<ovid. epist. 19.10> Ponitis in uaria tempora longa mora; 
<ovid. epist. 19.11> Aut fora uos retinent aut unctae dona palaestrae, 
<ovid. epist. 19.12> Flectitis aut freno colla sequacis equi; 
<ovid. epist. 19.13> Nunc uolucrem laqueo, nunc piscem ducitis hamo; 
<ovid. epist. 19.14> Diluitur posito serior hora mero. 
<ovid. epist. 19.15> At mihi summotae, uel si minus acriter urar, 
<ovid. epist. 19.16> Quod faciam, superest praeter amare nihil. 
<ovid. epist. 19.17> Quod superest, facio, teque, o mea sola uoluptas, 
<ovid. epist. 19.18> Plus quoque, quam reddi quod mihi possit, amo. 
<ovid. epist. 19.19> Aut ego cum cara de te nutrice susurro, 
<ovid. epist. 19.20> Quaeque tuum, miror, causa moretur iter, 
<ovid. epist. 19.21> Aut mare prospiciens odioso concita uento 
<ovid. epist. 19.22> Corripio uerbis aequora paene tuis, 
<ovid. epist. 19.23> Aut, ubi saeuitiae paulum grauis unda remisit, 
<ovid. epist. 19.24> Posse quidem, sed te nolle uenire, queror, 
<ovid. epist. 19.25> Dumque queror, lacrimae per amantia lumina manant, 
<ovid. epist. 19.26> Pollice quas tremulo conscia siccat anus. 
<ovid. epist. 19.27> Saepe tui specto si sint in litore passus, 
<ovid. epist. 19.28> Impositas tamquam seruet harena notas, 
<ovid. epist. 19.29> Vtque rogem de te et scribam tibi, siquis Abydo 
<ovid. epist. 19.30> Venerit, aut, quaero, siquis Abydon eat; 
<ovid. epist. 19.31> Quid referam, quotiens dem uestibus oscula, quas tu 
<ovid. epist. 19.32> Hellespontiaca ponis iturus aqua? 
<ovid. epist. 19.33> Sic ubi lux acta est et noctis amicior hora 
<ovid. epist. 19.34> Exhibuit pulso sidera clara die, 
<ovid. epist. 19.35> Protinus in summo uigilantia lumina tecto 
<ovid. epist. 19.36> Ponimus, adsuetae signa notamque uiae, 
<ovid. epist. 19.37> Tortaque uersato ducentes stamina fuso 
<ovid. epist. 19.38> Feminea tardas fallimus arte moras. 
<ovid. epist. 19.39> Quid loquar interea tam longo tempore, quaeris. 
<ovid. epist. 19.40> Nil nisi Leandri nomen in ore meo est. 
<ovid. epist. 19.41>"Iamne putas exisse domo mea gaudia, nutrix, 
<ovid. epist. 19.42> An uigilant omnes et timet ille suos? 
<ovid. epist. 19.43> Iamne suas umeris illum deponere uestes, 
<ovid. epist. 19.44> Pallade iam pingui tinguere membra putas? " 
<ovid. epist. 19.45> Adnuit illa fere, non nostra quod oscula curet, 
<ovid. epist. 19.46> Sed mouet obrepens somnus anile caput; 
<ovid. epist. 19.47> Postque morae minimum: "Iam certe nauigat" inquit 
<ovid. epist. 19.48>"Lentaque dimotis bracchia iactat aquis" 
<ovid. epist. 19.49> Paucaque cum tacta perfeci stamina terra, 
<ovid. epist. 19.50> An medio possis, quaerimus, esse freto, 
<ovid. epist. 19.51> Et modo prospicimus, timida modo uoce precamur, 
<ovid. epist. 19.52> Vt tibi det faciles utilis aura uias. 
<ovid. epist. 19.53> Auribus intentis uoces captamus et omnem 
<ovid. epist. 19.54> Aduentus strepitum credimus esse tui. 
<ovid. epist. 19.55> Sic ubi deceptae pars est mihi maxima noctis 
<ovid. epist. 19.56> Acta, subit furtim lumina fessa sopor. 
<ovid. epist. 19.57> Forsitan inuitus, mecum tamen, improbe, dormis, 
<ovid. epist. 19.58> Et, quamquam non uis ipse uenire, uenis; 
<ovid. epist. 19.59> Nam modo te uideor prope iam spectare natantem, 
<ovid. epist. 19.60> Bracchia nunc umeris umida ferre meis, 
<ovid. epist. 19.61> Nunc dare, quae soleo, madidis uelamina membris, 
<ovid. epist. 19.62> Pectora nunc iuncto nostra fouere sinu 
<ovid. epist. 19.63> Multaque praeterea lingua reticenda modesta, 
<ovid. epist. 19.64> Quae fecisse iuuat, facta referre pudet. 
<ovid. epist. 19.65> Me miseram! breuis est haec et non uera uoluptas; 
<ovid. epist. 19.66> Nam tu cum somno semper abire soles. 
<ovid. epist. 19.67> Firmius o cupidi tandem coeamus amantes, 
<ovid. epist. 19.68> Nec careant uera gaudia nostra fide! 
<ovid. epist. 19.69> Cur ego tot uiduas exegi frigida noctes? 
<ovid. epist. 19.70> Cur totiens a me, lente natator, abes? 
<ovid. epist. 19.71> Est mare, confiteor, nondum tractabile nanti; 
<ovid. epist. 19.72> Nocte sed hesterna lenior aura fuit. 
<ovid. epist. 19.73> Cur ea praeterita est? cur non uentura timebas? 
<ovid. epist. 19.74> Tam bona cur periit, nec tibi rapta uia est? 
<ovid. epist. 19.75> Protinus ut similis detur tibi copia cursus, 
<ovid. epist. 19.76> Hoc melior certe, quo prior, illa fuit. 
<ovid. epist. 19.77> At cito mutata est iactati forma profundi; 
<ovid. epist. 19.78> Tempore, cum properas, saepe minore uenis. 
<ovid. epist. 19.79> Hic, puto, deprensus, nil, quod querereris, haberes, 
<ovid. epist. 19.80> Meque tibi amplexo nulla noceret hiemps. 
<ovid. epist. 19.81> Certe ego tum uentos audirem laeta sonantis 
<ovid. epist. 19.82> Et numquam placidas esse precarer aquas. 
<ovid. epist. 19.83> Quid tamen euenit cur sis metuentior undae 
<ovid. epist. 19.84> Contemptumque prius nunc uereare fretum? 
<ovid. epist. 19.85> Nam memini, cum te saeuum ueniente minaxque 
<ovid. epist. 19.86> Non minus, aut multo non minus, aequor erat, 
<ovid. epist. 19.87> Cum tibi clamabam: "sic tu temerarius esto, 
<ovid. epist. 19.88> Ne miserae uirtus sit tua flenda mihi!" 
<ovid. epist. 19.89> Vnde nouus timor hic, quoque(==QVO+QVE) illa audacia fugit? 
<ovid. epist. 19.90> Magnus ubi est spretis ille natator aquis? 
<ovid. epist. 19.91> Sis tamen hoc potius, quam quod prius esse solebas, 
<ovid. epist. 19.92> Et facias placidum per mare cautus iter, 
<ovid. epist. 19.93> Dummodo sis idem, dum sic ut scribis amemur, 
<ovid. epist. 19.94> Flammaque non fiat frigidus illa cinis. 
<ovid. epist. 19.95> Non ego tam uentos timeo mea uota morantes, 
<ovid. epist. 19.96> Quam similis uento ne tuus erret amor, 
<ovid. epist. 19.97> Ne non sim tanti, superentque pericula causam, 
<ovid. epist. 19.98> Et uidear merces esse labore minor. 
<ovid. epist. 19.99> Interdum metuo patria ne laedar et impar 
<ovid. epist. 19.100> Dicar Abydeno Thressa puella toro; 
<ovid. epist. 19.101> Ferre tamen possum patientius omnia, quam si 
<ovid. epist. 19.102> Otia nescio qua paelice captus agis, 
<ovid. epist. 19.103> In tua si ueniunt alieni colla lacerti, 
<ovid. epist. 19.104> Fitque nouus nostri finis amoris amor. 
<ovid. epist. 19.105> A! potius peream quam crimine uulnerer isto, 
<ovid. epist. 19.106> Fataque sint culpa nostra priora tua! 
<ovid. epist. 19.107> Nec quia uenturi dederis mihi signa doloris 
<ovid. epist. 19.108> Haec loquor aut fama sollicitata noua; 
<ovid. epist. 19.109> Omnia sed uereor. quis enim securus amauit? 
<ovid. epist. 19.110> Cogit et absentes plura timere locus. 
<ovid. epist. 19.111> Felices illas, sua quas praesentia nosse 
<ovid. epist. 19.112> Crimina uera iubet, falsa timere uetat. 
<ovid. epist. 19.113> Nos tam uana mouet quam facta iniuria fallit, 
<ovid. epist. 19.114> Incitat et morsus error uterque pares. 
<ovid. epist. 19.115> O! utinam uenias, aut ut uentusue paterue 
<ovid. epist. 19.116> Causaque sit certe femina nulla morae. 
<ovid. epist. 19.117> Quodsi quam sciero, moriar, mihi crede, dolendo; 
<ovid. epist. 19.118> Iamdudum pecca, si mea fata petis. 
<ovid. epist. 19.119> Sed neque peccabis, frustraque ego terreor istis, 
<ovid. epist. 19.120> Quoque minus uenias, inuida pugnat hiemps. 
<ovid. epist. 19.121> Me miseram! quanto planguntur litora fluctu, 
<ovid. epist. 19.122> Et latet obscura condita nube dies! 
<ovid. epist. 19.123> Forsitan ad pontum mater pia uenerit Helles 
<ovid. epist. 19.124> Mersaque roratis nata fleatur aquis, 
<ovid. epist. 19.125> An mare ab inuiso priuignae nomine dictum 
<ovid. epist. 19.126> Vexat in aequoream uersa nouerca deam? 
<ovid. epist. 19.127> Non fauet, ut nunc est, teneris locus iste puellis; 
<ovid. epist. 19.128> Hac Helle periit, hac ego laedor aqua. 
<ovid. epist. 19.129> At tibi flammarum memori, Neptune, tuarum 
<ovid. epist. 19.130> Nullus erat uentis impediendus amor, 
<ovid. epist. 19.131> Si neque Amymone nec laudatissima forma 
<ovid. epist. 19.132> Criminis est Tyro fabula uana tui 
<ovid. epist. 19.133> Lucidaque Alcyone Calyceque Hecataeone nata 
<ovid. epist. 19.134> Et nondum nexis angue Medusa comis 
<ovid. epist. 19.135> Flauaque Laodice caeloque recepta Celaeno, 
<ovid. epist. 19.136> Et quarum memini nomina lecta mihi, 
<ovid. epist. 19.137> Has certe pluresque canunt, Neptune, poetae 
<ovid. epist. 19.138> Molle latus lateri composuisse tuo. 
<ovid. epist. 19.139> Cur igitur, totiens uires expertus amoris, 
<ovid. epist. 19.140> Adsuetum nobis turbine claudis iter? 
<ovid. epist. 19.141> Parce, ferox, latoque mari tua proelia misce. 
<ovid. epist. 19.142> Seducit terras haec breuis unda duas. 
<ovid. epist. 19.143> Te decet aut magnas magnum iactare carinas 
<ovid. epist. 19.144> Aut etiam totis classibus esse trucem; 
<ovid. epist. 19.145> Turpe deo pelagi iuuenem terrere natantem, 
<ovid. epist. 19.146> Gloriaque est stagno quolibet ista minor. 
<ovid. epist. 19.147> Nobilis ille quidem est et clarus origine, sed non 
<ovid. epist. 19.148> A tibi suspecto ducit Vlixe genus. 
<ovid. epist. 19.149> Da ueniam seruaque duos; natat ille, sed isdem 
<ovid. epist. 19.150> Corpus Leandri, spes mea pendet aquis. 
<ovid. epist. 19.151> Sternuit en lumen (posito nam scribimus illo), 
<ovid. epist. 19.152> Sternuit et nobis prospera signa dedit. 
<ovid. epist. 19.153> Ecce merum nutrix fastos instillat in ignes, 
<ovid. epist. 19.154>"Crasque erimus plures" inquit et ipsa bibit. 
<ovid. epist. 19.155> Effice nos plures, euicta per aequora lapsus, 
<ovid. epist. 19.156> O penitus toto corde recepte mihi! 
<ovid. epist. 19.157> In tua castra redi, socii desertor amoris. 
<ovid. epist. 19.158> Ponuntur medio cur mea membra toro? 
<ovid. epist. 19.159> Quod timeas, non est; auso Venus ipsa fauebit 
<ovid. epist. 19.160> Sternet et aequoreas aequore nata uias. 
<ovid. epist. 19.161> Ire libet medias ipsi mihi saepe per undas, 
<ovid. epist. 19.162> Sed solet hoc maribus tutius esse fretum. 
<ovid. epist. 19.163> Nam cur hac uectis Phrixo Phrixique sorore 
<ovid. epist. 19.164> Sola dedit uastis femina nomen aquis? 
<ovid. epist. 19.165> Forsitan ad reditum metuas ne tempora desint, 
<ovid. epist. 19.166> Aut gemini nequeas ferre laboris onus; 
<ovid. epist. 19.167> At nos diuersi medium coeamus in aequor 
<ovid. epist. 19.168> Obuiaque in summis oscula demus aquis, 
<ovid. epist. 19.169> Atque ita quisque suas iterum redeamus ad urbes. 
<ovid. epist. 19.170> Exiguum sed plus quam nihil illud erit. 
<ovid. epist. 19.171> Vel pudor hic utinam, qui nos clam cogit amare, 
<ovid. epist. 19.172> Vel timidus famae cedere uellet amor! 
<ovid. epist. 19.173> Nunc male res iunctae, calor et reuerentia, pugnant. 
<ovid. epist. 19.174> Quid sequar, in dubio est; haec decet, ille iuuat. 
<ovid. epist. 19.175> Vt semel intrauit Colchos Pagasaeus Iason, 
<ovid. epist. 19.176> Impositam celeri Phasida puppe tulit; 
<ovid. epist. 19.177> Vt semel Idaeus Lacedaemona uenit adulter, 
<ovid. epist. 19.178> Cum praeda rediit protinus ille sua; 
<ovid. epist. 19.179> Tu quam saepe petis, quod amas, tam saepe relinquis, 
<ovid. epist. 19.180> Et quotiens graue fit puppibus ire, natas. 
<ovid. epist. 19.181> Sic tamen, o iuuenis tumidarum uictor aquarum, 
<ovid. epist. 19.182> Sic facito spernas, ut uereare, fretum. 
<ovid. epist. 19.183> Arte laboratae merguntur ad aequore naues; 
<ovid. epist. 19.184> Tu tua plus remis bracchia posse putas? 
<ovid. epist. 19.185> Quod cupis, hoc nautae metuunt, Leandre, natare; 
<ovid. epist. 19.186> Exitus hic fractis puppibus esse solet. 
<ovid. epist. 19.187> Me miseram! cupio non persuadere quod hortor, 
<ovid. epist. 19.188> Sisque, precor, monitis fortior ipse meis, 
<ovid. epist. 19.189> Dummodo peruenias excussaque saepe per undas 
<ovid. epist. 19.190> Inicias umeris bracchia lassa meis. 
<ovid. epist. 19.191> Sed mihi, caeruleas quotiens obuertor ad undas, 
<ovid. epist. 19.192> Nescio quod pauidum pectora frigus habet. 
<ovid. epist. 19.193> Nec minus hesternae confundor imagine noctis, 
<ovid. epist. 19.194> Quamuis est sacris illa piata meis. 
<ovid. epist. 19.195> Namque sub aurora, iam dormitante lucerna, 
<ovid. epist. 19.196> Somnia quo cerni tempore uera solent, 
<ovid. epist. 19.197> Stamina de digitis cecidere sopore remissis, 
<ovid. epist. 19.198> Collaque puluino nostra ferenda dedi. 
<ovid. epist. 19.199> Hic ego uentosas nantem delphina per undas 
<ovid. epist. 19.200> Cernere non dubia sum mihi uisa fide, 
<ovid. epist. 19.201> Quem postquam bibulis illisit fluctus harenis, 
<ovid. epist. 19.202> Vnda simul miserum uitaque deseruit(==DESERUIT). 
<ovid. epist. 19.203> Quidquid id est, timeo; nec tu mea somnia ride 
<ovid. epist. 19.204> Nec nisi tranquillo bracchia crede mari. 
<ovid. epist. 19.205> Si tibi non parcis, dilectae parce puellae, 
<ovid. epist. 19.206> Quae numquam nisi te sospite sospes ero. 
<ovid. epist. 19.207> Spes tamen est fractis uicinae pacis in undis; 
<ovid. epist. 19.208> Tum placidas tuto pectore finde uias. 
<ovid. epist. 19.209> Interea quoniam nanti freta peruia non sunt, 
<ovid. epist. 19.210> Leniat inuisas littera missa moras. 
<ovid. epist. 20.1><>
<ovid. epist. 20.2><>
<ovid. epist. 20.3> Pone metum; nihil hic iterum iurabis amanti; 
<ovid. epist. 20.4> Promissam satis est te semel esse mihi. 
<ovid. epist. 20.5> Perlege. discedat sic corpore languor ab isto, 
<ovid. epist. 20.6> Quod meus est ulla parte dolere dolor. 
<ovid. epist. 20.7> Quid pudor ora subit? nam, sicut in aede Dianae, 
<ovid. epist. 20.8> Suspicor ingenuas erubuisse genas. 
<ovid. epist. 20.9> Coniugium pactamque fidem, non crimina posco; 
<ovid. epist. 20.10> Debitus ut coniunx, non ut adulter amo. 
<ovid. epist. 20.11> Verba licet repetas, quae demptus ab arbore fetus 
<ovid. epist. 20.12> Pertulit ad castas me iaciente manus; 
<ovid. epist. 20.13> Inuenies illic id te spondere quod opto 
<ovid. epist. 20.14> Te potius, uirgo, quam meminisse deam. 
<ovid. epist. 20.15> Nunc quoque idem studeo; studium tamen acrius illud 
<ovid. epist. 20.16> Adsumpsit uires auctaque flamma mora est, 
<ovid. epist. 20.17> Quique fuit numquam paruus, nunc tempore longo 
<ovid. epist. 20.18> Et spe, quam dederas tu mihi, creuit amor. 
<ovid. epist. 20.19> Spem mihi tu dederas; meus hic tibi credidit ardor; 
<ovid. epist. 20.20> Non potes hoc factum teste negare dea. 
<ovid. epist. 20.21> Affuit et, praesens, ut erant, tua uerba notauit 
<ovid. epist. 20.22> Et uisa est mota dicta probasse coma. 
<ovid. epist. 20.23> Deceptam dicas nostra te fraude licebit, 
<ovid. epist. 20.24> Dum fraudis nostrae causa feratur amor. 
<ovid. epist. 20.25> Fraus mea quid petiit, nisi uti tibi iungerer uni? 
<ovid. epist. 20.26> Id te, quod quereris, conciliare potest. 
<ovid. epist. 20.27> Non ego natura nec sum tam callidus usu 
<ovid. epist. 20.28> Sollertem tu me, crede, puella, facis. 
<ovid. epist. 20.29> Te mihi compositis, siquid tamen egimus, a me 
<ovid. epist. 20.30> Astrinxit uerbis ingeniosus Amor; 
<ovid. epist. 20.31> Dictatis ab eo feci sponsalia uerbis 
<ovid. epist. 20.32> Consultoque fui iuris Amore uafer. 
<ovid. epist. 20.33> Sit fraus huic facto nomen dicarque dolosus, 
<ovid. epist. 20.34> Si tamen est, quod ames, uelle tenere dolus. 
<ovid. epist. 20.35> En, iterum scribo mittoque rogantia uerba; 
<ovid. epist. 20.36> Altera fraus haec est, quodque queraris habes. 
<ovid. epist. 20.37> Si noceo quod amo, fateor, sine fine nocebo 
<ovid. epist. 20.38> Teque petam, caueas tu licet, usque petam. 
<ovid. epist. 20.39> Per gladios alii placitas rapuere puellas; 
<ovid. epist. 20.40> Scripta mihi caute littera crimen erit? 
<ovid. epist. 20.41> Di faciant possim plures imponere nodos, 
<ovid. epist. 20.42> Vt tua sit nulla libera parte fides. 
<ovid. epist. 20.43> Mille doli restant; cliuo sudamus in imo; 
<ovid. epist. 20.44> Ardor inexpertum nil sinet esse meus. 
<ovid. epist. 20.45> Sit dubium, possisne capi, captabere certe; 
<ovid. epist. 20.46> Exitus in dis est, sed capiere tamen. 
<ovid. epist. 20.47> Vt partem effugias, non omnia retia falles, 
<ovid. epist. 20.48> Quae tibi, quam credis, plura tetendit Amor. 
<ovid. epist. 20.49> Si non proficient artes, ueniemus ad arma, 
<ovid. epist. 20.50> Vique tui cupido rapta ferere sinu. 
<ovid. epist. 20.51> Non sum, qui soleam Paridis reprehendere factum, 
<ovid. epist. 20.52> Nec quemquam, qui uir, posset ut esse, fuit; 
<ovid. epist. 20.53> Nos quoque - sed taceo. mors huius poena rapinae 
<ovid. epist. 20.54> Vt sit, erit, quam te non habuisse, minor. 
<ovid. epist. 20.55> Aut esses formosa minus, peterere modeste. 
<ovid. epist. 20.56> Audaces facie cogimur esse tua. 
<ovid. epist. 20.57> Tu facis hoc oculique tui, quibus ignea cedunt 
<ovid. epist. 20.58> Sidera, qui flammae causa fuere meae; 
<ovid. epist. 20.59> Hoc faciunt flaui crines et eburnea ceruix, 
<ovid. epist. 20.60> Quaeque, precor, ueniant in mea colla manus, 
<ovid. epist. 20.61> Et decor et motus sine rusticitate pudentes, 
<ovid. epist. 20.62> Et, Thetidis qualis uix rear esse, pedes. 
<ovid. epist. 20.63> Cetera si possem laudare, beatior essem, 
<ovid. epist. 20.64> Nec dubito totum quin sibi par sit opus. 
<ovid. epist. 20.65> Hac ego compulsus, non est mirabile, forma 
<ovid. epist. 20.66> Si pignus uolui(==VOLUI) uocis habere tuae. 
<ovid. epist. 20.67> Denique, dum captam tu te cogare fateri, 
<ovid. epist. 20.68> Insidiis esto capta puella meis. 
<ovid. epist. 20.69> Inuidiam patiar; passo sua praemia dentur. 
<ovid. epist. 20.70> Cur suus a tanto crimine fructus abest? 
<ovid. epist. 20.71> Hesionen Telamon, Briseida cepit Achilles; 
<ovid. epist. 20.72> Vtraque uictorem nempe secuta uirum. 
<ovid. epist. 20.73> Quamlibet accuses et sis irata licebit, 
<ovid. epist. 20.74> Irata liceat dum mihi posse frui. 
<ovid. epist. 20.75> Idem, qui facimus, factam tenuabimus iram, 
<ovid. epist. 20.76> Copia placandi sit modo parta tui. 
<ovid. epist. 20.77> Ante tuos liceat flentes consistere uultus 
<ovid. epist. 20.78> Et liceat lacrimis addere uerba sua, 
<ovid. epist. 20.79> Vtque solent famuli, cum uerbera saeua uerentur, 
<ovid. epist. 20.80> Tendere summissas ad tua crura manus. 
<ovid. epist. 20.81> Ignoras tua iura; uoca. cur arguor absens? 
<ovid. epist. 20.82> Iamdudum dominae more uenire iube. 
<ovid. epist. 20.83> Ipsa meos scindas licet imperiosa capillos, 
<ovid. epist. 20.84> Oraque sint digitis liuida nostra tuis, 
<ovid. epist. 20.85> Omnia perpetiar; tantum fortasse timebo 
<ovid. epist. 20.86> Corpore laedatur ne manus ista meo. 
<ovid. epist. 20.87> Sed neque compedibus nec me compesce catenis; 
<ovid. epist. 20.88> Seruabor firmo uinctus amore tui. 
<ovid. epist. 20.89> Cum bene se quantumque uolet satiauerit ira, 
<ovid. epist. 20.90> Ipsa tibi dices: "quam patienter amat!" 
<ovid. epist. 20.91> Ipsa tibi dices, ubi uideris omnia ferre: 
<ovid. epist. 20.92>"Tam bene qui seruit(==SERVIT), seruiat iste mihi!" 
<ovid. epist. 20.93> Nunc reus infelix absens agor, et mea, cum sit 
<ovid. epist. 20.94> Optima, non ullo causa tuente perit. 
<ovid. epist. 20.95> Hoc quoque, quod tu uis, sit scriptum iniuria nostrum; 
<ovid. epist. 20.96> Quod de me solo nempe queraris, habes; 
<ovid. epist. 20.97> Non meruit falli mecum quoque Delia; si non 
<ovid. epist. 20.98> Vis mihi promissum reddere, redde deae. 
<ovid. epist. 20.99> Affuit et uidit, cum tu decepta rubebas 
<ovid. epist. 20.100> Et uocem memori condidit aure tuam. 
<ovid. epist. 20.101> Omina re careant; nihil est uiolentius illa, 
<ovid. epist. 20.102> Cum sua, quod nolim, numina laesa uidet. 
<ovid. epist. 20.103> Testis erit Calydonis aper sic saeuus ut illo 
<ovid. epist. 20.104> Sit magis in natum saeua reperta parens; 
<ovid. epist. 20.105> Testis et Actaeon, quondam fera creditus illis, 
<ovid. epist. 20.106> Ipse dedit leto cum quibus ante feras, 
<ovid. epist. 20.107> Quaeque superba parens saxo per corpus oborto 
<ovid. epist. 20.108> Nunc quoque Mygdonia flebilis astat humo. 
<ovid. epist. 20.109> Ei mihi! Cydippe, timeo tibi dicere uerum, 
<ovid. epist. 20.110> Ne uidear causa falsa monere mea; 
<ovid. epist. 20.111> Dicendum tamen est. hoc, tu, mihi crede, quod aegra 
<ovid. epist. 20.112> Ipso nubendi tempore saepe iaces, 
<ovid. epist. 20.113> Consulit ipsa tibi, neu sis periura laborat 
<ovid. epist. 20.114> Et saluam salua te cupit esse fide. 
<ovid. epist. 20.115> Inde fit ut, quotiens exsistere perfida temptas, 
<ovid. epist. 20.116> Peccatum totiens corrigat illa tuum. 
<ovid. epist. 20.117> Parce mouere feros animosae uirginis arcus; 
<ovid. epist. 20.118> Mitis adhuc fieri, si patiare, potest; 
<ovid. epist. 20.119> Parce, precor, teneros corrumpere febribus artus; 
<ovid. epist. 20.120> Seruetur facies ista fruenda mihi; 
<ovid. epist. 20.121> Seruentur uultus ad nostra incendia nati, 
<ovid. epist. 20.122> Quique subest niueo leuis in ore rubor. 
<ovid. epist. 20.123> Hostibus et siquis, ne fias nostra, repugnat, 
<ovid. epist. 20.124> Sic sit ut inualida te solet esse mihi. 
<ovid. epist. 20.125> Torqueor ex aequo uel te nubente uel aegra, 
<ovid. epist. 20.126> Dicere nec possum quid minus ipse uelim. 
<ovid. epist. 20.127> Maceror interdum quod sim tibi causa dolendi, 
<ovid. epist. 20.128> Teque mea laedi calliditate puto. 
<ovid. epist. 20.129> In caput o! nostrum dominae periuria quaeso 
<ovid. epist. 20.130> Eueniant; poena tuta sit illa mea. 
<ovid. epist. 20.131> Ne tamen ignorem quid agas, ad limina crebro 
<ovid. epist. 20.132> Anxius hac illac dissimulanter eo; 
<ovid. epist. 20.133> Subsequor ancillam furtim famulumque requirens 
<ovid. epist. 20.134> Profuerint somni quid tibi quidue cibi. 
<ovid. epist. 20.135> Me miserum, quod non medicorum iussa ministro 
<ovid. epist. 20.136> Effingoque manus insideoque toro. 
<ovid. epist. 20.137> Et rursus miserum, quod me procul inde remoto, 
<ovid. epist. 20.138> Quem minime uellem, forsitan alter adest. 
<ovid. epist. 20.139> Ille manus istas effingit et adsidet aegrae 
<ovid. epist. 20.140> Inuisus superis cum superisque mihi, 
<ovid. epist. 20.141> Dumque suo temptat salientem pollice uenam, 
<ovid. epist. 20.142> Candida per causam bracchia saepe tenet 
<ovid. epist. 20.143> Contrectatque sinus et forsitan oscula iungit; 
<ovid. epist. 20.144> Officio merces plenior ista suo est. 
<ovid. epist. 20.145> Quis tibi permisit nostras praecerpere messes? 
<ovid. epist. 20.146> Ad segetem alterius quis tibi fecit iter? 
<ovid. epist. 20.147> Iste sinus meus est; mea turpiter oscula sumis; 
<ovid. epist. 20.148> A mihi promisso corpore tolle manus. 
<ovid. epist. 20.149> Improbe, tolle manus. quam tangis, nostra futura est; 
<ovid. epist. 20.150> Postmodo si facies istud, adulter eris. 
<ovid. epist. 20.151> Elige de uacuis, quam non sibi uindicet alter; 
<ovid. epist. 20.152> Si nescis, dominum res habet ista suum. 
<ovid. epist. 20.153> Nec mihi credideris; recitetur formula pacti; 
<ovid. epist. 20.154> Neu falsam dicas esse, fac ipse legas. 
<ovid. epist. 20.155> Alterius thalamo (tibi nos, tibi dicimus) exi. 
<ovid. epist. 20.156> Quid facis hic? exi, non uacat iste torus. 
<ovid. epist. 20.157> Nam quod habes et tu scripti uerba altera pacti, 
<ovid. epist. 20.158> Non erit idcirco par tua causa meae. 
<ovid. epist. 20.159> Haec mihi se pepigit, pater hanc tibi, primus ab illa; 
<ovid. epist. 20.160> Sed propior certe quam pater ipsa sibi est. 
<ovid. epist. 20.161> Promisit pater hanc, haec et iurauit amanti; 
<ovid. epist. 20.162> Ille homines, haec est testificata deam; 
<ovid. epist. 20.163> Ille timet mendax, haec et periura uocari; 
<ovid. epist. 20.164> Num dubitas, hic sit maior an ille metus? 
<ovid. epist. 20.165> Denique, ut amborum conferre pericula possis, 
<ovid. epist. 20.166> Respice ad euentus; haec cubat, ille ualet. 
<ovid. epist. 20.167> Nos quoque dissimili certamina mente subimus, 
<ovid. epist. 20.168> Nec spes par nobis nec timor aequus adest; 
<ovid. epist. 20.169> Tu petis ex tuto, grauior mihi morte repulsa est, 
<ovid. epist. 20.170> Idque ego iam, quod tu forsan amabis, amo. 
<ovid. epist. 20.171> Si tibi iustitiae, si recti cura fuisset, 
<ovid. epist. 20.172> Cedere debueras ignibus ipse meis. 
<ovid. epist. 20.173> Nunc, quoniam ferus hic pro causa pugnat iniqua, 
<ovid. epist. 20.174> Ad te, Cydippe, littera nostra redit. 
<ovid. epist. 20.175> Hic facit ut iaceas et sis suspecta Dianae; 
<ovid. epist. 20.176> Hunc tu, si sapias, limen adire uetes. 
<ovid. epist. 20.177><>
<ovid. epist. 20.178><>
<ovid. epist. 20.179><>
<ovid. epist. 20.180><>
<ovid. epist. 20.181> Siste metum, uirgo; stabili potiere salute; 
<ovid. epist. 20.182> Fac modo polliciti conscia templa colas. 
<ovid. epist. 20.183> Non boue mactato caelestia numina gaudent, 
<ovid. epist. 20.184> Sed quae praestanda est et sine teste fide. 
<ovid. epist. 20.185> Vt ualeant, aliae ferrum patiuntur et ignes; 
<ovid. epist. 20.186> Fert aliis tristem sucus amarus opem; 
<ovid. epist. 20.187> Nil opus est istis; tantum periuria uita 
<ovid. epist. 20.188> Teque simul serua meque datamque fidem. 
<ovid. epist. 20.189> Praeteritae ueniam dabit ignorantia culpae; 
<ovid. epist. 20.190> Exciderant animo foedera lecta tuo; 
<ovid. epist. 20.191> At monita es modo uoce mea cum casibus istis 
<ovid. epist. 20.192> Quos, quotiens temptas fallere, ferre soles. 
<ovid. epist. 20.193> His quoque uitatis, in partu nempe rogabis. 
<ovid. epist. 20.194> Vt tibi luciferas afferat illa manus? 
<ovid. epist. 20.195> Audiet haec; repetens quae sunt audita, requiret 
<ovid. epist. 20.196> Iste tibi de quo coniuge partus eat; 
<ovid. epist. 20.197> Promittes uotum; scit te promittere falso. 
<ovid. epist. 20.198> Iurabis; scit te fallere posse deos. 
<ovid. epist. 20.199> Non agitur de me; cura maiore laboro; 
<ovid. epist. 20.200> Anxia sunt uitae pectora nostra tuae. 
<ovid. epist. 20.201> Cur modo te dubiam pauidi fleuere parentes 
<ovid. epist. 20.202> Ignaros culpae quos facis esse tuae? 
<ovid. epist. 20.203> Et cur ignorent? matri licet omnia narres; 
<ovid. epist. 20.204> Nil tua, Cydippe, facta pudoris habent. 
<ovid. epist. 20.205> Ordine fac referas ut sis mihi cognita primum, 
<ovid. epist. 20.206> Sacra pharetratae dum facis ipsa deae, 
<ovid. epist. 20.207> Vt te conspecta subito, si forte notasti, 
<ovid. epist. 20.208> Restiterim fixis in tua membra genis, 
<ovid. epist. 20.209> Et, te dum nimium miror, nota certa furoris, 
<ovid. epist. 20.210> Deciderint umeris pallia lapsa meis; 
<ovid. epist. 20.211> Postmodo nescio qua uenisse uolubile malum, 
<ovid. epist. 20.212> Verba ferens doctis insidiosa notis, 
<ovid. epist. 20.213> Quod quia sit lectum sancta praesente Diana, 
<ovid. epist. 20.214> Esse tuam uinctam numine teste fidem. 
<ovid. epist. 20.215> Ne tamen ignoret scripti sententia quae sit, 
<ovid. epist. 20.216> Lecta tibi quondam nunc quoque uerba refer. 
<ovid. epist. 20.217>"Nube, precor, dicet, cui te bona numina iungunt; 
<ovid. epist. 20.218> Quem fore iurasti, sit gener ille mihi. 
<ovid. epist. 20.219> Quisquis is est, placeat, quoniam placet ante Dianae." 
<ovid. epist. 20.220> Talis erit mater, si modo mater erit. 
<ovid. epist. 20.221> Sed tamen ut quaerat quis sim qualisque uideto; 
<ovid. epist. 20.222> Inueniet uobis consuluisse deam. 
<ovid. epist. 20.223> Insula, Carthaeis quondam celeberrima nymphis, 
<ovid. epist. 20.224> Cingitur Aegaeo, nomine Cea, mari. 
<ovid. epist. 20.225> Illa mihi patria est, nec, si generosa probatis 
<ovid. epist. 20.226> Nomina, despectis arguor ortus auis; 
<ovid. epist. 20.227> Sunt et opes nobis, sunt et sine crimine mores; 
<ovid. epist. 20.228> Amplius utque nihil, me tibi iungit amor. 
<ovid. epist. 20.229> Appeteres talem uel non iurata maritum; 
<ovid. epist. 20.230> Iuratae uel non talis habendus erat. 
<ovid. epist. 20.231> Haec tibi me in somnis iaculatrix scribere Phoebe, 
<ovid. epist. 20.232> Haec tibi me uigilem scribere iussit Amor. 
<ovid. epist. 20.233> E quibus alterius mihi iam nocuere sagittae; 
<ovid. epist. 20.234> Alterius noceant ne tibi tela, caue 
<ovid. epist. 20.235> Iuncta salus nostra est; miserere meique tuique. 
<ovid. epist. 20.236> Quid dubitas unam ferre duobus opem? 
<ovid. epist. 20.237> Quod si contigerit, cum iam data signa sonabunt 
<ovid. epist. 20.238> Tinctaque uotiuo sanguine Delos erit, 
<ovid. epist. 20.239> Aurea ponetur mali felicis imago, 
<ovid. epist. 20.240> Causaque uersiculis scripta duobus erit: 
<ovid. epist. 20.241>"Effigie pomi testatur Acontius huius, 
<ovid. epist. 20.242> Quae fuerint in eo scripta, fuisse rata." 
<ovid. epist. 20.243> Longior infirmum ne lasset epistula corpus 
<ovid. epist. 20.244> Clausaque consueto sit sibi fine, uale. 
<ovid. epist. 21.1><>
<ovid. epist. 21.2><>
<ovid. epist. 21.3> Pertimui scriptumque tuum sine murmure legi, 
<ovid. epist. 21.4> Iuraret ne quos inscia lingua deos; 
<ovid. epist. 21.5> Et, puto, captasses iterum, nisi, ut ipse fateris, 
<ovid. epist. 21.6> Promissam scires me satis esse semel. 
<ovid. epist. 21.7> Nec lectura fui, sed, si tibi dura fuissem, 
<ovid. epist. 21.8> Aucta foret saeuae forsitan ira deae; 
<ovid. epist. 21.9> Omnia cum faciam, cum dem pia tura Dianae, 
<ovid. epist. 21.10> Illa tamen iusta plus tibi parte fauet. 
<ovid. epist. 21.11><>
<ovid. epist. 21.12><>
<ovid. epist. 21.13> At melius uirgo fauisset uirginis annis, 
<ovid. epist. 21.14> Quos uereor paucos ne uelit esse mihi. 
<ovid. epist. 21.15> Languor enim causis non apparentibus haeret, 
<ovid. epist. 21.16> Adiuuor et nulla fessa medentis ope. 
<ovid. epist. 21.17> Quam tibi nunc gracilem uix haec rescribere quamque 
<ovid. epist. 21.18> Pallida uix cubito membra leuare putas? 
<ovid. epist. 21.19> Huc timor accedit, ne quis nisi conscia nutrix 
<ovid. epist. 21.20> Colloquii nobis sentiat esse uices. 
<ovid. epist. 21.21> Ante fores sedet haec quid agamque rogantibus intus, 
<ovid. epist. 21.22> Vt possim tuto scribere, "dormit" ait; 
<ovid. epist. 21.23> Mox, ubi, secreti longi causa optima, somnus 
<ovid. epist. 21.24> Credibilis tarda desinit esse mora, 
<ovid. epist. 21.25> Iamque uenire uidet quos non admittere durum est, 
<ovid. epist. 21.26> Excreat et pacta dat mihi signa nota. 
<ovid. epist. 21.27> Sicut eram, properans uerba imperfecta relinquo, 
<ovid. epist. 21.28> Et tegitur trepido littera coepta sinu. 
<ovid. epist. 21.29> Inde meos digitos iterum repetita fatigat. 
<ovid. epist. 21.30> Quantus sit nobis aspicis ipse labor, 
<ovid. epist. 21.31> Quo peream, si dignus eras, ut uera loquamur; 
<ovid. epist. 21.32> Sed melior iusto quamque mereris ego. 
<ovid. epist. 21.33> Ergo te propter totiens incerta salutis 
<ovid. epist. 21.34> Commentis poenas doque dedique tuis? 
<ovid. epist. 21.35> Haec nobis formae te laudatore superbae 
<ovid. epist. 21.36> Contingit merces et placuisse nocet? 
<ovid. epist. 21.37> Si, tibi deformis, quod mallem, uisa fuissem, 
<ovid. epist. 21.38> Culpatum nulla corpus egeret ope; 
<ovid. epist. 21.39> Nunc laudata gemo, nunc me certamine uestro 
<ovid. epist. 21.40> Perditis et proprio uulneror ipsa bono. 
<ovid. epist. 21.41> Dum neque tu cedis, nec se putat ille secundum, 
<ovid. epist. 21.42> Tu uotis obstas illius, ille tuis, 
<ovid. epist. 21.43> Ipsa uelut nauis iactor; quam certus in altum 
<ovid. epist. 21.44> Propellit Boreas, aestus et unda refert, 
<ovid. epist. 21.45> Cumque dies caris optata parentibus instat, 
<ovid. epist. 21.46> Immodicus pariter corporis ardor inest. 
<ovid. epist. 21.47> Ei mihi! coniugii tempus crudelis ad ipsum 
<ovid. epist. 21.48> Persephone nostras pulsat acerba fores. 
<ovid. epist. 21.49> Iam pudet, et timeo, quamuis mihi conscia non sim, 
<ovid. epist. 21.50> Offensos uidear ne meruisse deos. 
<ovid. epist. 21.51> Accidere haec aliquis casu contendit, at alter 
<ovid. epist. 21.52> Acceptum Superis hunc negat esse uirum, 
<ovid. epist. 21.53> Neue nihil credas in te quoque dicere famam, 
<ovid. epist. 21.54> Facta ueneficiis pars putat ista tuis. 
<ovid. epist. 21.55> Causa latet, mala nostra patent; uos pace mouetis 
<ovid. epist. 21.56> Aspera summota proelia, plector ego. 
<ovid. epist. 21.57> Dic a nunc solitoque tibi me decipe more; 
<ovid. epist. 21.58> Quid facies odio, sic ubi amore noces? 
<ovid. epist. 21.59> Si laedis quod amas, hostem sapienter amabis; 
<ovid. epist. 21.60> Me, precor, ut serues, perdere uelle uelis! 
<ovid. epist. 21.61> Aut tibi iam nulla est speratae cura puellae, 
<ovid. epist. 21.62> Quam ferus indigna tabe perire sinis, 
<ovid. epist. 21.63> Aut, dea si frustra pro me tibi saeua rogatur, 
<ovid. epist. 21.64> Qua mihi te iactes, gratia nulla tua est. 
<ovid. epist. 21.65> Elige quid fingas. non uis placare Dianam; 
<ovid. epist. 21.66> Immemor es nostris. non potes; illa tuist. 
<ovid. epist. 21.67> Vel numquam mallem uel non mihi tempore in illo 
<ovid. epist. 21.68> Esset in Aegaeis cognita Delos aquis. 
<ovid. epist. 21.69> Tunc mea difficili deducta est aequore nauis 
<ovid. epist. 21.70> Et fuit ad coeptas hora sinistra uias. 
<ovid. epist. 21.71> Quo pede processi? quo me pede limine moui? 
<ovid. epist. 21.72> Picta citae tetigi quo pede texta ratis? 
<ovid. epist. 21.73> Bis tamen aduerso redierunt carbasa uento. 
<ovid. epist. 21.74> Mentior a demens! ille secundus erat; 
<ovid. epist. 21.75> Ille secundus erat, qui me referebat euntem 
<ovid. epist. 21.76> Quique parum felix impediebat iter. 
<ovid. epist. 21.77> Atque utinam constans contra mea uela fuisset! 
<ovid. epist. 21.78> Sed stultum est uenti de leuitate queri. 
<ovid. epist. 21.79> Mota loci fama properabam uisere Delon 
<ovid. epist. 21.80> Et facere ignaua puppe uidebar iter; 
<ovid. epist. 21.81> Quam saepe ut tardis feci conuicia remis 
<ovid. epist. 21.82> Questaque sum uento lintea parca dari. 
<ovid. epist. 21.83> Et iam transieram Myconon, iam Tenon et Andron, 
<ovid. epist. 21.84> Inque meis oculis candida Delos erat; 
<ovid. epist. 21.85> Quam procul ut uidi: "Quid me fugis, insula, dixi? 
<ovid. epist. 21.86> Laberis in magno numquid, ut ante, mari? 
<ovid. epist. 21.87> Institeram terrae, cum iam prope luce peracta 
<ovid. epist. 21.88> Demere purpureis Sol iuga uellet equis; 
<ovid. epist. 21.89> Quos idem solitos postquam reuocauit ad ortus, 
<ovid. epist. 21.90> Comuntur nostrae matre iubente comae; 
<ovid. epist. 21.91> Ipsa dedit gemmas digitis et crinibus aurum 
<ovid. epist. 21.92> Et uestes umeris induit ipsa meis. 
<ovid. epist. 21.93> Protinus egressae Superis, quibus insula sacra est, 
<ovid. epist. 21.94> Flaua salutatis tura merumque damus, 
<ovid. epist. 21.95> Dumque parens aras uotiuo sanguine tingit 
<ovid. epist. 21.96> Sectaque fumosis ingerit exta focis, 
<ovid. epist. 21.97> Sedula me nutrix alias quoque ducit in aedes, 
<ovid. epist. 21.98> Erramusque uago per loca sacra pede, 
<ovid. epist. 21.99> Et modo porticibus spatior, modo munera regum 
<ovid. epist. 21.100> Miror et in cunctis stantia signa locis; 
<ovid. epist. 21.101> Miror et innumeris structam de cornibus aram 
<ovid. epist. 21.102> Et de qua pariens arbore nixa dea est, 
<ovid. epist. 21.103> Et quae praeterea (neque enim meminiue libetue 
<ovid. epist. 21.104> Quidquid ibi uidi dicere) Delos habet. 
<ovid. epist. 21.105> Forsitan haec spectans a te spectabar, Aconti, 
<ovid. epist. 21.106> Visaque simplicitas est mea posse capi. 
<ovid. epist. 21.107> In templum redeo gradibus sublime Dianae; 
<ovid. epist. 21.108> Tutior hoc ecquis debuit esse locus? 
<ovid. epist. 21.109> Mittitur ante pedes malum cum carmine tali. 
<ovid. epist. 21.110> Ei mihi! iuraui nunc quoque paene tibi. 
<ovid. epist. 21.111> Sustulit hoc nutrix mirataque, "perlege" dixit. 
<ovid. epist. 21.112> Insidias legi, magne poeta, tuas. 
<ovid. epist. 21.113> Nomine coniugii dicto confusa pudore 
<ovid. epist. 21.114> Sensi me totis erubuisse genis 
<ovid. epist. 21.115> Luminaque in gremio ueluti defixa tenebam, 
<ovid. epist. 21.116> Lumina propositi facta ministra tui. 
<ovid. epist. 21.117> Improbe, quid gaudes aut quae tibi gloria parta est, 
<ovid. epist. 21.118> Quidue uir elusa uirgine laudis habes? 
<ovid. epist. 21.119> Non ego constiteram sumpta peltata securi, 
<ovid. epist. 21.120> Qualis in Iliaco Penthesilea solo; 
<ovid. epist. 21.121> Nullus Amazonio caelatus balteus auro, 
<ovid. epist. 21.122> Sicut ab Hippolyte, praeda relata tibi est. 
<ovid. epist. 21.123> Verba quid exultas tua si mihi uerba dederunt, 
<ovid. epist. 21.124> Sumque parum prudens apta puella dolis? 
<ovid. epist. 21.125> Cydippen pomum, pomum Schoeneida cepit; 
<ovid. epist. 21.126> Tu nunc Hippomenes scilicet alter eris? 
<ovid. epist. 21.127> At fuerat melius, si te puer iste tenebat, 
<ovid. epist. 21.128> Quem tu nescio quas dicis habere faces, 
<ovid. epist. 21.129> More bonis solito spem non corrumpere fraude; 
<ovid. epist. 21.130> Exoranda tibi, non capienda fui. 
<ovid. epist. 21.131> Cur, me cum peteres, ea non profitenda putabas, 
<ovid. epist. 21.132> Propter quae nobis ipse petendus eras? 
<ovid. epist. 21.133> Cogere cur potius quam persuadere uolebas, 
<ovid. epist. 21.134> Si poteram audita condicione capi? 
<ovid. epist. 21.135> Quid tibi nunc prodest iurandi formula iuris 
<ovid. epist. 21.136> Linguaque praesentem testificata deam? 
<ovid. epist. 21.137> Quae iurat, mens est; nil coniurauimus illa; 
<ovid. epist. 21.138> Illa fidem dictis addere sola potest. 
<ovid. epist. 21.139> Consilium prudensque animi sententia iurat, 
<ovid. epist. 21.140> Et nisi iudicii uincula nulla ualent. 
<ovid. epist. 21.141> Si tibi coniugium uolui(==VOLUI) promittere nostrum, 
<ovid. epist. 21.142> Exige polliciti debita iura tori, 
<ovid. epist. 21.143> Sed si nil dedimus praeter sine pectore uocem, 
<ovid. epist. 21.144> Verba suis frustra uiribus orba tenes. 
<ovid. epist. 21.145> Non ego iuraui; legi iurantia uerba; 
<ovid. epist. 21.146> Vir mihi non isto more legendus eras. 
<ovid. epist. 21.147> Decipe sic alias, succedat epistula pomo. 
<ovid. epist. 21.148> Si ualet hoc, magnas ditibus aufer opes; 
<ovid. epist. 21.149> Fac iurent reges sua se tibi regna daturos, 
<ovid. epist. 21.150> Sitque tuum, toto quidquid in orbe placet. 
<ovid. epist. 21.151> Maior es hoc ipsa multo, mihi crede, Diana, 
<ovid. epist. 21.152> Si tua tam praesens littera numen habet. 
<ovid. epist. 21.153> Cum tamen haec dixi, cum me tibi firma negaui, 
<ovid. epist. 21.154> Cum bene promissi causa peracta mei est, 
<ovid. epist. 21.155> Confiteor, timeo saeuae Latoidos iram 
<ovid. epist. 21.156> Et corpus laedi suspicor inde meum. 
<ovid. epist. 21.157> Nam quare, quotiens socialia sacra parantur, 
<ovid. epist. 21.158> Nupturae totiens languida membra cadunt? 
<ovid. epist. 21.159> Ter mihi iam ueniens positas Hymenaeus ad aras 
<ovid. epist. 21.160> Fugit et e thalami limine terga dedit, 
<ovid. epist. 21.161> Vixque manu pigra totiens infusa resurgunt 
<ovid. epist. 21.162> Lumina, uix moto corripit igne faces; 
<ovid. epist. 21.163> Saepe coronatis stillant unguenta capillis 
<ovid. epist. 21.164> Et trahitur multo splendida palla croco. 
<ovid. epist. 21.165> Cum tetigit limen, lacrimas mortisque timorem 
<ovid. epist. 21.166> Cernit et a cultu multa remota suo, 
<ovid. epist. 21.167> Et pudet in tristi laetum consurgere turba 
<ovid. epist. 21.168> Quique erat in palla, transit in ora rubor; 
<ovid. epist. 21.169> Proicit ipse sua deductas fronte coronas 
<ovid. epist. 21.170> Spissaque de nitidis tergit amoma comis. 
<ovid. epist. 21.171> At mihi uae! miserae torrentur febribus artus 
<ovid. epist. 21.172> Et grauius iusto pallia pondus habent, 
<ovid. epist. 21.173> Nostraque plorantes uideo super ora parentes 
<ovid. epist. 21.174> Et face pro thalami fax mihi mortis adest. 
<ovid. epist. 21.175> Parce laboranti, picta dea laeta pharetra, 
<ovid. epist. 21.176> Daque salutiferam iam mihi fratris opem. 
<ovid. epist. 21.177> Turpe tibi est, illum causas depellere leti, 
<ovid. epist. 21.178> Te contra titulum mortis habere meae. 
<ovid. epist. 21.179> Numquid, in umbroso cum uelles fonte lauari 
<ovid. epist. 21.180> Imprudens uultus ad tua labra tuli? 
<ovid. epist. 21.181> Praeteriine tuas de tot caelestibus aras, 
<ovid. epist. 21.182> Aque tua est nostra spreta parente parens? 
<ovid. epist. 21.183> Nil ego peccaui, nisi quod periuria legi 
<ovid. epist. 21.184> Inque parum fausto carmine docta fui. 
<ovid. epist. 21.185> Tu quoque pro nobis, si non mentiris amorem, 
<ovid. epist. 21.186> Tura feras; prosint, quae nocuere, manus. 
<ovid. epist. 21.187> Cur, quae succenset quod adhuc tibi pacta puella 
<ovid. epist. 21.188> Non tua sit, fieri ne tua possit agit? 
<ovid. epist. 21.189> Omnia de uiua tibi sunt speranda; quid aufert 
<ovid. epist. 21.190> Saeua mihi uitam, spem tibi diua mei? 
<ovid. epist. 21.191> Nec tu credideris illum, cui destinor uxor, 
<ovid. epist. 21.192> Aegra superposita membra fouere manu. 
<ovid. epist. 21.193> Adsidet ille quidem, quantum permittitur, ipse, 
<ovid. epist. 21.194> Sed meminit nostrum uirginis esse torum. 
<ovid. epist. 21.195> Iam quoque nescio quid de se sensisse uidetur; 
<ovid. epist. 21.196> Nam lacrimae causa saepe latente cadunt, 
<ovid. epist. 21.197> Et minus audacter blanditur et oscula rara 
<ovid. epist. 21.198> Appetit et timido me uocat ore suam. 
<ovid. epist. 21.199> Nec miror sensisse, notis cum prodar apertis; 
<ovid. epist. 21.200> In dextrum uersor, cum uenit ille, latus 
<ovid. epist. 21.201> Nec loquor et tecto simulatur lumine somnus, 
<ovid. epist. 21.202> Captantem tactus reicioque manum. 
<ovid. epist. 21.203> Ingemit et tacito suspirat pectore, me quod 
<ovid. epist. 21.204> Infensam, quamuis non mereatur, habet. 
<ovid. epist. 21.205> Ei mihi, quod gaudes et te iuuat ista uoluptas! 
<ovid. epist. 21.206> Ei mihi, quod sensus sum tibi fassa meos! 
<ovid. epist. 21.207> Si mihi lingua foret tu nostra iustius ira, 
<ovid. epist. 21.208> Qui mihi tendebas retia, dignus eras. 
<ovid. epist. 21.209> Scribis ut inualidum liceat tibi uisere corpus. 
<ovid. epist. 21.210> Es procul a nobis, et tamen inde noces. 
<ovid. epist. 21.211> Mirabar quare tibi nomen Acontius esset; 
<ovid. epist. 21.212> Quod faciat longe uulnus, acumen habes; 
<ovid. epist. 21.213> Certe ego conualui nondum de uulnere tali, 
<ovid. epist. 21.214> Vt iaculo scriptis eminus icta tuis. 
<ovid. epist. 21.215> Quid tamen huc uenias? sane miserabile corpus 
<ovid. epist. 21.216> Ingenii uideas magna tropaea tui! 
<ovid. epist. 21.217> Concidimus macie; color est sine sanguine, qualem 
<ovid. epist. 21.218> In pomo refero mente fuisse tuo; 
<ovid. epist. 21.219> Candida nec mixto sublucent ora rubore; 
<ovid. epist. 21.220> Forma noui talis marmoris esse solet; 
<ovid. epist. 21.221> Argenti color est inter conuiuia talis, 
<ovid. epist. 21.222> Quod tactum gelidae frigore pallet aquae. 
<ovid. epist. 21.223> Si me nunc uideas, uisam prius esse negabis, 
<ovid. epist. 21.224>"Arte nec est, dices, ista petenda mea", 
<ovid. epist. 21.225> Promissique fidem, ne sim tibi iuncta, remittes 
<ovid. epist. 21.226> Et cupies illud non meminisse deam. 
<ovid. epist. 21.227> Forsitan et facies iurem ut contraria rursus, 
<ovid. epist. 21.228> Quaeque legam mittes altera uerba mihi. 
<ovid. epist. 21.229> Sed tamen aspiceres uellem, prout ipse rogabas, 
<ovid. epist. 21.230> Et discas sponsae languida membra tuae. 
<ovid. epist. 21.231> Durius et ferro cum sit tibi pectus, Aconti, 
<ovid. epist. 21.232> Tu ueniam nostris uocibus ipse petas. 
<ovid. epist. 21.233> Ne tamen ignores, ope qua reualescere possim, 
<ovid. epist. 21.234> Quaeritur a Delphis fata canente deo; 
<ovid. epist. 21.235> Is quoque nescio quam, nunc ut uaga fama susurrat, 
<ovid. epist. 21.236> Neclectam queritur testis habere fidem. 
<ovid. epist. 21.237> Hoc deus et uates, hoc et mea carmina dicunt. 
<ovid. epist. 21.238> A! desunt uoto carmina nulla tuo. 
<ovid. epist. 21.239> Vnde tibi fauor hic? nisi si noua forte reperta est. 
<ovid. epist. 21.240> Quae capiat magnos littera lecta deos; 
<ovid. epist. 21.241> Teque tenente deos numen sequor ipsa deorum 
<ovid. epist. 21.242> Doque libens uictas in tua uota manus 
<ovid. epist. 21.243> Fassaque sum matri deceptae foedera linguae 
<ovid. epist. 21.244> Lumina fixa tenens plena pudoris humo. 
<ovid. epist. 21.245> Cetera cura tua est; plus hoc quoque uirgine factum, 
<ovid. epist. 21.246> Non timuit tecum quod mea charta loqui. 
<ovid. epist. 21.247> Iam satis inualidos calamo lassauimus artus, 
<ovid. epist. 21.248> Et manus officium longius aegra negat. 
<ovid. epist. 21.249> Quid, nisi si cupio me iam coniungere tecum, 
<ovid. epist. 21.250> Restat? ut ascribat littera nostra "uale". 
