<mart. epigr. 1 epist..1> Nosses iocosae dulce cum sacrum Florae
<mart. epigr. 1 epist..2> Festosque lusus et licentiam uulgi,
<mart. epigr. 1 epist..3> Cur in theatrum, Cato seuere, uenisti?
<mart. epigr. 1 epist..4> An ideo tantum ueneras, ut exires?
<mart. epigr. 1 1.1> Hic est quem legis ille, quem requiris,
<mart. epigr. 1 1.2> Toto notus in orbe Martialis
<mart. epigr. 1 1.3> Argutis epigrammaton libellis:
<mart. epigr. 1 1.4> Cui, lector studiose, quod dedisti
<mart. epigr. 1 1.5_5> Viuenti decus atque sentienti,
<mart. epigr. 1 1.6> Rari post cineres habent poetae.
<mart. epigr. 1 2.1> Qui tecum cupis esse meos ubicumque libellos
<mart. epigr. 1 2.2> Et comites longae quaeris habere uiae,
<mart. epigr. 1 2.3> Hos eme, quos artat breuibus membrana tabellis:
<mart. epigr. 1 2.4> Scrinia da magnis, me manus una capit.
<mart. epigr. 1 2.5_5> Ne tamen ignores ubi sim uenalis et erres
<mart. epigr. 1 2.6> Vrbe uagus tota, me duce certus eris:
<mart. epigr. 1 2.7> Libertum docti Lucensis quaere Secundum
<mart. epigr. 1 2.8> Limina post Pacis Palladiumque forum.
<mart. epigr. 1 3.1> Argiletanas mauis habitare tabernas,
<mart. epigr. 1 3.2> Cum tibi, parue liber, scrinia nostra uacent.
<mart. epigr. 1 3.3> Nescis, heu, nescis dominae fastidia Romae:
<mart. epigr. 1 3.4> Crede mihi, nimium Martia turba sapit.
<mart. epigr. 1 3.5_5> Maiores nusquam rhonchi: iuuenesque senesque
<mart. epigr. 1 3.6> Et pueri nasum rhinocerotis habent.
<mart. epigr. 1 3.7> Audieris cum grande sophos, dum basia iactas,
<mart. epigr. 1 3.8> Ibis ab excusso missus in astra sago.
<mart. epigr. 1 3.9> Sed tu ne totiens domini patiare lituras
<mart. epigr. 1 3.10_10> Neue notet lusus tristis harundo tuos,
<mart. epigr. 1 3.11> Aetherias, lasciue, cupis uolitare per auras:
<mart. epigr. 1 3.12> I, fuge; sed poteras tutior esse domi.
<mart. epigr. 1 4.1> Contigeris nostros, Caesar, si forte libellos,
<mart. epigr. 1 4.2> Terrarum dominum pone supercilium.
<mart. epigr. 1 4.3> Consueuere iocos uestri quoque ferre triumphi,
<mart. epigr. 1 4.4> Materiam dictis nec pudet esse ducem.
<mart. epigr. 1 4.5_5> Qua Thymelen spectas derisoremque Latinum,
<mart. epigr. 1 4.6> Illa fronte precor carmina nostra legas.
<mart. epigr. 1 4.7> Innocuos censura potest permittere lusus:
<mart. epigr. 1 4.8> Lasciua est nobis pagina, uita proba.
<mart. epigr. 1 5.1> Do tibi naumachiam, tu das epigrammata nobis:
<mart. epigr. 1 5.2> Vis, puto, cum libro, Marce, natare tuo.
<mart. epigr. 1 6.1> Aetherias aquila puerum portante per auras
<mart. epigr. 1 6.2> Illaesum timidis unguibus haesit onus:
<mart. epigr. 1 6.3> Nunc sua Caesareos exorat praeda leones
<mart. epigr. 1 6.4> Tutus et ingenti ludit in ore lepus.
<mart. epigr. 1 6.5_5> Quae maiora putas miracula? summus utrisque
<mart. epigr. 1 6.6> Auctor adest: haec sunt Caesaris, illa Iouis.
<mart. epigr. 1 7.1> Stellae delicium mei columba,
<mart. epigr. 1 7.2> Verona licet audiente dicam,
<mart. epigr. 1 7.3> Vicit, Maxime, passerem Catulli.
<mart. epigr. 1 7.4> Tanto Stella meus tuo Catullo
<mart. epigr. 1 7.5_5> Quanto passere maior est columba.
<mart. epigr. 1 8.1> Quod magni Thraseae consummatique Catonis
<mart. epigr. 1 8.2> Dogmata sic sequeris saluus ut esse uelis,
<mart. epigr. 1 8.3> Pectore nec nudo strictos incurris in ensis,
<mart. epigr. 1 8.4> Quod fecisse uelim te, Deciane, facis.
<mart. epigr. 1 8.5_5> Nolo uirum facili redemit(==REDE-MIT) qui sanguine famam,
<mart. epigr. 1 8.6> Hunc uolo, laudari qui sine morte potest.
<mart. epigr. 1 9.1> Bellus homo et magnus uis idem, Cotta, uideri:
<mart. epigr. 1 9.2> Sed qui bellus homo est, Cotta, pusillus homo est.
<mart. epigr. 1 10.1> Petit Gemellus nuptias Maronillae
<mart. epigr. 1 10.2> Et cupit et instat et precatur et donat.
<mart. epigr. 1 10.3>"Adeone pulchra est?" immo foedius nil est.
<mart. epigr. 1 10.4> Quid ergo in illa petitur et placet? tussit.
<mart. epigr. 1 11.1> Cum data sint equiti bis quina nomismata, quare
<mart. epigr. 1 11.2> Bis decies solus, Sextiliane, bibis?
<mart. epigr. 1 11.3> Iam defecisset portantis calda ministros,
<mart. epigr. 1 11.4> Si non potares, Sextiliane, merum.
<mart. epigr. 1 12.1> Itur ad Herculei gelidas qua Tiburis arces
<mart. epigr. 1 12.2> Canaque sulphureis Albula fumat aquis,
<mart. epigr. 1 12.3> Rura nemusque sacrum dilectaque iugera Musis
<mart. epigr. 1 12.4> Signat uicina quartus ab urbe lapis.
<mart. epigr. 1 12.5_5> Hic rudis aestiuas praestabat porticus umbras,
<mart. epigr. 1 12.6> Heu quam paene nouum porticus ausa nefas!
<mart. epigr. 1 12.7> Nam subito collapsa ruit, cum mole sub illa
<mart. epigr. 1 12.8> Gestatus biiugis Regulus esset equis.
<mart. epigr. 1 12.9> Nimirum timuit nostras Fortuna querelas,
<mart. epigr. 1 12.10_10> Quae par tam magnae non erat inuidiae.
<mart. epigr. 1 12.11> Nunc et damna iuuant; sunt ipsa pericula tanti:
<mart. epigr. 1 12.12> Stantia non poterant tecta probare deos.
<mart. epigr. 1 13.1> Casta suo gladium cum traderet Arria Paeto,
<mart. epigr. 1 13.2> Quem de uisceribus strinxerat ipsa suis,
<mart. epigr. 1 13.3>"Si qua fides, uulnus quod feci non dolet", inquit,
<mart. epigr. 1 13.4>"Sed tu quod facies, hoc mihi, Paete, dolet".
<mart. epigr. 1 14.1> Delicias, Caesar, lususque iocosque leonum
<mart. epigr. 1 14.2> Vidimus- hoc etiam praestat harena tibi-
<mart. epigr. 1 14.3> Cum prensus blando totiens a dente rediret
<mart. epigr. 1 14.4> Et per aperta uagus curreret ora lepus.
<mart. epigr. 1 14.5_5> Vnde potest auidus captae leo parcere praedae?
<mart. epigr. 1 14.6> Sed tamen esse tuus dicitur: ergo potest.
<mart. epigr. 1 15.1> O mihi post nullos, Iuli, memorande sodales,
<mart. epigr. 1 15.2> Si quid longa fides canaque iura ualent,
<mart. epigr. 1 15.3> Bis iam paene tibi consul tricensimus instat,
<mart. epigr. 1 15.4> Et numerat paucos uix tua uita dies.
<mart. epigr. 1 15.5_5> Non bene distuleris uideas quae posse negari,
<mart. epigr. 1 15.6> Et solum hoc ducas, quod fuit, esse tuum.
<mart. epigr. 1 15.7> Exspectant curaeque catenatique labores,
<mart. epigr. 1 15.8> Gaudia non remanent, sed fugitiua uolant.
<mart. epigr. 1 15.9> Haec utraque manu complexuque adsere toto:
<mart. epigr. 1 15.10_10> Saepe fluunt imo sic quoque lapsa sinu.
<mart. epigr. 1 15.11> Non est, crede mihi, sapientis dicere "uiuam":
<mart. epigr. 1 15.12> Sera nimis uita est crastina: uiue hodie.
<mart. epigr. 1 16.1> Sunt bona, sunt quaedam mediocria, sunt mala plura
<mart. epigr. 1 16.2> Quae legis hic: aliter non fit, Auite, liber.
<mart. epigr. 1 17.1> Cogit me Titus actitare causas
<mart. epigr. 1 17.2> Et dicit mihi saepe "magna res est".
<mart. epigr. 1 17.3> Res magna est, Tite, quam facit colonus.
<mart. epigr. 1 18.1> Quid te, Tucca, iuuat uetulo miscere Falerno
<mart. epigr. 1 18.2> In Vaticanis condita musta cadis?
<mart. epigr. 1 18.3> Quid tantum fecere boni tibi pessima uina?
<mart. epigr. 1 18.4> Aut quid fecerunt optima uina mali?
<mart. epigr. 1 18.5_5> De nobis facile est, scelus est iugulare Falernum
<mart. epigr. 1 18.6> Et dare Campano toxica saeua mero.
<mart. epigr. 1 18.7> Conuiuae meruere tui fortasse perire:
<mart. epigr. 1 18.8> Amphora non meruit tam pretiosa mori.
<mart. epigr. 1 19.1> Si memini, fuerant tibi quattuor, Aelia, dentes:
<mart. epigr. 1 19.2> Expulit una duos tussis et una duos.
<mart. epigr. 1 19.3> Iam secura potes totis tussire diebus:
<mart. epigr. 1 19.4> Nil istic quod agat tertia tussis habet.
<mart. epigr. 1 20.1> Dic mihi, quis furor est? turba spectante uocata
<mart. epigr. 1 20.2> Solus boletos, Caeciliane, uoras.
<mart. epigr. 1 20.3> Quid dignum tanto tibi uentre gulaque precabor?
<mart. epigr. 1 20.4> Boletum qualem Claudius edit, edas.
<mart. epigr. 1 21.1> Cum peteret regem, decepta satellite dextra
<mart. epigr. 1 21.2> Ingessit sacris se peritura focis.
<mart. epigr. 1 21.3> Sed tam saeua pius miracula non tulit hostis
<mart. epigr. 1 21.4> Et raptum flammis iussit abire uirum:
<mart. epigr. 1 21.5_5> Vrere quam potuit contempto Mucius igne,
<mart. epigr. 1 21.6> Hanc spectare manum Porsena non potuit.
<mart. epigr. 1 21.7> Maior deceptae fama est et gloria dextrae:
<mart. epigr. 1 21.8> Si non errasset, fecerat illa minus.
<mart. epigr. 1 22.1> Quid nunc saeua fugis placidi lepus ora leonis?
<mart. epigr. 1 22.2> Frangere tam paruas non didicere feras.
<mart. epigr. 1 22.3> Seruantur magnis isti ceruicibus ungues
<mart. epigr. 1 22.4> Nec gaudet tenui sanguine tanta sitis.
<mart. epigr. 1 22.5_5> Praeda canum lepus est, uastos non implet hiatus:
<mart. epigr. 1 22.6> Non timeat Dacus Caesaris arma puer.
<mart. epigr. 1 23.1> Inuitas nullum nisi cum quo, Cotta, lauaris
<mart. epigr. 1 23.2> Et dant conuiuam balnea sola tibi.
<mart. epigr. 1 23.3> Mirabar quare numquam me, Cotta, uocasses:
<mart. epigr. 1 23.4> Iam scio me nudum displicuisse tibi.
<mart. epigr. 1 24.1> Aspicis incomptis illum, Deciane, capillis,
<mart. epigr. 1 24.2> Cuius et ipse times triste supercilium,
<mart. epigr. 1 24.3> Qui loquitur Curios adsertoresque Camillos?
<mart. epigr. 1 24.4> Nolito fronti credere: nupsit heri.
<mart. epigr. 1 25.1> Ede tuos tandem populo, Faustine, libellos
<mart. epigr. 1 25.2> Et cultum docto pectore profer opus,
<mart. epigr. 1 25.3> Quod nec Cecropiae damnent Pandionis arces
<mart. epigr. 1 25.4> Nec sileant nostri praetereantque senes.
<mart. epigr. 1 25.5_5> Ante fores stantem dubitas admittere Famam
<mart. epigr. 1 25.6> Teque piget curae praemia ferre tuae?
<mart. epigr. 1 25.7> Post te uicturae per te quoque uiuere chartae
<mart. epigr. 1 25.8> Incipiant: cineri gloria sera uenit.
<mart. epigr. 1 26.1> Sextiliane, bibis quantum subsellia quinque
<mart. epigr. 1 26.2> Solus: aqua totiens ebrius esse potes;
<mart. epigr. 1 26.3> Nec consessorum uicina nomismata tantum,
<mart. epigr. 1 26.4> Aera sed a cuneis ulteriora petis.
<mart. epigr. 1 26.5_5> Non haec Paelignis agitur uindemia prelis
<mart. epigr. 1 26.6> Vua nec in Tuscis nascitur ista iugis,
<mart. epigr. 1 26.7> Testa sed antiqui felix siccatur Opimi,
<mart. epigr. 1 26.8> Egerit et nigros Massica cella cados.
<mart. epigr. 1 26.9> A copone tibi faex Laletana petatur,
<mart. epigr. 1 26.10_10> Si plus quam decies, Sextiliane, bibis.
<mart. epigr. 1 27.1> Hesterna tibi nocte dixeramus,
<mart. epigr. 1 27.2> Quincunces puto post decem peractos,
<mart. epigr. 1 27.3> Cenares hodie, Procille, mecum.
<mart. epigr. 1 27.4> Tu factam tibi rem statim putasti
<mart. epigr. 1 27.5_5> Et non sobria uerba subnotasti
<mart. epigr. 1 27.6> Exemplo nimium periculoso:
<mart. epigr. 1 27.7> Μισῶ μνάμονα συμπόταν, Procille.
<mart. epigr. 1 28.1> Hesterno fetere mero qui credit Acerram,
<mart. epigr. 1 28.2> Fallitur: in lucem semper Acerra bibit.
<mart. epigr. 1 29.1> Fama refert nostros te, Fidentine, libellos
<mart. epigr. 1 29.2> Non aliter populo quam recitare tuos.
<mart. epigr. 1 29.3> Si mea uis dici, gratis tibi carmina mittam:
<mart. epigr. 1 29.4> Si dici tua uis, hoc eme, ne mea sint.
<mart. epigr. 1 30.1> Chirurgus fuerat, nunc est uispillo Diaulus.
<mart. epigr. 1 30.2> Coepit quo poterat clinicus esse modo.
<mart. epigr. 1 31.1> Hos tibi, Phoebe, uouet totos a uertice crines
<mart. epigr. 1 31.2> Encolpos, domini centurionis amor,
<mart. epigr. 1 31.3> Grata Pudens meriti tulerit cum praemia pili.
<mart. epigr. 1 31.4> Quam primum longas, Phoebe, recide comas,
<mart. epigr. 1 31.5_5> Dum nulla teneri sordent lanugine uultus
<mart. epigr. 1 31.6> Dumque decent fusae lactea colla iubae;
<mart. epigr. 1 31.7> Vtque tuis longum dominusque puerque fruantur
<mart. epigr. 1 31.8> Muneribus, tonsum fac cito, sero uirum.
<mart. epigr. 1 32.1> Non amo te, Sabidi, nec possum dicere quare:
<mart. epigr. 1 32.2> Hoc tantum possum dicere, non amo te.
<mart. epigr. 1 33.1> Amissum non flet cum sola est Gellia patrem,
<mart. epigr. 1 33.2> Si quis adest iussae prosiliunt lacrimae.
<mart. epigr. 1 33.3> Non luget quisquis laudari, Gellia, quaerit,
<mart. epigr. 1 33.4> Ille dolet uere qui sine teste dolet.
<mart. epigr. 1 34.1> Incustoditis et apertis, Lesbia, semper
<mart. epigr. 1 34.2> Liminibus peccas nec tua furta tegis,
<mart. epigr. 1 34.3> Et plus spectator quam te delectat adulter
<mart. epigr. 1 34.4> Nec sunt grata tibi gaudia si qua latent.
<mart. epigr. 1 34.5_5> At meretrix abigit testem ueloque seraque
<mart. epigr. 1 34.6> Raraque Submemmi fornice rima patet.
<mart. epigr. 1 34.7> A Chione saltem uel ab Iade(==IADE) disce pudorem:
<mart. epigr. 1 34.8> Abscondunt spurcas et monumenta lupas.
<mart. epigr. 1 34.9> Numquid dura tibi nimium censura uidetur?
<mart. epigr. 1 34.10_10> Deprendi ueto te, Lesbia, non futui.
<mart. epigr. 1 35.1> Versus scribere me parum seueros
<mart. epigr. 1 35.2> Nec quos praelegat in schola magister,
<mart. epigr. 1 35.3> Corneli, quereris: sed hi libelli,
<mart. epigr. 1 35.4> Tamquam coniugibus suis mariti,
<mart. epigr. 1 35.5_5> Non possunt sine mentula placere.
<mart. epigr. 1 35.6> Quid si me iubeas thalassionem
<mart. epigr. 1 35.7> Verbis dicere non thalassionis?
<mart. epigr. 1 35.8> Quis Floralia uestit et stolatum
<mart. epigr. 1 35.9> Permittit meretricibus pudorem?
<mart. epigr. 1 35.10_10> Lex haec carminibus data est iocosis,
<mart. epigr. 1 35.11> Ne possint, nisi pruriant, iuuare.
<mart. epigr. 1 35.12> Quare deposita seueritate
<mart. epigr. 1 35.13> Parcas lusibus et iocis rogamus,
<mart. epigr. 1 35.14> Nec castrare uelis meos libellos.
<mart. epigr. 1 35.15_15> Gallo turpius est nihil Priapo.
<mart. epigr. 1 36.1> Si, Lucane, tibi uel si tibi, Tulle, darentur
<mart. epigr. 1 36.2> Qualia Ledaei fata Lacones habent,
<mart. epigr. 1 36.3> Nobilis haec esset pietatis rixa duobus,
<mart. epigr. 1 36.4> Quod pro fratre mori uellet uterque prior,
<mart. epigr. 1 36.5_5> Diceret infernas et qui prior isset ad umbras:
<mart. epigr. 1 36.6>"Viue tuo, frater, tempore, uiue meo".
<mart. epigr. 1 37.1> Ventris onus misero, nec te pudet, excipis auro,
<mart. epigr. 1 37.2> Basse, bibis uitro: carius ergo cacas.
<mart. epigr. 1 38.1> Quem recitas meus est, o Fidentine, libellus:
<mart. epigr. 1 38.2> Sed male cum recitas, incipit esse tuus.
<mart. epigr. 1 39.1> Si quis erit raros inter numerandus amicos,
<mart. epigr. 1 39.2> Quales prisca fides famaque nouit anus,
<mart. epigr. 1 39.3> Si quis Cecropiae madidus Latiaeque Mineruae
<mart. epigr. 1 39.4> Artibus et uera simplicitate bonus,
<mart. epigr. 1 39.5_5> Si quis erit recti custos, mirator honesti
<mart. epigr. 1 39.6> Et nihil arcano qui roget ore deos,
<mart. epigr. 1 39.7> Si quis erit magnae subnixus robore mentis:
<mart. epigr. 1 39.8> Dispeream si non hic Decianus erit.
<mart. epigr. 1 40.1> Qui ducis uultus et non legis ista libenter,
<mart. epigr. 1 40.2> Omnibus inuideas, liuide, nemo tibi.
<mart. epigr. 1 41.1> Vrbanus tibi, Caecili, uideris.
<mart. epigr. 1 41.2> Non es, crede mihi. quid ergo? uerna,
<mart. epigr. 1 41.3> Hoc quod transtiberinus ambulator,
<mart. epigr. 1 41.4> Qui pallentia sulphurata fractis
<mart. epigr. 1 41.5_5> Permutat uitreis, quod otiosae
<mart. epigr. 1 41.6> Vendit qui madidum cicer coronae,
<mart. epigr. 1 41.7> Quod custos dominusque uiperarum,
<mart. epigr. 1 41.8> Quod uiles pueri salariorum,
<mart. epigr. 1 41.9> Quod fumantia qui thumatla raucus
<mart. epigr. 1 41.10_10> Circumfert tepidis cocus popinis,
<mart. epigr. 1 41.11> Quod non optimus urbicus poeta,
<mart. epigr. 1 41.12> Quod de Gadibus improbus magister,
<mart. epigr. 1 41.13> Quod bucca est uetuli dicax cinaedi.
<mart. epigr. 1 41.14> Quare desine iam tibi uideri,
<mart. epigr. 1 41.15_15> Quod soli(==SO+LI+) tibi, Caecili, uideris,
<mart. epigr. 1 41.16> Qui Gabbam salibus tuis et ipsum
<mart. epigr. 1 41.17> Posses uincere Tettium Caballum.
<mart. epigr. 1 41.18> Non cuicumque datum est habere nasum:
<mart. epigr. 1 41.19> Ludit qui stolida procacitate,
<mart. epigr. 1 41.20_20> Non est Tettius ille, sed caballus.
<mart. epigr. 1 42.1> Coniugis audisset fatum cum Porcia Bruti
<mart. epigr. 1 42.2> Et subtracta sibi quaereret arma dolor,
<mart. epigr. 1 42.3>"Nondum scitis" ait "mortem non posse negari?
<mart. epigr. 1 42.4> Credideram fatis hoc docuisse patrem".
<mart. epigr. 1 42.5_5> Dixit et ardentis auido bibit ore fauillas.
<mart. epigr. 1 42.6> I nunc et ferrum, turba molesta, nega.
<mart. epigr. 1 43.1> Bis tibi triceni fuimus, Mancine, uocati
<mart. epigr. 1 43.2> Et positum est nobis nil here praeter aprum,
<mart. epigr. 1 43.3> Non quae de tardis seruantur uitibus uuae
<mart. epigr. 1 43.4> Dulcibus aut certant quae melimela fauis,
<mart. epigr. 1 43.5_5> Non pira quae longa pendent religata genesta
<mart. epigr. 1 43.6> Aut imitata breuis Punica grana rosas,
<mart. epigr. 1 43.7> Rustica lactantis nec misit Sassina metas
<mart. epigr. 1 43.8> Nec de Picenis uenit oliua cadis:
<mart. epigr. 1 43.9> Nudus aper, sed et hic minimus qualisque necari
<mart. epigr. 1 43.10_10> A non armato pumilione potest.
<mart. epigr. 1 43.11> Et nihil inde datum est; tantum spectauimus omnes:
<mart. epigr. 1 43.12> Ponere aprum nobis sic et harena solet.
<mart. epigr. 1 43.13> Ponatur tibi nullus aper post talia facta,
<mart. epigr. 1 43.14> Sed tu ponaris cui Charidemus apro.
<mart. epigr. 1 44.1> Lasciuos leporum cursus lususque leonum
<mart. epigr. 1 44.2> Quod maior nobis charta minorque gerit
<mart. epigr. 1 44.3> Et bis idem facimus, nimium si, Stella, uidetur
<mart. epigr. 1 44.4> Hoc tibi, bis leporem tu quoque pone mihi.
<mart. epigr. 1 45.1> Edita ne breuibus pereat mihi cura libellis,
<mart. epigr. 1 45.2> Dicatur potius Τὸν δ' ἀπαμειβόμενος.
<mart. epigr. 1 46.1> Cum dicis "propero, fac si facis", Hedyle, languet
<mart. epigr. 1 46.2> Protinus et cessat debilitata Venus.
<mart. epigr. 1 46.3> Expectare iube: uelocius ibo retentus.
<mart. epigr. 1 46.4> Hedyle, si properas, dic mihi, ne properem.
<mart. epigr. 1 47.1> Nuper erat medicus, nunc est uispillo Diaulus:
<mart. epigr. 1 47.2> Quod uispillo facit, fecerat et medicus.
<mart. epigr. 1 48.1> Rictibus his tauros non eripuere magistri,
<mart. epigr. 1 48.2> Per quos praeda fugax itque reditque lepus;
<mart. epigr. 1 48.3> Quodque magis mirum, uelocior exit ab hoste
<mart. epigr. 1 48.4> Nec nihil a tanta nobilitate refert.
<mart. epigr. 1 48.5_5> Tutior in sola non est cum currit harena,
<mart. epigr. 1 48.6> Nec caueae tanta conditur ille fide.
<mart. epigr. 1 48.7> Si uitare canum morsus, lepus improbe, quaeris,
<mart. epigr. 1 48.8> Ad quae confugias ora leonis habes.
<mart. epigr. 1 49.1> Vir Celtiberis non tacende gentibus
<mart. epigr. 1 49.2> Nostraeque laus Hispaniae,
<mart. epigr. 1 49.3> Videbis altam, Liciniane, Bilbilin,
<mart. epigr. 1 49.4> Equis et armis nobilem,
<mart. epigr. 1 49.5_5> Senemque Caium niuibus, et fractis sacrum
<mart. epigr. 1 49.6> Vadaueronem montibus,
<mart. epigr. 1 49.7> Et delicati dulce Boterdi nemus,
<mart. epigr. 1 49.8> Pomona quod felix amat.
<mart. epigr. 1 49.9> Tepidi natabis lene Congedi uadum
<mart. epigr. 1 49.10_10> Mollesque Nympharum lacus,
<mart. epigr. 1 49.11> Quibus remissum corpus astringes breui
<mart. epigr. 1 49.12> Salone, qui ferrum gelat.
<mart. epigr. 1 49.13> Praestabit illic ipsa figendas prope
<mart. epigr. 1 49.14> Voberca prandenti feras.
<mart. epigr. 1 49.15_15> Aestus serenos aureo franges Tago
<mart. epigr. 1 49.16> Obscurus umbris arborum;
<mart. epigr. 1 49.17> Auidam rigens Derceita placabit sitim
<mart. epigr. 1 49.18> Et Nutha, quae uincit niues.
<mart. epigr. 1 49.19> At cum December canus et bruma impotens
<mart. epigr. 1 49.20_20> Aquilone rauco mugiet,
<mart. epigr. 1 49.21> Aprica repetes Tarraconis litora
<mart. epigr. 1 49.22> Tuamque Laletaniam.
<mart. epigr. 1 49.23> Ibi illigatas mollibus dammas plagis
<mart. epigr. 1 49.24> Mactabis et uernas apros
<mart. epigr. 1 49.25_25> Leporemque forti callidum rumpes equo,
<mart. epigr. 1 49.26> Ceruos relinques uilico.
<mart. epigr. 1 49.27> Vicina in ipsum silua descendet focum
<mart. epigr. 1 49.28> Infante cinctum sordido;
<mart. epigr. 1 49.29> Vocabitur uenator et ueniet tibi
<mart. epigr. 1 49.30_30> Conuiua clamatus prope;
<mart. epigr. 1 49.31> Lunata nusquam pellis et nusquam toga
<mart. epigr. 1 49.32> Olidaeque uestes murice;
<mart. epigr. 1 49.33> Procul horridus Liburnus et querulus cliens,
<mart. epigr. 1 49.34> Imperia uiduarum procul;
<mart. epigr. 1 49.35_35> Non rumpet altum pallidus somnum reus,
<mart. epigr. 1 49.36> Sed mane totum dormies.
<mart. epigr. 1 49.37> Mereatur alius grande et insanum sophos:
<mart. epigr. 1 49.38> Miserere tu felicium
<mart. epigr. 1 49.39> Veroque fruere non superbus gaudio,
<mart. epigr. 1 49.40_40> Dum Sura laudatur tuus.
<mart. epigr. 1 49.41> Non impudenter uita quod relicum est petit,
<mart. epigr. 1 49.42> Cum fama quod satis est habet.
<mart. epigr. 1 50.1> Si tibi Mistyllos cocus, Aemiliane, uocatur,
<mart. epigr. 1 50.2> Dicatur quare non Taratalla mihi?
<mart. epigr. 1 51.1> Non facit ad saeuos ceruix, nisi prima, leones.
<mart. epigr. 1 51.2> Quid fugis hos dentes, ambitiose lepus?
<mart. epigr. 1 51.3> Scilicet a magnis ad te descendere tauris
<mart. epigr. 1 51.4> Et quae non cernunt frangere colla uelint.
<mart. epigr. 1 51.5_5> Desperanda tibi est ingentis gloria fati:
<mart. epigr. 1 51.6> Non potes hoc tenuis praeda sub hoste mori.
<mart. epigr. 1 52.1> Commendo tibi, Quintiane, nostros-
<mart. epigr. 1 52.2> Nostros dicere si tamen libellos
<mart. epigr. 1 52.3> Possum, quos recitat tuus poeta-:
<mart. epigr. 1 52.4> Si de seruitio graui queruntur,
<mart. epigr. 1 52.5_5> Adsertor uenias satisque praestes,
<mart. epigr. 1 52.6> Et, cum se dominum uocabit ille,
<mart. epigr. 1 52.7> Dicas esse meos manuque missos.
<mart. epigr. 1 52.8> Hoc si terque quaterque clamitaris,
<mart. epigr. 1 52.9> Impones plagiario pudorem.
<mart. epigr. 1 53.1> Vna est in nostris tua, Fidentine, libellis
<mart. epigr. 1 53.2> Pagina, sed certa domini signata figura,
<mart. epigr. 1 53.3> Quae tua traducit manifesto carmina furto.
<mart. epigr. 1 53.4> Sic interpositus uillo contaminat uncto
<mart. epigr. 1 53.5_5> Vrbica Lingonicus Tyrianthina bardocucullus,
<mart. epigr. 1 53.6> Sic Arretinae uiolant crystallina testae,
<mart. epigr. 1 53.7> Sic niger in ripis errat cum forte Caystri,
<mart. epigr. 1 53.8> Inter Ledaeos ridetur coruus olores,
<mart. epigr. 1 53.9> Sic ubi multisona feruet sacer Atthide lucus,
<mart. epigr. 1 53.10_10> Improba Cecropias offendit pica querelas.
<mart. epigr. 1 53.11> Indice non opus est nostris nec iudice libris,
<mart. epigr. 1 53.12> Stat contra dicitque tibi tua pagina "fur es".
<mart. epigr. 1 54.1> Si quid, Fusce, uacas adhuc amari-
<mart. epigr. 1 54.2> Nam sunt hinc tibi, sunt et hinc amici-
<mart. epigr. 1 54.3> Vnum, si superest, locum rogamus,
<mart. epigr. 1 54.4> Nec me, quod tibi sim nouus, recuses:
<mart. epigr. 1 54.5_5> Omnes hoc ueteres tui fuerunt.
<mart. epigr. 1 54.6> Tu tantum inspice qui nouus paratur
<mart. epigr. 1 54.7> An possit fieri uetus sodalis.
<mart. epigr. 1 55.1> Vota tui breuiter si uis cognoscere Marci,
<mart. epigr. 1 55.2> Clarum militiae, Fronto, togaeque decus,
<mart. epigr. 1 55.3> Hoc petit, esse sui nec magni ruris arator,
<mart. epigr. 1 55.4> Sordidaque in paruis otia rebus amat.
<mart. epigr. 1 55.5_5> Quisquam picta colit Spartani frigora saxi
<mart. epigr. 1 55.6> Et matutinum portat ineptus Haue,
<mart. epigr. 1 55.7> Cui licet exuuiis nemoris rurisque beato
<mart. epigr. 1 55.8> Ante focum plenas explicuisse plagas
<mart. epigr. 1 55.9> Et piscem tremula salientem ducere saeta
<mart. epigr. 1 55.10_10> Flauaque de rubro promere mella cado?
<mart. epigr. 1 55.11> Pinguis inaequales onerat cui uilica mensas
<mart. epigr. 1 55.12> Et sua non emptus praeparat oua cinis?
<mart. epigr. 1 55.13> Non amet hanc uitam quisquis me non amat, opto,
<mart. epigr. 1 55.14> Viuat et urbanis albus in officiis.
<mart. epigr. 1 56.1> Continuis uexata madet uindemia nimbis:
<mart. epigr. 1 56.2> Non potes, ut cupias, uendere, copo, merum.
<mart. epigr. 1 57.1> Qualem, Flacce, uelim quaeris nolimue puellam?
<mart. epigr. 1 57.2> Nolo nimis facilem difficilemque nimis.
<mart. epigr. 1 57.3> Illud quod medium est atque inter utrumque probamus:
<mart. epigr. 1 57.4> Nec uolo quod cruciat nec uolo quod satiat.
<mart. epigr. 1 58.1> Milia pro puero centum me mango poposcit:
<mart. epigr. 1 58.2> Risi ego, sed Phoebus protinus illa dedit.
<mart. epigr. 1 58.3> Hoc dolet et queritur de me mea mentula secum
<mart. epigr. 1 58.4> Laudaturque meam Phoebus in inuidiam.
<mart. epigr. 1 58.5_5> Sed sestertiolum donauit mentula Phoebo
<mart. epigr. 1 58.6> Bis decies: hoc da tu mihi, pluris emam.
<mart. epigr. 1 59.1> Dat Baiana mihi quadrantes sportula centum.
<mart. epigr. 1 59.2> Inter delicias quid facit ista fames?
<mart. epigr. 1 59.3> Redde Lupi nobis tenebrosaque balnea Grylli:
<mart. epigr. 1 59.4> Tam male cum cenem, cur bene, Flacce, lauer?
<mart. epigr. 1 60.1> Intres ampla licet torui lepus ora leonis,
<mart. epigr. 1 60.2> Esse tamen uacuo se leo dente putat.
<mart. epigr. 1 60.3> Quod ruet in tergum uel quos procumbet in armos,
<mart. epigr. 1 60.4> Alta iuuencorum uulnera figet ubi?
<mart. epigr. 1 60.5_5> Quid frustra nemorum dominum regemque fatigas?
<mart. epigr. 1 60.6> Non nisi delecta pascitur ille fera.
<mart. epigr. 1 61.1> Verona docti syllabas amat uatis,
<mart. epigr. 1 61.2> Marone felix Mantua est,
<mart. epigr. 1 61.3> Censetur Aponi Liuio suo tellus
<mart. epigr. 1 61.4> Stellaque nec Flacco minus,
<mart. epigr. 1 61.5_5> Apollodoro plaudit imbrifer Nilus,
<mart. epigr. 1 61.6> Nasone Paeligni sonant,
<mart. epigr. 1 61.7> Duosque Senecas unicumque Lucanum
<mart. epigr. 1 61.8> Facunda loquitur Corduba,
<mart. epigr. 1 61.9> Gaudent iocosae Canio suo Gades,
<mart. epigr. 1 61.10_10> Emerita Deciano meo:
<mart. epigr. 1 61.11> Te, Liciniane, gloriabitur nostra
<mart. epigr. 1 61.12> Nec me tacebit Bilbilis.
<mart. epigr. 1 62.1> Casta nec antiquis cedens Laeuina Sabinis
<mart. epigr. 1 62.2> Et quamuis tetrico tristior ipsa uiro
<mart. epigr. 1 62.3> Dum modo Lucrino, modo se permittit Auerno,
<mart. epigr. 1 62.4> Et dum Baianis saepe fouetur aquis,
<mart. epigr. 1 62.5_5> Incidit in flammas: iuuenemque secuta relicto
<mart. epigr. 1 62.6> Coniuge Penelope uenit, abit Helene.
<mart. epigr. 1 63.1> Vt recitem tibi nostra rogas epigrammata. nolo.
<mart. epigr. 1 63.2> Non audire, Celer, sed recitare cupis.
<mart. epigr. 1 64.1> Bella es, nouimus, et puella, uerum est,
<mart. epigr. 1 64.2> Et diues, quis enim potest negare?
<mart. epigr. 1 64.3> Sed cum te nimium, Fabulla, laudas,
<mart. epigr. 1 64.4> Nec diues neque bella nec puella es.
<mart. epigr. 1 65.1> Cum dixi ficus, rides quasi barbara uerba
<mart. epigr. 1 65.2> Et dici ficos, Laetiliane, iubes.
<mart. epigr. 1 65.3> Dicemus ficus, quas scimus in arbore nasci,
<mart. epigr. 1 65.4> Dicemus ficos, Laetiliane, tuos.
<mart. epigr. 1 66.1> Erras, meorum fur auare librorum,
<mart. epigr. 1 66.2> Fieri poetam posse qui putas tanti,
<mart. epigr. 1 66.3> Scriptura quanti constet et tomus uilis:
<mart. epigr. 1 66.4> Non sex paratur aut decem sophos nummis.
<mart. epigr. 1 66.5_5> Secreta quaere carmina et rudes curas
<mart. epigr. 1 66.6> Quas nouit unus scrinioque signatas
<mart. epigr. 1 66.7> Custodit ipse uirginis pater chartae,
<mart. epigr. 1 66.8> Quae trita duro non inhorruit mento.
<mart. epigr. 1 66.9> Mutare dominum non potest liber notus.
<mart. epigr. 1 66.10_10> Sed pumicata fronte si quis est nondum
<mart. epigr. 1 66.11> Nec umbilicis cultus atque membrana,
<mart. epigr. 1 66.12> Mercare: tales habeo; nec sciet quisquam.
<mart. epigr. 1 66.13> Aliena quisquis recitat et petit famam,
<mart. epigr. 1 66.14> Non emere librum, sed silentium debet.
<mart. epigr. 1 67.1>"Liber homo es nimium", dicis mihi, Ceryle, semper.
<mart. epigr. 1 67.2> In te qui dicit, Ceryle, liber homo est.
<mart. epigr. 1 68.1> Quidquid agit Rufus, nihil est nisi Naeuia Rufo.
<mart. epigr. 1 68.2> Si gaudet, si flet, si tacet, hanc loquitur.
<mart. epigr. 1 68.3> Cenat, propinat, poscit, negat, innuit: una est
<mart. epigr. 1 68.4> Naeuia; si non sit Naeuia, mutus erit.
<mart. epigr. 1 68.5_5> Scriberet hesterna patri cum luce salutem,
<mart. epigr. 1 68.6>"Naeuia lux" inquit "Naeuia lumen, haue".
<mart. epigr. 1 68.7> Haec legit et ridet demisso Naeuia uultu.
<mart. epigr. 1 68.8> Naeuia non una est: quid, uir inepte, furis?
<mart. epigr. 1 69.1> Coepit, Maxime, Pana quae solebat,
<mart. epigr. 1 69.2> Nunc ostendere Canium Tarentos.
<mart. epigr. 1 70.1> Vade salutatum pro me, liber: ire iuberis
<mart. epigr. 1 70.2> Ad Proculi nitidos, officiose, lares.
<mart. epigr. 1 70.3> Quaeris iter? dicam. uicinum Castora canae
<mart. epigr. 1 70.4> Transibis Vestae uirgineamque domum;
<mart. epigr. 1 70.5_5> Inde sacro ueneranda petes Palatia cliuo,
<mart. epigr. 1 70.6> Plurima qua summi fulget imago ducis.
<mart. epigr. 1 70.7> Nec te detineat miri radiata colossi
<mart. epigr. 1 70.8> Quae Rhodium moles uincere gaudet opus.
<mart. epigr. 1 70.9> Flecte uias hac qua madidi sunt tecta Lyaei
<mart. epigr. 1 70.10_10> Et Cybeles picto stat Corybante tholus.
<mart. epigr. 1 70.11> Protinus a laeua clari tibi fronte Penates
<mart. epigr. 1 70.12> Atriaque excelsae sunt adeunda domus.
<mart. epigr. 1 70.13> Hanc pete: ne metuas fastus limenque superbum:
<mart. epigr. 1 70.14> Nulla magis toto ianua poste patet,
<mart. epigr. 1 70.15_15> Nec propior quam Phoebus amet doctaeque sorores.
<mart. epigr. 1 70.16> Si dicet "quare non tamen ipse uenit?"
<mart. epigr. 1 70.17> Sic licet excuses "quia qualiacumque leguntur
<mart. epigr. 1 70.18> Ista, salutator scribere non potuit".
<mart. epigr. 1 71.1> Laeuia sex cyathis, septem Iustina bibatur,
<mart. epigr. 1 71.2> Quinque Lycas, Lyde quattuor, Ida tribus.
<mart. epigr. 1 71.3> Omnis ab infuso numeretur amica Falerno,
<mart. epigr. 1 71.4> Et quia nulla uenit, tu mihi, Somne, ueni.
<mart. epigr. 1 72.1> Nostris uersibus esse te poetam,
<mart. epigr. 1 72.2> Fidentine, putas cupisque credi?
<mart. epigr. 1 72.3> Sic dentata sibi uidetur Aegle
<mart. epigr. 1 72.4> Emptis ossibus Indicoque cornu;
<mart. epigr. 1 72.5_5> Sic quae nigrior est cadente moro,
<mart. epigr. 1 72.6> Cerussata sibi placet Lycoris.
<mart. epigr. 1 72.7> Hac et tu ratione qua poeta es,
<mart. epigr. 1 72.8> Caluus cum fueris, eris comatus.
<mart. epigr. 1 73.1> Nullus in urbe fuit tota qui tangere uellet
<mart. epigr. 1 73.2> Vxorem gratis, Maeciliane, tuam,
<mart. epigr. 1 73.3> Dum licuit: sed nunc positis custodibus ingens
<mart. epigr. 1 73.4> Turba fututorum est: ingeniosus homo es.
<mart. epigr. 1 74.1> Moechus erat: poteras tamen hoc tu, Paula, negare.
<mart. epigr. 1 74.2> Ecce uir est: numquid, Paula, negare potes?
<mart. epigr. 1 75.1> Dimidium donare Lino quam credere totum
<mart. epigr. 1 75.2> Qui mauult, mauult perdere dimidium.
<mart. epigr. 1 76.1> O mihi curarum pretium non uile mearum,
<mart. epigr. 1 76.2> Flacce, Antenorei spes et alumne laris,
<mart. epigr. 1 76.3> Pierios differ cantusque chorosque sororum;
<mart. epigr. 1 76.4> Aes dabit ex istis nulla puella tibi.
<mart. epigr. 1 76.5_5> Quid petis a Phoebo? nummos habet arca Mineruae;
<mart. epigr. 1 76.6> Haec sapit, haec omnes fenerat una deos.
<mart. epigr. 1 76.7> Quid possunt hederae Bacchi dare? Pallados arbor
<mart. epigr. 1 76.8> Inclinat uarias pondere nigra comas.
<mart. epigr. 1 76.9> Praeter aquas Helicon et serta lyrasque dearum
<mart. epigr. 1 76.10_10> Nil habet et magnum, sed perinane sophos.
<mart. epigr. 1 76.11> Quid tibi cum Cirrha? quid cum Permessidis unda?
<mart. epigr. 1 76.12> Romanum propius diuitiusque forum est.
<mart. epigr. 1 76.13> Illic aera sonant: at circum pulpita nostra
<mart. epigr. 1 76.14> Et steriles cathedras basia sola crepant.
<mart. epigr. 1 77.1> Pulchre ualet Charinus et tamen pallet.
<mart. epigr. 1 77.2> Parce bibit Charinus et tamen pallet.
<mart. epigr. 1 77.3> Bene concoquit Charinus et tamen pallet.
<mart. epigr. 1 77.4> Sole utitur Charinus et tamen pallet.
<mart. epigr. 1 77.5_5> Tingit cutem Charinus et tamen pallet.
<mart. epigr. 1 77.6> Cunnum Charinus lingit et tamen pallet.
<mart. epigr. 1 78.1> Indignas premeret pestis cum tabida fauces
<mart. epigr. 1 78.2> Inque ipsos uultus serperet atra lues,
<mart. epigr. 1 78.3> Siccis ipse genis flentes hortatus amicos
<mart. epigr. 1 78.4> Decreuit Stygios Festus adire lacus.
<mart. epigr. 1 78.5_5> Nec tamen obscuro pia polluit ora ueneno
<mart. epigr. 1 78.6> Aut torsit lenta tristia fata fame,
<mart. epigr. 1 78.7> Sanctam Romana uitam sed morte peregit
<mart. epigr. 1 78.8> Dimisitque animam nobiliore rogo.
<mart. epigr. 1 78.9> Hanc mortem fatis magni praeferre Catonis
<mart. epigr. 1 78.10_10> Fama potest: huius Caesar amicus erat.
<mart. epigr. 1 79.1> Semper agis causas et res agis, Attale, semper:
<mart. epigr. 1 79.2> Est, non est quod agas, Attale, semper agis.
<mart. epigr. 1 79.3> Si res et causae desunt, agis, Attale, mulas.
<mart. epigr. 1 79.4> Attale, ne quod agas desit, agas animam.
<mart. epigr. 1 80.1> Sportula, Cane, tibi suprema nocte petita est.
<mart. epigr. 1 80.2> Occidit puto te, Cane, quod una fuit.
<mart. epigr. 1 81.1> A seruo scis te genitum blandeque fateris,
<mart. epigr. 1 81.2> Cum dicis dominum, Sosibiane, patrem.
<mart. epigr. 1 82.1> Haec quae puluere dissipata multo
<mart. epigr. 1 82.2> Longas porticus explicat ruinas,
<mart. epigr. 1 82.3> En quanto iacet absoluta casu!
<mart. epigr. 1 82.4> Tectis nam modo Regulus sub illis
<mart. epigr. 1 82.5_5> Gestatus fuerat recesseratque,
<mart. epigr. 1 82.6> Victa est pondere cum suo repente,
<mart. epigr. 1 82.7> Et postquam domino nihil timebat,
<mart. epigr. 1 82.8> Securo ruit incruenta damno.
<mart. epigr. 1 82.9> Tantae, Regule, post metum querelae
<mart. epigr. 1 82.10_10> Quis curam neget esse te deorum,
<mart. epigr. 1 82.11> Propter quem fuit innocens ruina?
<mart. epigr. 1 83.1> Os et labra tibi lingit, Manneia, catellus:
<mart. epigr. 1 83.2> Non miror, merdas si libet esse cani.
<mart. epigr. 1 84.1> Vxorem habendam non putat Quirinalis,
<mart. epigr. 1 84.2> Cum uelit habere filios, et inuenit
<mart. epigr. 1 84.3> Quo possit istud more: futuit ancillas
<mart. epigr. 1 84.4> Domumque et agros implet equitibus uernis.
<mart. epigr. 1 84.5_5> Pater familiae uerus est Quirinalis.
<mart. epigr. 1 85.1> Venderet excultos colles cum praeco facetus
<mart. epigr. 1 85.2> Atque suburbani iugera pulchra soli,
<mart. epigr. 1 85.3>"Errat" ait "si quis Mario putat esse necesse
<mart. epigr. 1 85.4> Vendere: nil debet, fenerat immo magis".
<mart. epigr. 1 85.5_5>"Quae ratio est igitur?" "seruos ibi perdidit omnes
<mart. epigr. 1 85.6> Et pecus et fructus, non amat inde locum".
<mart. epigr. 1 85.7> Quis faceret pretium nisi qui sua perdere uellet
<mart. epigr. 1 85.8> Omnia? sic Mario noxius haeret ager.
<mart. epigr. 1 86.1> Vicinus meus est manuque tangi
<mart. epigr. 1 86.2> De nostris Nouius potest fenestris.
<mart. epigr. 1 86.3> Quis non inuideat mihi putetque
<mart. epigr. 1 86.4> Horis omnibus esse me beatum,
<mart. epigr. 1 86.5_5> Iuncto cui liceat frui sodale?
<mart. epigr. 1 86.6> Tam longe est mihi quam Terentianus,
<mart. epigr. 1 86.7> Qui nunc Niliacam regit Syenen.
<mart. epigr. 1 86.8> Non conuiuere, non uidere saltem,
<mart. epigr. 1 86.9> Non audire licet, nec urbe tota
<mart. epigr. 1 86.10_10> Quisquam est tam prope tam proculque nobis.
<mart. epigr. 1 86.11> Migrandum(==MI+GRANDUM) est mihi longius uel illi.
<mart. epigr. 1 86.12> Vicinus Nouio uel inquilinus
<mart. epigr. 1 86.13> Sit, si quis Nouium uidere non uult.
<mart. epigr. 1 87.1> Ne grauis hesterno fragres, Fescennia, uino,
<mart. epigr. 1 87.2> Pastillos Cosmi luxuriosa uoras.
<mart. epigr. 1 87.3> Ista linunt dentes iantacula, sed nihil obstant,
<mart. epigr. 1 87.4> Extremo ructus cum redit a barathro.
<mart. epigr. 1 87.5_5> Quid quod olet grauius mixtum diapasmate uirus
<mart. epigr. 1 87.6> Atque duplex animae longius exit odor?
<mart. epigr. 1 87.7> Notas ergo nimis fraudes deprensaque furta
<mart. epigr. 1 87.8> Iam tollas et sis ebria simpliciter.
<mart. epigr. 1 88.1> Alcime, quem raptum domino crescentibus annis
<mart. epigr. 1 88.2> Labicana leui caespite uelat humus,
<mart. epigr. 1 88.3> Accipe non Pario nutantia pondera saxo,
<mart. epigr. 1 88.4> Quae cineri uanus dat ruitura labor,
<mart. epigr. 1 88.5_5> Sed faciles buxos et opacas palmitis umbras
<mart. epigr. 1 88.6> Quaeque uirent lacrimis roscida prata meis
<mart. epigr. 1 88.7> Accipe, care puer, nostri monimenta doloris:
<mart. epigr. 1 88.8> Hic tibi perpetuo tempore uiuet honor.
<mart. epigr. 1 88.9> Cum mihi supremos Lachesis perneuerit annos,
<mart. epigr. 1 88.10_10> Non aliter cineres mando iacere meos.
<mart. epigr. 1 89.1> Garris in aurem semper omnibus, Cinna,
<mart. epigr. 1 89.2> Garrire et illud teste quod licet turba.
<mart. epigr. 1 89.3> Rides in aurem, quereris, arguis, ploras,
<mart. epigr. 1 89.4> Cantas in aurem, iudicas, taces, clamas,
<mart. epigr. 1 89.5_5> Adeoque penitus sedit hic tibi morbus,
<mart. epigr. 1 89.6> Vt saepe in aurem, Cinna, Caesarem laudes.
<mart. epigr. 1 90.1> Quod numquam maribus iunctam te, Bassa, uidebam
<mart. epigr. 1 90.2> Quodque tibi moechum fabula nulla dabat,
<mart. epigr. 1 90.3> Omne sed officium circa te semper obibat
<mart. epigr. 1 90.4> Turba tui sexus, non adeunte uiro,
<mart. epigr. 1 90.5_5> Esse uidebaris, fateor, Lucretia nobis:
<mart. epigr. 1 90.6> At tu, pro facinus, Bassa, fututor eras.
<mart. epigr. 1 90.7> Inter se geminos audes committere cunnos
<mart. epigr. 1 90.8> Mentiturque uirum prodigiosa Venus.
<mart. epigr. 1 90.9> Commenta es dignum Thebano aenigmate monstrum,
<mart. epigr. 1 90.10_10> Hic ubi uir non est, ut sit adulterium.
<mart. epigr. 1 91.1> Cum tua non edas, carpis mea carmina, Laeli.
<mart. epigr. 1 91.2> Carpere uel noli nostra uel ede tua.
<mart. epigr. 1 92.1> Saepe mihi queritur non siccis Cestos ocellis,
<mart. epigr. 1 92.2> Tangi se digito, Mamuriane, tuo.
<mart. epigr. 1 92.3> Non opus est digito: totum tibi Ceston habeto,
<mart. epigr. 1 92.4> Si dest nil aliud, Mamuriane, tibi.
<mart. epigr. 1 92.5_5> Sed si nec focus est nudi nec sponda grabati
<mart. epigr. 1 92.6> Nec curtus Chiones Antiopesue calix,
<mart. epigr. 1 92.7> Cerea si pendet lumbis et scripta lacerna
<mart. epigr. 1 92.8> Dimidiasque nates Gallica paeda tegit,
<mart. epigr. 1 92.9> Pasceris et nigrae solo nidore culinae
<mart. epigr. 1 92.10_10> Et bibis immundam cum cane pronus aquam:
<mart. epigr. 1 92.11> Non culum, neque enim est culus, qui non cacat olim,
<mart. epigr. 1 92.12> Sed fodiam digito qui superest oculum:
<mart. epigr. 1 92.13> Nec me zelotypum nec dixeris esse malignum.
<mart. epigr. 1 92.14> Denique pedica, Mamuriane, satur.
<mart. epigr. 1 93.1> Fabricio iunctus fido requiescit Aquinus,
<mart. epigr. 1 93.2> Qui prior Elysias gaudet adisse domos.
<mart. epigr. 1 93.3> Ara duplex primi testatur munera pili:
<mart. epigr. 1 93.4> Plus tamen est, titulo quod breuiore legis:
<mart. epigr. 1 93.5_5>"Iunctus uterque sacro laudatae foedere uitae,
<mart. epigr. 1 93.6> Famaque quod raro nouit, amicus erat".
<mart. epigr. 1 94.1> Cantasti male, dum fututa es, Aegle.
<mart. epigr. 1 94.2> Iam cantas bene; basianda non es.
<mart. epigr. 1 95.1> Quod clamas semper, quod agentibus obstrepis, Aeli,
<mart. epigr. 1 95.2> Non facis hoc gratis: accipis, ut taceas.
<mart. epigr. 1 96.1> Si non molestum est teque non piget, scazon,
<mart. epigr. 1 96.2> Nostro rogamus pauca uerba Materno
<mart. epigr. 1 96.3> Dicas in aurem sic ut audiat solus.
<mart. epigr. 1 96.4> Amator ille tristium lacernarum
<mart. epigr. 1 96.5_5> Et baeticatus atque leucophaeatus,
<mart. epigr. 1 96.6> Qui coccinatos non putat uiros esse
<mart. epigr. 1 96.7> Amethystinasque mulierum uocat uestes,
<mart. epigr. 1 96.8> Natiua laudet, habeat et licet semper
<mart. epigr. 1 96.9> Fuscos colores, galbinos habet mores.
<mart. epigr. 1 96.10_10> Rogabit unde suspicer uirum mollem.
<mart. epigr. 1 96.11> Vna lauamur: aspicit nihil sursum,
<mart. epigr. 1 96.12> Sed spectat oculis deuorantibus draucos
<mart. epigr. 1 96.13> Nec otiosis mentulas uidet labris.
<mart. epigr. 1 96.14> Quaeris quis hic sit? excidit mihi nomen.
<mart. epigr. 1 97.1> Cum clamant omnes, loqueris tunc, Naeuole, tantum,
<mart. epigr. 1 97.2> Et te patronum causidicumque putas.
<mart. epigr. 1 97.3> Hac ratione potest nemo non esse disertus.
<mart. epigr. 1 97.4> Ecce, tacent omnes: Naeuole, dic aliquid.
<mart. epigr. 1 98.1> Litigat et podagra Diodorus, Flacce, laborat.
<mart. epigr. 1 98.2> Sed nil patrono porrigit: haec cheragra est.
<mart. epigr. 1 99.1> Non plenum modo uicies habebas,
<mart. epigr. 1 99.2> Sed tam prodigus atque liberalis
<mart. epigr. 1 99.3> Et tam lautus eras, Calene, ut omnes
<mart. epigr. 1 99.4> Optarent tibi centies amici.
<mart. epigr. 1 99.5_5> Audit uota deus predesque nostras
<mart. epigr. 1 99.6> Atque intra, puto, septimas Kalendas
<mart. epigr. 1 99.7> Mortes hoc tibi quattuor dederunt.
<mart. epigr. 1 99.8> At tu sic quasi non foret relictum,
<mart. epigr. 1 99.9> Sed raptum tibi centies, abisti
<mart. epigr. 1 99.10_10> In tantam miser esuritionem,
<mart. epigr. 1 99.11> Vt conuiuia sumptuosiora,
<mart. epigr. 1 99.12> Toto quae semel apparas in anno,
<mart. epigr. 1 99.13> Nigrae(==NI+GRA.E) sordibus explices monetae,
<mart. epigr. 1 99.14> Et septem ueteres tui sodales
<mart. epigr. 1 99.15_15> Constemus tibi plumbea selibra.
<mart. epigr. 1 99.16> Quid dignum meritis precemur istis?
<mart. epigr. 1 99.17> Optamus tibi milies, Calene.
<mart. epigr. 1 99.18> Hoc si contigerit, fame peribis.
<mart. epigr. 1 100.1> Mammas atque tatas habet Afra, sed ipsa tatarum
<mart. epigr. 1 100.2> Dici et mammarum maxima mamma potest.
<mart. epigr. 1 101.1> Illa manus quondam studiorum fida meorum
<mart. epigr. 1 101.2> Et felix domino notaque Caesaribus,
<mart. epigr. 1 101.3> Destituit primos uiridis Demetrius annos:
<mart. epigr. 1 101.4> Quarta tribus lustris addita messis erat.
<mart. epigr. 1 101.5_5> Ne tamen ad Stygias famulus descenderet umbras,
<mart. epigr. 1 101.6> Vreret implicitum cum scelerata lues,
<mart. epigr. 1 101.7> Cauimus et domini ius omne remisimus aegro:
<mart. epigr. 1 101.8> Munere dignus erat conualuisse meo.
<mart. epigr. 1 101.9> Sensit deficiens sua praemia meque patronum
<mart. epigr. 1 101.10_10> Dixit ad infernas liber iturus aquas.
<mart. epigr. 1 102.1> Qui pinxit Venerem tuam, Lycori,
<mart. epigr. 1 102.2> Blanditus, puto, pictor est Mineruae.
<mart. epigr. 1 103.1>"Si dederint superi decies mihi milia centum"
<mart. epigr. 1 103.2> Dicebas nondum, Scaeuola, iustus eques,
<mart. epigr. 1 103.3>"Qualiter o uiuam, quam large quamque beate"!
<mart. epigr. 1 103.4> Riserunt faciles et tribuere dei.
<mart. epigr. 1 103.5_5> Sordidior multo post hoc toga, paenula peior,
<mart. epigr. 1 103.6> Calceus est sarta terque quaterque cute:
<mart. epigr. 1 103.7> Deque decem plures semper seruantur oliuae,
<mart. epigr. 1 103.8> Explicat et cenas unica mensa duas,
<mart. epigr. 1 103.9> Et Veientani bibitur faex crassa rubelli,
<mart. epigr. 1 103.10_10> Asse cicer tepidum constat et asse Venus.
<mart. epigr. 1 103.11> In ius, o fallax atque infitiator, eamus:
<mart. epigr. 1 103.12> Aut uiue aut decies, Scaeuola, redde deis.
<mart. epigr. 1 104.1> Picto quod iuga delicata collo
<mart. epigr. 1 104.2> Pardus sustinet improbaeque tigres
<mart. epigr. 1 104.3> Indulgent patientiam flagello,
<mart. epigr. 1 104.4> Mordent aurea quod lupata cerui,
<mart. epigr. 1 104.5_5> Quod frenis Libyci domantur ursi
<mart. epigr. 1 104.6> Et, quantum Calydon tulisse fertur,
<mart. epigr. 1 104.7> Paret(==PA+RET) purpureis aper capistris,
<mart. epigr. 1 104.8> Turpes esseda quod trahunt uisontes
<mart. epigr. 1 104.9> Et molles dare iussa quod choreas
<mart. epigr. 1 104.10_10> Nigro(==NI+GRO+) belua non negat magistro:
<mart. epigr. 1 104.11> Quis spectacula non putet deorum?
<mart. epigr. 1 104.12> Haec transit tamen, ut minora, quisquis
<mart. epigr. 1 104.13> Venatus humiles uidet leonum,
<mart. epigr. 1 104.14> Quos uelox leporum timor fatigat.
<mart. epigr. 1 104.15_15> Dimittunt, repetunt, amantque captos,
<mart. epigr. 1 104.16> Et securior est in ore praeda,
<mart. epigr. 1 104.17> Laxos cui dare peruiosque rictus
<mart. epigr. 1 104.18> Gaudent et timidos tenere dentes,
<mart. epigr. 1 104.19> Mollem frangere dum pudet rapinam,
<mart. epigr. 1 104.20_20> Stratis cum modo uenerint iuuencis.
<mart. epigr. 1 104.21> Haec clementia non paratur arte,
<mart. epigr. 1 104.22> Sed norunt cui seruiant leones.
<mart. epigr. 1 105.1> In Nomentanis, Ouidi, quod nascitur agris,
<mart. epigr. 1 105.2> Accepit quotiens tempora longa, merum
<mart. epigr. 1 105.3> Exuit annosa mores nomenque senecta:
<mart. epigr. 1 105.4> Et quidquid uoluit(==VOLUIT), testa uocatur anus.
<mart. epigr. 1 106.1> Interponis aquam subinde, Rufe,
<mart. epigr. 1 106.2> Et si cogeris a sodale, raram
<mart. epigr. 1 106.3> Diluti bibis unciam Falerni.
<mart. epigr. 1 106.4> Numquid pollicita est tibi beatam
<mart. epigr. 1 106.5_5> Noctem Naeuia sobriasque mauis
<mart. epigr. 1 106.6> Certae nequitias fututionis?
<mart. epigr. 1 106.7> Suspiras, retices, gemis: negauit.
<mart. epigr. 1 106.8> Crebros ergo licet bibas trientes
<mart. epigr. 1 106.9> Et durum iugules mero dolorem.
<mart. epigr. 1 106.10_10> Quid parcis tibi, Rufe? dormiendum est.
<mart. epigr. 1 107.1> Saepe mihi dicis, Luci carissime Iuli(==JULI),
<mart. epigr. 1 107.2>"Scribe aliquid magnum: desidiosus homo es".
<mart. epigr. 1 107.3> Otia da nobis, sed qualia fecerat olim
<mart. epigr. 1 107.4> Maecenas Flacco Vergilioque suo:
<mart. epigr. 1 107.5_5> Condere uicturas temptem per saecula curas
<mart. epigr. 1 107.6> Et nomen flammis eripuisse meum.
<mart. epigr. 1 107.7> In steriles nolunt campos iuga ferre iuuenci:
<mart. epigr. 1 107.8> Pingue solum lassat, sed iuuat ipse labor.
<mart. epigr. 1 108.1> Est tibi - sitque precor multos crescatque per annos -
<mart. epigr. 1 108.2> Pulchra quidem, uerum transtiberina domus:
<mart. epigr. 1 108.3> At mea Vipsanas spectant cenacula laurus,
<mart. epigr. 1 108.4> Factus in hac ego sum iam regione senex.
<mart. epigr. 1 108.5_5> Migrandum est, ut mane domi te, Galle, salutem:
<mart. epigr. 1 108.6> Est tanti, uel si longius illa foret.
<mart. epigr. 1 108.7> Sed tibi non multum est, unum si praesto togatum:
<mart. epigr. 1 108.8> Multum est, hunc unum si mihi, Galle, nego.
<mart. epigr. 1 108.9> Ipse salutabo decima te saepius hora:
<mart. epigr. 1 108.10_10> Mane tibi pro me dicet hauere liber.
<mart. epigr. 1 109.1> Issa est passere nequior Catulli,
<mart. epigr. 1 109.2> Issa est purior osculo columbae,
<mart. epigr. 1 109.3> Issa est blandior omnibus puellis,
<mart. epigr. 1 109.4> Issa est carior Indicis lapillis,
<mart. epigr. 1 109.5_5> Issa est deliciae catella Publi.
<mart. epigr. 1 109.6> Hanc tu, si queritur, loqui putabis;
<mart. epigr. 1 109.7> Sentit tristitiamque gaudiumque
<mart. epigr. 1 109.8> Collo nixa cubat capitque somnos,
<mart. epigr. 1 109.9> Vt suspiria nulla sentiantur;
<mart. epigr. 1 109.10_10> Et desiderio coacta uentris
<mart. epigr. 1 109.11> Gutta pallia non fefellit ulla,
<mart. epigr. 1 109.12> Sed blando pede suscitat toroque
<mart. epigr. 1 109.13> Deponi monet et rogat leuari.
<mart. epigr. 1 109.14> Castae tantus inest pudor catellae,
<mart. epigr. 1 109.15_15> Ignorat Venerem; nec inuenimus
<mart. epigr. 1 109.16> Dignum tam tenera uirum puella.
<mart. epigr. 1 109.17> Hanc ne lux rapiat suprema totam,
<mart. epigr. 1 109.18> Picta(==PICTA+) Publius exprimit tabella,
<mart. epigr. 1 109.19> In qua(==QVA+) tam similem uidebis Issam,
<mart. epigr. 1 109.20_20> Vt sit tam similis sibi nec ipsa.
<mart. epigr. 1 109.21> Issam denique pone cum tabella:
<mart. epigr. 1 109.22> Aut utramque(==U+TRAMQVE) putabis esse ueram,
<mart. epigr. 1 109.23> Aut utramque(==U+TRAMQVE) putabis esse pictam.
<mart. epigr. 1 110.1> Scribere me quereris, Velox, epigrammata longa.
<mart. epigr. 1 110.2> Ipse nihil scribis: tu breuiora facis.
<mart. epigr. 1 111.1> Cum tibi sit sophiae par fama et cura deorum,
<mart. epigr. 1 111.2> Ingenio pietas nec minor ipsa suo,
<mart. epigr. 1 111.3> Ignorat meritis dare munera, qui tibi librum
<mart. epigr. 1 111.4> Et qui miratur, Regule, tura dari.
<mart. epigr. 1 112.1> Cum te non nossem, dominum regemque uocabam:
<mart. epigr. 1 112.2> Nunc bene te noui: iam mihi Priscus eris.
<mart. epigr. 1 113.1> Quaecumque lusi iuuenis et puer quondam
<mart. epigr. 1 113.2> Apinasque nostras, quas nec ipse iam noui,
<mart. epigr. 1 113.3> Male collocare si bonas uoles horas
<mart. epigr. 1 113.4> Et inuidebis otio tuo, lector,
<mart. epigr. 1 113.5_5> A Valeriano Pollio petes Quinto,
<mart. epigr. 1 113.6> Per quem perire non licet meis nugis.
<mart. epigr. 1 114.1> Hos tibi uicinos, Faustine, Telesphorus hortos
<mart. epigr. 1 114.2> Faenius et breue rus udaque prata tenet.
<mart. epigr. 1 114.3> Condidit hic natae cineres nomenque sacrauit
<mart. epigr. 1 114.4> Quod legis Antullae, dignior ipse legi.
<mart. epigr. 1 114.5_5> Ad Stygias aequum fuerat pater isset ut umbras:
<mart. epigr. 1 114.6> Quod quia non licuit, uiuat, ut ossa colat.
<mart. epigr. 1 115.1> Quaedam me cupit - inuide, Procille! -
<mart. epigr. 1 115.2> Loto candidior puella cycno,
<mart. epigr. 1 115.3> Argento, niue, lilio, ligustro:
<mart. epigr. 1 115.4> Sed quandam uolo nocte nigriorem,
<mart. epigr. 1 115.5_5> Formica, pice, graculo, cicada.
<mart. epigr. 1 115.6> Iam suspendia saeua cogitabas:
<mart. epigr. 1 115.7> Si noui(==NO+VI+) bene te, Procille, uiues.
<mart. epigr. 1 116.1> Hoc nemus aeterno cinerum sacrauit honori
<mart. epigr. 1 116.2> Faenius et culti iugera pulchra soli.
<mart. epigr. 1 116.3> Hoc tegitur cito rapta suis Antulla sepulchro,
<mart. epigr. 1 116.4> Hoc erit Antullae mixtus uterque parens.
<mart. epigr. 1 116.5_5> Si cupit hunc aliquis, moneo, ne speret agellum:
<mart. epigr. 1 116.6> Perpetuo dominis seruiet iste suis.
<mart. epigr. 1 117.1> Occurris quotiens, Luperce, nobis,
<mart. epigr. 1 117.2>"Vis mittam puerum" subinde dicis,
<mart. epigr. 1 117.3>"Cui tradas epigrammaton libellum,
<mart. epigr. 1 117.4> Lectum quem tibi protinus remittam?".
<mart. epigr. 1 117.5_5> Non est quod puerum, Luperce, uexes.
<mart. epigr. 1 117.6> Longum est, si uelit ad Pirum uenire,
<mart. epigr. 1 117.7> Et scalis habito tribus sed altis.
<mart. epigr. 1 117.8> Quod quaeris propius petas licebit.
<mart. epigr. 1 117.9> Argi nempe soles subire Letum:
<mart. epigr. 1 117.10_10> Contra Caesaris est forum taberna
<mart. epigr. 1 117.11> Scriptis postibus hinc et inde totis,
<mart. epigr. 1 117.12> Omnis ut cito perlegas poetas.
<mart. epigr. 1 117.13> Illinc me pete. nec roges Atrectum-
<mart. epigr. 1 117.14> Hoc nomen dominus gerit tabernae-:
<mart. epigr. 1 117.15_15> De primo dabit alteroue nido
<mart. epigr. 1 117.16> Rasum pumice purpuraque cultum
<mart. epigr. 1 117.17> Denaris tibi quinque Martialem.
<mart. epigr. 1 117.18>"Tanti non es" ais? sapis, Luperce.
<mart. epigr. 1 118.1> Cui legisse satis non est epigrammata centum,
<mart. epigr. 1 118.2> Nil illi satis est, Caediciane, mali.
<mart. epigr. 2 1.1> Ter centena quidem poteras epigrammata ferre,
<mart. epigr. 2 1.2> Sed quis te ferret perlegeretque, liber?
<mart. epigr. 2 1.3> At nunc succincti quae sint bona disce libelli.
<mart. epigr. 2 1.4> Hoc primum est, breuior quod mihi charta perit;
<mart. epigr. 2 1.5_5> Deinde, quod haec una peragit librarius hora,
<mart. epigr. 2 1.6> Nec tantum nugis seruiet ille meis;
<mart. epigr. 2 1.7> Tertia res haec est, quod si cui forte legeris,
<mart. epigr. 2 1.8> Sis licet usque malus, non odiosus eris.
<mart. epigr. 2 1.9> Te conuiua leget mixto quincunce, sed ante
<mart. epigr. 2 1.10_10> Incipiat positus quam tepuisse calix.
<mart. epigr. 2 1.11> Esse tibi tanta cautus breuitate uideris?
<mart. epigr. 2 1.12> Ei mihi, quam multis sic quoque longus eris!
<mart. epigr. 2 2.1> Creta dedit magnum, maius dedit Africa nomen,
<mart. epigr. 2 2.2> Scipio quod uictor quodque Metellus habet;
<mart. epigr. 2 2.3> Nobilius domito tribuit Germania Rheno,
<mart. epigr. 2 2.4> Et puer hoc dignus nomine, Caesar, eras.
<mart. epigr. 2 2.5_5> Frater Idumaeos meruit cum patre triumphos,
<mart. epigr. 2 2.6> Quae datur ex Chattis laurea, tota tua est.
<mart. epigr. 2 3.1> Sexte, nihil debes, nil debes, Sexte, fatemur.
<mart. epigr. 2 3.2> Debet enim, si quis soluere, Sexte, potest.
<mart. epigr. 2 4.1> O quam blandus es, Ammiane, matri!
<mart. epigr. 2 4.2> Quam blanda est tibi mater, Ammiane!
<mart. epigr. 2 4.3> Fratrem te uocat et soror uocatur.
<mart. epigr. 2 4.4> Cur uos nomina nequiora tangunt?
<mart. epigr. 2 4.5_5> Quare non iuuat hoc quod estis esse?
<mart. epigr. 2 4.6> Lusum creditis hoc iocumque? non est:
<mart. epigr. 2 4.7> Matrem, quae cupit esse se sororem,
<mart. epigr. 2 4.8> Nec matrem iuuat esse nec sororem.
<mart. epigr. 2 5.1> Ne ualeam, si non totis, Deciane, diebus
<mart. epigr. 2 5.2> Et tecum totis noctibus esse uelim.
<mart. epigr. 2 5.3> Sed duo sunt quae nos disiungunt milia passum:
<mart. epigr. 2 5.4> Quattuor haec fiunt, cum rediturus eam.
<mart. epigr. 2 5.5_5> Saepe domi non es, cum sis quoque, saepe negaris:
<mart. epigr. 2 5.6> Vel tantum causis uel tibi saepe uacas.
<mart. epigr. 2 5.7> Te tamen ut uideam, duo milia non piget ire;
<mart. epigr. 2 5.8> Vt te non uideam, quattuor ire piget.
<mart. epigr. 2 6.1> I nunc, edere me iube libellos.
<mart. epigr. 2 6.2> Lectis uix tibi paginis duabus
<mart. epigr. 2 6.3> Spectas eschatocollion, Seuere,
<mart. epigr. 2 6.4> Et longas trahis oscitationes.
<mart. epigr. 2 6.5_5> Haec sunt, quae relegente me solebas
<mart. epigr. 2 6.6> Rapta exscribere, sed Vitellianis,
<mart. epigr. 2 6.7> Haec sunt, singula quae sinu ferebas
<mart. epigr. 2 6.8> Per conuiuia cuncta, per theatra,
<mart. epigr. 2 6.9> Haec sunt aut meliora si qua nescis.
<mart. epigr. 2 6.10_10> Quid prodest mihi tam macer libellus,
<mart. epigr. 2 6.11> Nullo crassior ut sit umbilico,
<mart. epigr. 2 6.12> Si totus tibi triduo legatur?
<mart. epigr. 2 6.13> Numquam deliciae supiniores.
<mart. epigr. 2 6.14> Lassus tam cito deficis uiator,
<mart. epigr. 2 6.15_15> Et cum currere debeas Bouillas,
<mart. epigr. 2 6.16> Interiungere quaeris ad Camenas?
<mart. epigr. 2 6.17> I nunc, edere me iube libellos.
<mart. epigr. 2 7.1> Declamas belle, causas agis, Attice, belle,
<mart. epigr. 2 7.2> Historias bellas, carmina bella facis,
<mart. epigr. 2 7.3> Componis belle mimos, epigrammata belle,
<mart. epigr. 2 7.4> Bellus grammaticus, bellus es astrologus,
<mart. epigr. 2 7.5_5> Et belle cantas et saltas, Attice, belle,
<mart. epigr. 2 7.6> Bellus es arte lyrae, bellus es arte pilae.
<mart. epigr. 2 7.7> Nil bene cum facias, facias tamen omnia belle,
<mart. epigr. 2 7.8> Vis dicam quid sis? magnus es ardalio.
<mart. epigr. 2 8.1> Si qua uidebuntur chartis tibi, lector, in istis
<mart. epigr. 2 8.2> Siue obscura nimis siue latina parum,
<mart. epigr. 2 8.3> Non meus est error: nocuit librarius illis
<mart. epigr. 2 8.4> Dum properat uersus adnumerare tibi.
<mart. epigr. 2 8.5_5> Quod si non illum sed me peccasse putabis,
<mart. epigr. 2 8.6> Tunc ego te credam cordis habere nihil.
<mart. epigr. 2 8.7>"Ista tamen mala sunt". quasi nos manifesta negemus!
<mart. epigr. 2 8.8> Haec mala sunt, sed tu non meliora facis.
<mart. epigr. 2 9.1> Scripsi, rescripsit nil Naeuia, non dabit ergo.
<mart. epigr. 2 9.2> Sed puto quod scripsi legerat: ergo dabit.
<mart. epigr. 2 10.1> Basia dimidio quod das mihi, Postume, labro,
<mart. epigr. 2 10.2> Laudo: licet demas hinc quoque dimidium.
<mart. epigr. 2 10.3> Vis dare maius adhuc et inenarrabile munus?
<mart. epigr. 2 10.4> Hoc tibi habe totum, Postume, dimidium.
<mart. epigr. 2 11.1> Quod fronte Selium nubila uides, Rufe,
<mart. epigr. 2 11.2> Quod ambulator porticum terit seram,
<mart. epigr. 2 11.3> Lugubre quiddam quod tacet piger uultus,
<mart. epigr. 2 11.4> Quod paene terram nasus indecens tangit,
<mart. epigr. 2 11.5_5> Quod dextra pectus pulsat et comam uellit:
<mart. epigr. 2 11.6> Non ille amici fata luget aut fratris,
<mart. epigr. 2 11.7> Vterque natus uiuit et precor uiuat,
<mart. epigr. 2 11.8> Salua est et uxor sarcinaeque seruique,
<mart. epigr. 2 11.9> Nihil colonus uilicusque decoxit.
<mart. epigr. 2 11.10_10> Maeroris igitur causa quae? domi cenat.
<mart. epigr. 2 12.1> Esse quid hoc dicam quod olent tua basia murram
<mart. epigr. 2 12.2> Quodque tibi est numquam non alienus odor?
<mart. epigr. 2 12.3> Hoc mihi suspectum est, quod oles bene, Postume, semper
<mart. epigr. 2 12.4> Postume, non bene olet qui bene semper olet.
<mart. epigr. 2 13.1> Et iudex petit et petit patronus.
<mart. epigr. 2 13.2> Soluas censeo, Sexte, creditori.
<mart. epigr. 2 14.1> Nil intemptatum Selius, nil linquit inausum,
<mart. epigr. 2 14.2> Cenandum quotiens iam uidet esse domi.
<mart. epigr. 2 14.3> Currit ad Europen et te, Pauline, tuosque
<mart. epigr. 2 14.4> Laudat Achilleos, sed sine fine, pedes.
<mart. epigr. 2 14.5_5> Si nihil Europe fecit, tunc Saepta petuntur,
<mart. epigr. 2 14.6> Si quid Phillyrides praestet et Aesonides.
<mart. epigr. 2 14.7> Hinc quoque deceptus Memphitica templa frequentat,
<mart. epigr. 2 14.8> Adsidet et cathedris, maesta iuuenca, tuis.
<mart. epigr. 2 14.9> Inde petit centum pendentia tecta columnis,
<mart. epigr. 2 14.10_10> Illinc Pompei dona nemusque duplex.
<mart. epigr. 2 14.11> Nec Fortunati spernit nec balnea Fausti,
<mart. epigr. 2 14.12> Nec Grylli tenebras Aeoliamque Lupi:
<mart. epigr. 2 14.13> Nam thermis iterumque iterumque iterumque lauatur.
<mart. epigr. 2 14.14> Omnia cum fecit, sed renuente deo,
<mart. epigr. 2 14.15_15> Lotus ad Europes tepidae buxeta recurrit,
<mart. epigr. 2 14.16> Si quis ibi serum carpat amicus iter.
<mart. epigr. 2 14.17> Per te perque tuam, uector lasciue, puellam,
<mart. epigr. 2 14.18> Ad cenam Selium tu, rogo, taure, uoca.
<mart. epigr. 2 15.1> Quod nulli calicem tuum propinas
<mart. epigr. 2 15.2> Humane facis, Horme, non superbe.
<mart. epigr. 2 16.1> Zoilus aegrotat: faciunt hanc stragula febrem.
<mart. epigr. 2 16.2> Si fuerit sanus, coccina quid facient?
<mart. epigr. 2 16.3> Quid torus a Nilo, quid Sidone tinctus olenti?
<mart. epigr. 2 16.4> Ostendit stultas quid nisi morbus opes?
<mart. epigr. 2 16.5_5> Quid tibi cum medicis? dimitte Machaonas omnis.
<mart. epigr. 2 16.6> Vis fieri sanus? stragula sume mea.
<mart. epigr. 2 17.1> Tonstrix Suburae faucibus sedet primis,
<mart. epigr. 2 17.2> Cruenta pendent qua flagella tortorum
<mart. epigr. 2 17.3> Argique Letum multus obsidet sutor.
<mart. epigr. 2 17.4> Sed ista tonstrix, Ammiane, non tondet,
<mart. epigr. 2 17.5_5> Non tondet, inquam. quid igitur facit? radit.
<mart. epigr. 2 18.1> Capto tuam, pudet heu, sed capto, Maxime, cenam,
<mart. epigr. 2 18.2> Tu captas aliam: iam sumus ergo pares.
<mart. epigr. 2 18.3> Mane salutatum uenio, tu diceris isse
<mart. epigr. 2 18.4> Ante salutatum: iam sumus ergo pares.
<mart. epigr. 2 18.5_5> Sum comes ipse tuus tumidique anteambulo(==ANTE.AMBULO) regis,
<mart. epigr. 2 18.6> Tu comes alterius: iam sumus ergo pares.
<mart. epigr. 2 18.7> Esse sat est seruum, iam nolo uicarius esse.
<mart. epigr. 2 18.8> Qui rex est regem, Maxime, non habeat.
<mart. epigr. 2 19.1> Felicem fieri credis me, Zoile, cena?
<mart. epigr. 2 19.2> Felicem cena, Zoile, deinde tua?
<mart. epigr. 2 19.3> Debet Aricino conuiua recumbere cliuo,
<mart. epigr. 2 19.4> Quem tua felicem, Zoile, cena facit.
<mart. epigr. 2 20.1> Carmina Paulus emit, recitat sua carmina Paulus.
<mart. epigr. 2 20.2> Nam quod emas possis iure uocare tuum.
<mart. epigr. 2 21.1> Basia das aliis, aliis das, Postume, dextram.
<mart. epigr. 2 21.2> Dicis "utrum mauis? elige". malo manum.
<mart. epigr. 2 22.1> Quid mihi uobiscum est, o Phoebe nouemque sorores?
<mart. epigr. 2 22.2> Ecce nocet uati Musa iocosa suo.
<mart. epigr. 2 22.3> Dimidio nobis dare Postumus ante solebat
<mart. epigr. 2 22.4> Basia, nunc labro coepit utroque dare.
<mart. epigr. 2 23.1> Non dicam, licet usque me rogetis,
<mart. epigr. 2 23.2> Qui sit Postumus in meo libello,
<mart. epigr. 2 23.3> Non dicam: quid enim mihi necesse est
<mart. epigr. 2 23.4> Has offendere basiationes
<mart. epigr. 2 23.5_5> Quae se tam bene uindicare possunt?
<mart. epigr. 2 24.1> Si det iniqua tibi tristem fortuna reatum,
<mart. epigr. 2 24.2> Squalidus haerebo pallidiorque reo:
<mart. epigr. 2 24.3> Si iubeat patria damnatum excedere terra,
<mart. epigr. 2 24.4> Per freta, per scopulos exulis ibo comes.
<mart. epigr. 2 24.5_5> Dat tibi diuitias: ecquid sunt ista duorum?
<mart. epigr. 2 24.6> Das partem? multum est? Candide, das aliquid?
<mart. epigr. 2 24.7> Mecum eris ergo miser: quod si deus ore sereno
<mart. epigr. 2 24.8> Adnuerit, felix, Candide, solus eris.
<mart. epigr. 2 25.1> Das numquam, semper promittis, Galla, roganti.
<mart. epigr. 2 25.2> Si semper fallis, iam rogo, Galla, nega.
<mart. epigr. 2 26.1> Quod querulum spirat, quod acerbum Naeuia tussit,
<mart. epigr. 2 26.2> Inque tuos mittit sputa subinde sinus,
<mart. epigr. 2 26.3> Iam te rem factam, Bithynice, credis habere?
<mart. epigr. 2 26.4> Erras: blanditur Naeuia, non moritur.
<mart. epigr. 2 27.1> Laudantem Selium cenae cum retia tendit
<mart. epigr. 2 27.2> Accipe, siue legas siue patronus agas:
<mart. epigr. 2 27.3>"Effecte! grauiter! cito! nequiter! euge! beate!
<mart. epigr. 2 27.4> Hoc uolui(==VOLUI)!" "facta est iam tibi cena, tace".
<mart. epigr. 2 28.1> Rideto multum qui te, Sextille, cinaedum
<mart. epigr. 2 28.2> Dixerit et digitum porrigito medium.
<mart. epigr. 2 28.3> Sed nec pedico es nec tu, Sextille, fututor,
<mart. epigr. 2 28.4> Calda Vetustinae nec tibi bucca placet.
<mart. epigr. 2 28.5_5> Ex istis nihil es fateor, Sextille: quid ergo es?
<mart. epigr. 2 28.6> Nescio, sed tu scis res superesse duas.
<mart. epigr. 2 29.1> Rufe, uides illum subsellia prima terentem,
<mart. epigr. 2 29.2> Cuius et hinc lucet sardonychata manus
<mart. epigr. 2 29.3> Quaeque Tyron totiens epotauere lacernae
<mart. epigr. 2 29.4> Et toga non tactas uincere iussa niues,
<mart. epigr. 2 29.5_5> Cuius olet toto pinguis coma Marcelliano(==MARCELLJANO)
<mart. epigr. 2 29.6> Et splendent uulso bracchia trita pilo,
<mart. epigr. 2 29.7> Non hesterna sedet lunata lingula planta,
<mart. epigr. 2 29.8> Coccina non laesum pingit aluta pedem,
<mart. epigr. 2 29.9> Et numerosa linunt stellantem splenia frontem.
<mart. epigr. 2 29.10_10> Ignoras quid sit? splenia tolle, leges.
<mart. epigr. 2 30.1> Mutua uiginti sestertia forte rogabam,
<mart. epigr. 2 30.2> Quae uel donanti non graue munus erat.
<mart. epigr. 2 30.3> Quippe rogabatur felixque uetusque sodalis
<mart. epigr. 2 30.4> Et cuius laxas arca flagellat opes.
<mart. epigr. 2 30.5_5> Is mihi "diues eris, si causas egeris" inquit.
<mart. epigr. 2 30.6> Quod peto da, Gai: non peto consilium.
<mart. epigr. 2 31.1> Saepe ego Chrestinam futui. det quam bene quaeris?
<mart. epigr. 2 31.2> Supra quod fieri nil, Mariane, potest.
<mart. epigr. 2 32.1> Lis mihi cum Balbo est, tu Balbum offendere non uis,
<mart. epigr. 2 32.2> Pontice: cum Licino est, hic quoque magnus homo est.
<mart. epigr. 2 32.3> Vexat saepe meum Patrobas confinis agellum,
<mart. epigr. 2 32.4> Contra libertum Caesaris ire times.
<mart. epigr. 2 32.5_5> Abnegat et retinet nostrum Laronia seruum,
<mart. epigr. 2 32.6> Respondes "orba est, diues, anus, uidua".
<mart. epigr. 2 32.7> Non bene, crede mihi, seruo seruitur amico:
<mart. epigr. 2 32.8> Sit liber, dominus qui uolet esse meus.
<mart. epigr. 2 33.1> Cur non basio te, Philaeni? calua es.
<mart. epigr. 2 33.2> Cur non basio te, Philaeni? rufa es.
<mart. epigr. 2 33.3> Cur non basio te, Philaeni? lusca es.
<mart. epigr. 2 33.4> Haec qui basiat, o Philaeni, fellat.
<mart. epigr. 2 34.1> Cum placeat Phileros tota tibi dote redemptus,
<mart. epigr. 2 34.2> Tres pateris natos, Galla, perire fame.
<mart. epigr. 2 34.3> Praestatur cano tanta indulgentia cunno
<mart. epigr. 2 34.4> Quem nec casta potest iam decuisse Venus.
<mart. epigr. 2 34.5_5> Perpetuam di te faciant Philerotis amicam,
<mart. epigr. 2 34.6> O mater, qua nec Pontia deterior.
<mart. epigr. 2 35.1> Cum sint crura tibi similent quae cornua lunae,
<mart. epigr. 2 35.2> In rhytio poteras, Phoebe, lauare pedes.
<mart. epigr. 2 36.1> Flectere te nolim, sed nec turbare capillos;
<mart. epigr. 2 36.2> Splendida sit nolo, sordida nolo cutis;
<mart. epigr. 2 36.3> Nec tibi mitrarum nec sit tibi barba reorum:
<mart. epigr. 2 36.4> Nolo uirum nimium, Pannyche, nolo parum.
<mart. epigr. 2 36.5_5> Nunc sunt crura pilis et sunt tibi pectora saetis
<mart. epigr. 2 36.6> Horrida, sed mens est, Pannyche, uulsa tibi.
<mart. epigr. 2 37.1> Quidquid ponitur hinc et inde uerris,
<mart. epigr. 2 37.2> Mammas suminis imbricemque porci
<mart. epigr. 2 37.3> Communemque duobus attagenam,
<mart. epigr. 2 37.4> Mullum dimidium lupumque totum
<mart. epigr. 2 37.5_5> Muraenaeque latus femurque pulli
<mart. epigr. 2 37.6> Stillantemque alica sua palumbum.
<mart. epigr. 2 37.7> Haec cum condita sunt madente mappa,
<mart. epigr. 2 37.8> Traduntur puero domum ferenda:
<mart. epigr. 2 37.9> Nos accumbimus otiosa turba.
<mart. epigr. 2 37.10_10> Vllus si pudor est, repone cenam:
<mart. epigr. 2 37.11> Cras te, Caeciliane, non uocaui.
<mart. epigr. 2 38.1> Quid mihi reddat ager quaeris, Line, Nomentanus?
<mart. epigr. 2 38.2> Hoc mihi reddit ager: te, Line, non uideo.
<mart. epigr. 2 39.1> Coccina famosae donas et ianthina moechae:
<mart. epigr. 2 39.2> Vis dare quae meruit munera? mitte togam.
<mart. epigr. 2 40.1> Vri Tongilius male dicitur hemitritaeo.
<mart. epigr. 2 40.2> Noui hominis fraudes: esurit atque sitit.
<mart. epigr. 2 40.3> Subdola tenduntur crassis nunc retia turdis,
<mart. epigr. 2 40.4> Hamus et in mullum mittitur atque lupum.
<mart. epigr. 2 40.5_5> Caecuba saccentur quaeque annus coxit Opimi,
<mart. epigr. 2 40.6> Condantur parco fusca Falerna uitro.
<mart. epigr. 2 40.7> Omnes Tongilium medici iussere lauari:
<mart. epigr. 2 40.8> O stulti, febrem creditis esse? gula est.
<mart. epigr. 2 41.1>"Ride si sapis, o puella, ride"
<mart. epigr. 2 41.2> Paelignus, puto, dixerat poeta.
<mart. epigr. 2 41.3> Sed non dixerat omnibus puellis.
<mart. epigr. 2 41.4> Verum ut dixerit omnibus puellis,
<mart. epigr. 2 41.5_5> Non dixit tibi: tu puella non es,
<mart. epigr. 2 41.6> Et tres sunt tibi, Maximina, dentes,
<mart. epigr. 2 41.7> Sed plane piceique buxeique.
<mart. epigr. 2 41.8> Quare si speculo mihique credis,
<mart. epigr. 2 41.9> Debes non aliter timere risum,
<mart. epigr. 2 41.10_10> Quam uentum Spanius manumque Priscus,
<mart. epigr. 2 41.11> Quam cretata timet Fabulla nimbum,
<mart. epigr. 2 41.12> Cerussata timet Sabella solem.
<mart. epigr. 2 41.13> Vultus indue tu magis seueros,
<mart. epigr. 2 41.14> Quam coniunx Priami nurusque maior.
<mart. epigr. 2 41.15_15> Mimos ridiculi Philistionis
<mart. epigr. 2 41.16> Et conuiuia nequiora uita
<mart. epigr. 2 41.17> Et quidquid lepida procacitate
<mart. epigr. 2 41.18> Laxat perspicuo labella risu.
<mart. epigr. 2 41.19> Te maestae decet adsidere matri
<mart. epigr. 2 41.20_20> Lugentique uirum piumue fratrem,
<mart. epigr. 2 41.21> Et tantum tragicis uacare Musis.
<mart. epigr. 2 41.22> At tu iudicium secuta nostrum
<mart. epigr. 2 41.23> Plora, si sapis, o puella, plora.
<mart. epigr. 2 42.1> Zoile, quid solium subluto podice perdis?
<mart. epigr. 2 42.2> Spurcius ut fiat, Zoile, merge caput.
<mart. epigr. 2 43.1> Κοινὰ φίλων haec sunt, haec sunt tua,
 Candide, κοινά,
<mart. epigr. 2 43.2> Quae tu magnilocus nocte dieque sonas:
<mart. epigr. 2 43.3> Te Lacedaemonio uelat toga lota Galaeso
<mart. epigr. 2 43.4> Vel quam seposito de grege Parma dedit:
<mart. epigr. 2 43.5_5> At me, quae passa est furias et cornua tauri,
<mart. epigr. 2 43.6> Noluerit dici quam pila prima suam.
<mart. epigr. 2 43.7> Misit Agenoreas Cadmi tibi terra lacernas:
<mart. epigr. 2 43.8> Non uendes nummis coccina nostra tribus.
<mart. epigr. 2 43.9> Tu Libycos Indis suspendis dentibus orbis:
<mart. epigr. 2 43.10_10> Fulcitur testa fagina mensa mihi.
<mart. epigr. 2 43.11> Immodici tibi flaua tegunt chrysendeta mulli:
<mart. epigr. 2 43.12> Concolor in nostra, cammare, lance rubes.
<mart. epigr. 2 43.13> Grex tuus Iliaco poterat certare cinaedo:
<mart. epigr. 2 43.14> At mihi succurrit pro Ganymede manus.
<mart. epigr. 2 43.15_15> Ex opibus tantis ueteri fidoque sodali
<mart. epigr. 2 43.16> Das nihil et dicis, Candide, κοινὰ φίλων?
<mart. epigr. 2 44.1> Emi seu puerum togamue pexam
<mart. epigr. 2 44.2> Seu tres, ut puta, quattuorue libras,
<mart. epigr. 2 44.3> Sextus protinus ille fenerator,
<mart. epigr. 2 44.4> Quem nostis ueterem meum sodalem,
<mart. epigr. 2 44.5_5> Ne quid forte petam timet cauetque,
<mart. epigr. 2 44.6> Et secum, sed ut audiam, susurrat:
<mart. epigr. 2 44.7>"Septem milia debeo Secundo,
<mart. epigr. 2 44.8> Phoebo quattuor, undecim Phileto,
<mart. epigr. 2 44.9> Et quadrans(==QVA+DRANS) mihi nullus est in arca".
<mart. epigr. 2 44.10_10> O grande ingenium mei sodalis!
<mart. epigr. 2 44.11> Durum est, Sexte, negare, cum rogaris,
<mart. epigr. 2 44.12> Quanto durius, antequam rogeris!
<mart. epigr. 2 45.1> Quae tibi non stabat praecisa est mentula, Glypte.
<mart. epigr. 2 45.2> Demens, cum ferro quid tibi? Gallus eras.
<mart. epigr. 2 46.1> Florida per uarios ut pingitur Hybla colores,
<mart. epigr. 2 46.2> Cum breue Sicaniae uer populantur apes,
<mart. epigr. 2 46.3> Sic tua suppositis collucent prela lacernis,
<mart. epigr. 2 46.4> Sic micat innumeris arcula synthesibus,
<mart. epigr. 2 46.5_5> Atque unam uestire tribum tua candida possunt,
<mart. epigr. 2 46.6> Apula non uno quae grege terra tulit.
<mart. epigr. 2 46.7> Tu spectas hiemem succincti lentus amici
<mart. epigr. 2 46.8> Pro scelus! et lateris frigora trita times.
<mart. epigr. 2 46.9> Quantum erat, infelix, pannis fraudare duobus-
<mart. epigr. 2 46.10_10> Quid renuis?- Non te, Naeuole, sed tineas?
<mart. epigr. 2 47.1> Subdola famosae moneo fuge retia moechae,
<mart. epigr. 2 47.2> Leuior o conchis, Galle, Cytheriacis.
<mart. epigr. 2 47.3> Confidis natibus? non est pedico maritus:
<mart. epigr. 2 47.4> Quae faciat duo sunt: irrumat aut futuit.
<mart. epigr. 2 48.1> Coponem laniumque balneumque,
<mart. epigr. 2 48.2> Tonsorem tabulamque calculosque
<mart. epigr. 2 48.3> Et paucos, sed ut eligam, libellos:
<mart. epigr. 2 48.4> Vnum non nimium rudem sodalem
<mart. epigr. 2 48.5_5> Et grandem puerum diuque leuem
<mart. epigr. 2 48.6> Et caram puero meo puellam:
<mart. epigr. 2 48.7> Haec praesta mihi, Rufe, uel Butuntis,
<mart. epigr. 2 48.8> Et thermas tibi habe Neronianas.
<mart. epigr. 2 49.1> Vxorem nolo Telesinam ducere: quare?
<mart. epigr. 2 49.2> Moecha est. sed pueris dat Telesina. uolo.
<mart. epigr. 2 50.1> Quod fellas et aquam potas, nil, Lesbia, peccas.
<mart. epigr. 2 50.2> Qua tibi parte opus est, Lesbia, sumis aquam.
<mart. epigr. 2 51.1> Vnus saepe tibi tota denarius arca
<mart. epigr. 2 51.2> Cum sit et hic culo tritior, Hylle, tuo,
<mart. epigr. 2 51.3> Non tamen hunc pistor, non auferet hunc tibi copo,
<mart. epigr. 2 51.4> Sed si quis nimio pene superbus erit.
<mart. epigr. 2 51.5_5> Infelix uenter spectat conuiuia culi
<mart. epigr. 2 51.6> Et semper miser hic esurit, ille uorat.
<mart. epigr. 2 52.1> Nouit loturos Dasius numerare: poposcit
<mart. epigr. 2 52.2> Mammosam Spatalen pro tribus: illa dedit.
<mart. epigr. 2 53.1> Vis fieri liber? mentiris, Maxime, non uis:
<mart. epigr. 2 53.2> Sed fieri si uis, hac ratione potes.
<mart. epigr. 2 53.3> Liber eris, cenare foris si, Maxime, nolis,
<mart. epigr. 2 53.4> Veientana tuam si domat uua sitim,
<mart. epigr. 2 53.5_5> Si ridere potes miseri chrysendeta Cinnae,
<mart. epigr. 2 53.6> Contentus nostra si potes esse toga,
<mart. epigr. 2 53.7> Si plebeia Venus gemino tibi uincitur asse,
<mart. epigr. 2 53.8> Si tua non rectus tecta subire potes.
<mart. epigr. 2 53.9> Haec tibi si uis est, si mentis tanta potestas,
<mart. epigr. 2 53.10_10> Liberior Partho uiuere rege potes.
<mart. epigr. 2 54.1> Quid de te, Line, suspicetur uxor
<mart. epigr. 2 54.2> Et qua(==QVA+) parte uelit pudiciorem,
<mart. epigr. 2 54.3> Certis indiciis satis probauit,
<mart. epigr. 2 54.4> Custodem tibi quae dedit spadonem.
<mart. epigr. 2 54.5_5> Nil nasutius hac maligniusque.
<mart. epigr. 2 55.1> Vis te, Sexte, coli: uolebam amare.
<mart. epigr. 2 55.2> Parendum est tibi: quod iubes, colere:
<mart. epigr. 2 55.3> Sed si te colo, Sexte, non amabo.
<mart. epigr. 2 56.1> Gentibus in Libycis uxor tua, Galle, male audit
<mart. epigr. 2 56.2> Immodicae foedo crimine auaritiae.
<mart. epigr. 2 56.3> Sed mera narrantur mendacia: non solet illa
<mart. epigr. 2 56.4> Accipere omnino. quid solet ergo? dare.
<mart. epigr. 2 57.1> Hic quem uidetis gressibus uagis lentum,
<mart. epigr. 2 57.2> Amethystinatus media qui secat Saepta,
<mart. epigr. 2 57.3> Quem non lacernis Publius meus uincit,
<mart. epigr. 2 57.4> Non ipse Cordus alpha paenulatorum,
<mart. epigr. 2 57.5_5> Quem grex togatus sequitur et capillatus
<mart. epigr. 2 57.6> Recensque sella linteisque lorisque,
<mart. epigr. 2 57.7> Oppignerauit modo modo ad Cladi mensam
<mart. epigr. 2 57.8> Vix octo nummis anulum, unde cenaret.
<mart. epigr. 2 58.1> Pexatus pulchre rides mea, Zoile, trita.
<mart. epigr. 2 58.2> Sunt haec trita quidem, Zoile, sed mea sunt.
<mart. epigr. 2 59.1> Mica uocor: quid sim cernis, cenatio parua:
<mart. epigr. 2 59.2> Ex me Caesareum prospicis ecce tholum.
<mart. epigr. 2 59.3> Frange toros, pete uina, rosas cape, tinguere nardo:
<mart. epigr. 2 59.4> Ipse iubet mortis te meminisse deus.
<mart. epigr. 2 60.1> Vxorem armati futuis, puer Hylle, tribuni,
<mart. epigr. 2 60.2> Supplicium tantum dum puerile times.
<mart. epigr. 2 60.3> Vae tibi, dum ludis, castrabere. iam mihi dices
<mart. epigr. 2 60.4>"Non licet hoc". quid? tu quod facis, Hylle, licet?
<mart. epigr. 2 61.1> Cum tibi uernarent dubia lanugine malae,
<mart. epigr. 2 61.2> Lambebat medios improba lingua uiros.
<mart. epigr. 2 61.3> Postquam triste caput fastidia uispillonum
<mart. epigr. 2 61.4> Et miseri meruit taedia carnificis,
<mart. epigr. 2 61.5_5> Vteris ore aliter nimiaque aerugine captus
<mart. epigr. 2 61.6> Allatras nomen quod tibi cumque datur.
<mart. epigr. 2 61.7> Haereat inguinibus potius tam noxia lingua:
<mart. epigr. 2 61.8> Nam cum fellaret, purior illa fuit.
<mart. epigr. 2 62.1> Quod pectus, quod crura tibi, quod bracchia uellis,
<mart. epigr. 2 62.2> Quod cincta est breuibus mentula tonsa pilis:
<mart. epigr. 2 62.3> Hoc praestas, Labiene, tuae- quis nescit?- amicae.
<mart. epigr. 2 62.4> Cui praestas, culum quod, Labiene, pilas?
<mart. epigr. 2 63.1> Sola tibi fuerant sestertia, Miliche, centum,
<mart. epigr. 2 63.2> Quae tulit e sacra Leda redempta uia.
<mart. epigr. 2 63.3> Miliche, luxuria est si tanti diues amares.
<mart. epigr. 2 63.4>"Non amo" iam dices: haec quoque luxuria est.
<mart. epigr. 2 64.1> Dum modo causidicum, dum te modo rhetora fingis
<mart. epigr. 2 64.2> Et non decernis, Laure, quid esse uelis,
<mart. epigr. 2 64.3> Peleos et Priami transit et Nestoris aetas
<mart. epigr. 2 64.4> Et fuerat serum iam tibi desinere.
<mart. epigr. 2 64.5_5> Incipe, tres uno perierunt rhetores anno,
<mart. epigr. 2 64.6> Si quid habes animi, si quid in arte uales.
<mart. epigr. 2 64.7> Si schola damnatur, fora litibus omnia feruent,
<mart. epigr. 2 64.8> Ipse potest fieri Marsua causidicus.
<mart. epigr. 2 64.9> Heia age, rumpe moras: quo te sperabimus usque?
<mart. epigr. 2 64.10_10> Dum quid sis dubitas, iam potes esse nihil.
<mart. epigr. 2 65.1> Cur tristiorem cernimus Saleianum?
<mart. epigr. 2 65.2>"An causa leuis est"? inquis, "extuli uxorem".
<mart. epigr. 2 65.3> O grande fati crimen! o grauem casum!
<mart. epigr. 2 65.4> Illa, illa diues mortua est Secundilla,
<mart. epigr. 2 65.5_5> Centena decies quae tibi dedit dotis?
<mart. epigr. 2 65.6> Nollem accidisset hoc tibi, Saleiane.
<mart. epigr. 2 66.1> Vnus de toto peccauerat orbe comarum
<mart. epigr. 2 66.2> Anulus, incerta non bene fixus acu.
<mart. epigr. 2 66.3> Hoc facinus Lalage speculo, quo uiderat, ulta est,
<mart. epigr. 2 66.4> Et cecidit saeuis icta Plecusa comis.
<mart. epigr. 2 66.5_5> Desine iam, Lalage, tristes ornare capillos,
<mart. epigr. 2 66.6> Tangat et insanum nulla puella caput.
<mart. epigr. 2 66.7> Hoc salamandra notet uel saeua nouacula nudet,
<mart. epigr. 2 66.8> Vt digna speculo fiat imago tua.
<mart. epigr. 2 67.1> Occurris quocumque loco mihi, Postume, clamas
<mart. epigr. 2 67.2> Protinus et prima est haec tua uox "quid agis"?
<mart. epigr. 2 67.3> Hoc, si me decies una conueneris hora,
<mart. epigr. 2 67.4> Dicis: habes puto tu, Postume, nil quod agas.
<mart. epigr. 2 68.1> Quod te nomine iam tuo saluto,
<mart. epigr. 2 68.2> Quem regem et dominum prius uocabam,
<mart. epigr. 2 68.3> Ne me dixeris esse contumacem:
<mart. epigr. 2 68.4> Totis pillea sarcinis redemi.
<mart. epigr. 2 68.5_5> Reges et dominos habere debet
<mart. epigr. 2 68.6> Qui se non habet atque concupiscit
<mart. epigr. 2 68.7> Quod reges dominique concupiscunt.
<mart. epigr. 2 68.8> Seruum si potes, Ole, non habere,
<mart. epigr. 2 68.9> Et regem potes, Ole, non habere.
<mart. epigr. 2 69.1> Inuitum cenare foris te, Classice, dicis:
<mart. epigr. 2 69.2> Si non mentiris, Classice, dispeream.
<mart. epigr. 2 69.3> Ipse quoque ad cenam gaudebat Apicius ire
<mart. epigr. 2 69.4> Cum cenaret, erat tristior ille, domi.
<mart. epigr. 2 69.5_5> Si tamen inuitus uadis, cur, Classice, uadis?
<mart. epigr. 2 69.6>"Cogor" ais: uerum est; cogitur et Selius.
<mart. epigr. 2 69.7> En rogat ad cenam Melior te, Classice, rectam.
<mart. epigr. 2 69.8> Grandia uerba ubi sunt? si uir es, ecce, nega.
<mart. epigr. 2 70.1> Non uis in solio prius lauari
<mart. epigr. 2 70.2> Quemquam, Cotile: causa quae, nisi haec est,
<mart. epigr. 2 70.3> Vndis ne fouearis irrumatis?
<mart. epigr. 2 70.4> Primus te licet abluas: necesse est
<mart. epigr. 2 70.5_5> Ante hic mentula quam caput lauetur.
<mart. epigr. 2 71.1> Candidius nihil est te, Caeciliane. notaui,
<mart. epigr. 2 71.2> Si quando ex nostris disticha pauca lego,
<mart. epigr. 2 71.3> Protinus aut Marsi recitas aut scripta Catulli.
<mart. epigr. 2 71.4> Hoc mihi das, tamquam deteriora legas,
<mart. epigr. 2 71.5_5> Vt collata magis placeant mea? Credimus istud:
<mart. epigr. 2 71.6> Malo tamen recites, Caeciliane, tua.
<mart. epigr. 2 72.1> Hesterna factum narratur, Postume, cena
<mart. epigr. 2 72.2> Quod nollem- quis enim talia facta probet?-
<mart. epigr. 2 72.3> Os tibi percisum quanto non ipse Latinus
<mart. epigr. 2 72.4> Vilia Panniculi percutit ora sono:
<mart. epigr. 2 72.5_5> Quodque magis mirum est, auctorem criminis huius
<mart. epigr. 2 72.6> Caecilium tota rumor in urbe sonat.
<mart. epigr. 2 72.7> Esse negas factum: uis hoc me credere? credo.
<mart. epigr. 2 72.8> Quid quod habet testes, Postume, Caecilius?
<mart. epigr. 2 73.1> Quid faciat uult scire Lyris: quod sobria: fellat.
<mart. epigr. 2 74.1> Cinctum togatis post et ante Saufeium,
<mart. epigr. 2 74.2> Quanta reduci Regulus solet turba,
<mart. epigr. 2 74.3> Ad alta tonsum templa cum reum misit,
<mart. epigr. 2 74.4> Materne, cernis? inuidere nolito.
<mart. epigr. 2 74.5_5> Comitatus iste sit precor tuus numquam.
<mart. epigr. 2 74.6> Hos illi amicos et greges togatorum
<mart. epigr. 2 74.7> Fuficulenus praestat et Fauentinus.
<mart. epigr. 2 75.1> Verbera securi solitus leo ferre magistri
<mart. epigr. 2 75.2> Insertamque pati blandus in ora manum
<mart. epigr. 2 75.3> Dedidicit pacem subito feritate reuersa,
<mart. epigr. 2 75.4> Quanta nec in Libycis debuit esse iugis.
<mart. epigr. 2 75.5_5> Nam duo de tenera puerilia corpora turba,
<mart. epigr. 2 75.6> Sanguineam rastris quae renouabat humum,
<mart. epigr. 2 75.7> Saeuus et infelix furiali dente peremit:
<mart. epigr. 2 75.8> Martia non uidit maius harena nefas.
<mart. epigr. 2 75.9> Exclamare libet: "crudelis, perfide, praedo,
<mart. epigr. 2 75.10_10> A nostra pueris parcere disce lupa!"
<mart. epigr. 2 76.1> Argenti libras Marius tibi quinque reliquit,
<mart. epigr. 2 76.2> Cui nihil ipse dabas: hic tibi uerba dedit?
<mart. epigr. 2 77.1> Cosconi, qui longa putas epigrammata nostra,
<mart. epigr. 2 77.2> Vtilis unguendis axibus esse potes.
<mart. epigr. 2 77.3> Hac tu credideris longum ratione colosson
<mart. epigr. 2 77.4> Et puerum Bruti dixeris esse breuem.
<mart. epigr. 2 77.5_5> Disce quod ignoras: Marsi doctique Pedonis
<mart. epigr. 2 77.6> Saepe duplex unum pagina tractat opus.
<mart. epigr. 2 77.7> Non sunt longa quibus nihil est quod demere possis,
<mart. epigr. 2 77.8> Sed tu, Cosconi, disticha longa facis.
<mart. epigr. 2 78.1> Aestiuo serues ubi piscem tempore, quaeris?
<mart. epigr. 2 78.2> In thermis serua, Caeciliane, tuis.
<mart. epigr. 2 79.1> Inuitas tunc me cum scis, Nasica, uocasse.
<mart. epigr. 2 79.2> Excusatum habeas me rogo: ceno domi.
<mart. epigr. 2 80.1> Hostem cum fugeret, se Fannius ipse peremit.
<mart. epigr. 2 80.2> Hic, rogo, non furor est, ne moriare, mori?
<mart. epigr. 2 81.1> Laxior hexaphoris tua sit lectica licebit:
<mart. epigr. 2 81.2> Cum tamen haec tua sit, Zoile, sandapila est.
<mart. epigr. 2 82.1> Abscisa seruum quid figis, Pontice, lingua?
<mart. epigr. 2 82.2> Nescis tu populum, quod tacet ille, loqui?
<mart. epigr. 2 83.1> Foedasti miserum, marite, moechum,
<mart. epigr. 2 83.2> Et se, qui fuerant prius, requirunt
<mart. epigr. 2 83.3> Trunci naribus auribusque uultus.
<mart. epigr. 2 83.4> Credis te satis esse uindicatum?
<mart. epigr. 2 83.5_5> Erras: iste potest et irrumare.
<mart. epigr. 2 84.1> Mollis erat facilisque uiris Poeantius heros:
<mart. epigr. 2 84.2> Vulnera sic Paridis dicitur ulta Venus.
<mart. epigr. 2 84.3> Cur lingat cunnum Siculus Sertorius, hoc est:
<mart. epigr. 2 84.4> Abs hoc occisus, Rufe, uidetur Eryx.
<mart. epigr. 2 85.1> Vimine clausa leui niueae custodia coctae,
<mart. epigr. 2 85.2> Hoc tibi Saturni tempore munus erit.
<mart. epigr. 2 85.3> Dona quod aestatis misi tibi mense Decembri
<mart. epigr. 2 85.4> Si quereris, rasam tu mihi mitte togam.
<mart. epigr. 2 86.1> Quod nec carmine glorior supino
<mart. epigr. 2 86.2> Nec retro lego Sotaden cinaedum,
<mart. epigr. 2 86.3> Nusquam Graecula quod recantat echo
<mart. epigr. 2 86.4> Nec dictat mihi luculentus Attis
<mart. epigr. 2 86.5_5> Mollem debilitate galliambon:
<mart. epigr. 2 86.6> Non sum, Classice, tam malus poeta.
<mart. epigr. 2 86.7> Quid si per gracilis uias petauri
<mart. epigr. 2 86.8> Inuitum iubeas subire Ladan?
<mart. epigr. 2 86.9> Turpe est difficiles habere nugas
<mart. epigr. 2 86.10_10> Et stultus labor est ineptiarum.
<mart. epigr. 2 86.11> Scribat carmina circulis Palaemon,
<mart. epigr. 2 86.12> Me raris iuuat auribus placere.
<mart. epigr. 2 87.1> Dicis amore tui bellas ardere puellas,
<mart. epigr. 2 87.2> Qui faciem sub aqua, Sexte, natantis habes.
<mart. epigr. 2 88.1> Nil recitas et uis, Mamerce, poeta uideri.
<mart. epigr. 2 88.2> Quidquid uis esto, dummodo nil recites.
<mart. epigr. 2 89.1> Quod nimio gaudes noctem producere uino
<mart. epigr. 2 89.2> Ignosco: uitium, Gaure, Catonis habes.
<mart. epigr. 2 89.3> Carmina quod scribis Musis et Apolline nullo
<mart. epigr. 2 89.4> Laudari debes: hoc Ciceronis habes.
<mart. epigr. 2 89.5_5> Quod uomis, Antoni: quod luxuriaris, Apici.
<mart. epigr. 2 89.6> Quod fellas, uitium dic mihi cuius habes?
<mart. epigr. 2 90.1> Quintiliane, uagae moderator summe iuuentae,
<mart. epigr. 2 90.2> Gloria Romanae, Quintiliane, togae,
<mart. epigr. 2 90.3> Viuere quod propero pauper nec inutilis annis,
<mart. epigr. 2 90.4> Da ueniam: properat uiuere nemo satis.
<mart. epigr. 2 90.5_5> Differat hoc patrios optat qui uincere census
<mart. epigr. 2 90.6> Atriaque immodicis artat imaginibus.
<mart. epigr. 2 90.7> Me focus et nigros non indignantia fumos
<mart. epigr. 2 90.8> Tecta iuuant et fons uiuus et herba rudis.
<mart. epigr. 2 90.9> Sit mihi uerna satur, sit non doctissima coniunx,
<mart. epigr. 2 90.10_10> Sit nox cum somno, sit sine lite dies.
<mart. epigr. 2 91.1> Rerum certa salus, terrarum gloria, Caesar,
<mart. epigr. 2 91.2> Sospite quo magnos credimus esse deos,
<mart. epigr. 2 91.3> Si festinatis totiens tibi lecta libellis
<mart. epigr. 2 91.4> Detinuere oculos carmina nostra tuos,
<mart. epigr. 2 91.5_5> Quod fortuna uetat fieri permitte uideri,
<mart. epigr. 2 91.6> Natorum genitor credar ut esse trium.
<mart. epigr. 2 91.7> Haec, si displicui, fuerint solacia nobis;
<mart. epigr. 2 91.8> Haec fuerint nobis praemia, si placui.
<mart. epigr. 2 92.1> Natorum mihi ius trium roganti
<mart. epigr. 2 92.2> Musarum pretium dedit mearum
<mart. epigr. 2 92.3> Solus qui poterat. Valebis, uxor.
<mart. epigr. 2 92.4> Non debet domini perire munus.
<mart. epigr. 2 93.1>"Primus ubi est" inquis "cum sit liber iste secundus?"
<mart. epigr. 2 93.2> Quid faciam si plus ille pudoris habet?
<mart. epigr. 2 93.3> Tu tamen hunc fieri si mauis, Regule, primum,
<mart. epigr. 2 93.4> Vnum de titulo tollere iota potes.
<mart. epigr. 3 1.1> Hoc tibi quidquid id est longinquis mittit ab oris
<mart. epigr. 3 1.2> Gallia Romanae nomine dicta togae.
<mart. epigr. 3 1.3> Hunc legis et laudas librum fortasse priorem:
<mart. epigr. 3 1.4> Illa uel haec mea sunt, quae meliora putas.
<mart. epigr. 3 1.5_5> Plus sane placeat domina qui natus in urbe est:
<mart. epigr. 3 1.6> Debet enim Gallum uincere uerna liber.
<mart. epigr. 3 2.1> Cuius uis fieri, libelle, munus?
<mart. epigr. 3 2.2> Festina tibi uindicem parare,
<mart. epigr. 3 2.3> Ne nigram(==NI+GRAM) cito raptus in culinam
<mart. epigr. 3 2.4> Cordylas madida tegas papyro
<mart. epigr. 3 2.5_5> Vel turis piperisue sis cucullus.
<mart. epigr. 3 2.6> Faustini fugis in sinum? sapisti.
<mart. epigr. 3 2.7> Cedro(==CE+DRO+) nunc licet ambules perunctus
<mart. epigr. 3 2.8> Et frontis gemino decens honore
<mart. epigr. 3 2.9> Pictis luxurieris umbilicis,
<mart. epigr. 3 2.10_10> Et te purpura delicata uelet,
<mart. epigr. 3 2.11> Et cocco rubeat superbus index.
<mart. epigr. 3 2.12> Illo uindice nec Probum timeto.
<mart. epigr. 3 3.1>[Formosam faciem nigro medicamine celas,
<mart. epigr. 3 3.2> Sed non formoso corpore laedis aquas.
<mart. epigr. 3 3.3> Ipsam crede deam uerbis tibi dicere nostris:
<mart. epigr. 3 3.4>"Aut aperi faciem, aut tunicata laua".]
<mart. epigr. 3 4.1> Romam uade, liber: si, ueneris unde, requiret,
<mart. epigr. 3 4.2> Aemiliae dices de regione uiae.
<mart. epigr. 3 4.3> Si, quibus in terris, qua simus in urbe, rogabit,
<mart. epigr. 3 4.4> Corneli referas me licet esse Foro.
<mart. epigr. 3 4.5_5> Cur absim, quaeret; breuiter tu multa fatere:
<mart. epigr. 3 4.6>"Non poterat uanae taedia ferre togae".
<mart. epigr. 3 4.7>"Quando uenit"? dicet: tu respondeto: "poeta
<mart. epigr. 3 4.8> Exierat: ueniet, cum citharoedus erit".
<mart. epigr. 3 5.1> Vis commendari sine me cursurus in urbem,
<mart. epigr. 3 5.2> Parue liber, multis, an satis unus erit?
<mart. epigr. 3 5.3> Vnus erit, mihi crede, satis, cui non eris hospes,
<mart. epigr. 3 5.4> Iulius, adsiduum nomen in ore meo.
<mart. epigr. 3 5.5_5> Protinus hunc primae quaeres in limine Tectae:
<mart. epigr. 3 5.6> Quos tenuit Daphnis, nunc tenet ille lares.
<mart. epigr. 3 5.7> Est illi coniunx, quae te manibusque sinuque
<mart. epigr. 3 5.8> Excipiet, tu uel puluerulentus eas.
<mart. epigr. 3 5.9> Hos tu seu pariter siue hanc illumue priorem
<mart. epigr. 3 5.10_10> Videris, hoc dices: 'Marcus hauere iubet',
<mart. epigr. 3 5.11> Et satis est; alios commendet epistula: peccat
<mart. epigr. 3 5.12> Qui commendandum se putat esse suis.
<mart. epigr. 3 6.1> Lux tibi post Idus numeratur tertia Maias,
<mart. epigr. 3 6.2> Marcelline, tuis bis celebranda sacris.
<mart. epigr. 3 6.3> Imputat aetherios ortus haec prima parenti,
<mart. epigr. 3 6.4> Libat florentes haec tibi prima genas.
<mart. epigr. 3 6.5_5> Magna licet dederit iucundae munera uitae,
<mart. epigr. 3 6.6> Plus numquam patri praestitit ille dies.
<mart. epigr. 3 7.1> Centum miselli iam ualete quadrantes,
<mart. epigr. 3 7.2> Anteambulonis congiarium lassi,
<mart. epigr. 3 7.3> Quos diuidebat balneator elixus.
<mart. epigr. 3 7.4> Quid cogitatis, o fames amicorum?
<mart. epigr. 3 7.5_5>"Regis superbi sportulae recesserunt".
<mart. epigr. 3 7.6> Nihil stropharum est: iam salarium dandum est.
<mart. epigr. 3 8.1>"Thaida Quintus amat". quam Thaida? "Thaida luscam".
<mart. epigr. 3 8.2> Vnum oculum Thais non habet, ille duos.
<mart. epigr. 3 9.1> Versiculos in me narratur scribere Cinna.
<mart. epigr. 3 9.2> Non scribit, cuius carmina nemo legit.
<mart. epigr. 3 10.1> Constituit, Philomuse, pater tibi milia bina
<mart. epigr. 3 10.2> Menstrua perque omnis praestitit illa dies,
<mart. epigr. 3 10.3> Luxuriam premeret cum crastina semper egestas
<mart. epigr. 3 10.4> Et uitiis essent danda diurna tuis.
<mart. epigr. 3 10.5_5> Idem te moriens heredem ex asse reliquit.
<mart. epigr. 3 10.6> Exheredauit te, Philomuse, pater.
<mart. epigr. 3 11.1> Si tua nec Thais nec lusca est, Quinte, puella,
<mart. epigr. 3 11.2> Cur in te factum distichon esse putas?
<mart. epigr. 3 11.3>'Sed simile est aliquid'. Pro Laide Thaida dixi?
<mart. epigr. 3 11.4> Dic mihi, quid simile est Thais et Hermione?
<mart. epigr. 3 11.5_5> Tu tamen es Quintus; mutemus nomen amantis:
<mart. epigr. 3 11.6> Si non uult Quintus, Thaida Sextus amet.
<mart. epigr. 3 12.1> Vnguentum, fateor, bonum dedisti
<mart. epigr. 3 12.2> Conuiuis here, sed nihil scidisti.
<mart. epigr. 3 12.3> Res salsa est bene olere et esurire.
<mart. epigr. 3 12.4> Qui non cenat et unguitur, Fabulle,
<mart. epigr. 3 12.5_5> Hic uere mihi mortuus uidetur.
<mart. epigr. 3 13.1> Dum non uis pisces, dum non uis carpere pullos
<mart. epigr. 3 13.2> Et plus quam patri, Naeuia, parcis apro,
<mart. epigr. 3 13.3> Accusas rumpisque cocum, tamquam omnia cruda
<mart. epigr. 3 13.4> Attulerit. numquam sic ego crudus ero.
<mart. epigr. 3 14.1> Romam petebat esuritor Tuccius
<mart. epigr. 3 14.2> Profectus ex Hispania.
<mart. epigr. 3 14.3> Occurrit illi sportularum fabula:
<mart. epigr. 3 14.4> A ponte rediit Muluio.
<mart. epigr. 3 15.1> Plus credit nemo tota quam Cordus in urbe.
<mart. epigr. 3 15.2>"Cum sit tam pauper, quomodo?" Caecus amat.
<mart. epigr. 3 16.1> Das gladiatores, sutorum regule, Cerdo,
<mart. epigr. 3 16.2> Quodque tibi tribuit subula, sica rapit.
<mart. epigr. 3 16.3> Ebrius es: neque enim faceres hoc sobrius umquam,
<mart. epigr. 3 16.4> Vt uelles corio ludere, Cerdo, tuo.
<mart. epigr. 3 16.5_5> Lusisti corio: sed te, mihi crede, memento
<mart. epigr. 3 16.6> Nunc in pellicula, Cerdo, tenere tua.
<mart. epigr. 3 17.1> Circumlata diu mensis scribilita secundis
<mart. epigr. 3 17.2> Vrebat nimio saeua calore manus;
<mart. epigr. 3 17.3> Sed magis ardebat Sabidi gula: protinus ergo
<mart. epigr. 3 17.4> Sufflauit buccis terque quaterque suis.
<mart. epigr. 3 17.5_5> Illa quidem tepuit digitosque admittere uisa est,
<mart. epigr. 3 17.6> Sed nemo potuit tangere: merda fuit.
<mart. epigr. 3 18.1> Perfrixisse tuas questa est praefatio fauces.
<mart. epigr. 3 18.2> Cum te excusaris, Maxime, quid recitas?
<mart. epigr. 3 19.1> Proxima centenis ostenditur ursa columnis,
<mart. epigr. 3 19.2> Exornant fictae qua platanona ferae.
<mart. epigr. 3 19.3> Huius dum patulos adludens temptat hiatus
<mart. epigr. 3 19.4> Pulcher Hylas, teneram mersit in ora manum.
<mart. epigr. 3 19.5_5> Vipera sed caeco scelerata latebat in aere
<mart. epigr. 3 19.6> Viuebatque anima deteriore fera.
<mart. epigr. 3 19.7> Non sensit puer esse dolos, nisi dente recepto
<mart. epigr. 3 19.8> Dum perit. o facinus, falsa quod ursa fuit!
<mart. epigr. 3 20.1> Dic, Musa, quid agat Canius meus Rufus:
<mart. epigr. 3 20.2> Vtrumne chartis tradit ille uicturis
<mart. epigr. 3 20.3> Legenda temporum acta Claudianorum,
<mart. epigr. 3 20.4> An quae Neroni falsus adstruit scriptor?
<mart. epigr. 3 20.5_5> An aemulatur improbi iocos Phaedri?
<mart. epigr. 3 20.6> Lasciuus elegis an seuerus herois?
<mart. epigr. 3 20.7> An in cothurnis horridus Sophocleis?
<mart. epigr. 3 20.8> An otiosus in schola poetarum
<mart. epigr. 3 20.9> Lepore tinctos Attico sales narrat?
<mart. epigr. 3 20.10_10> Hinc si recessit, porticum terit templi
<mart. epigr. 3 20.11> An spatia carpit lentus Argonautarum?
<mart. epigr. 3 20.12> An delicatae sole rursus Europae
<mart. epigr. 3 20.13> Inter tepentes post meridie buxos
<mart. epigr. 3 20.14> Sedet ambulatue liber acribus curis?
<mart. epigr. 3 20.15_15> Titine thermis an lauatur Agrippae
<mart. epigr. 3 20.16> An impudici balneo Tigillini?
<mart. epigr. 3 20.17> An rure Tulli fruitur atque Lucani?
<mart. epigr. 3 20.18> An Pollionis dulce currit ad quartum?
<mart. epigr. 3 20.19> An aestuantis iam profectus ad Baias
<mart. epigr. 3 20.20_20> Piger Lucrino nauculatur in stagno?
<mart. epigr. 3 20.21>"Vis scire quid agat Canius tuus? ridet".
<mart. epigr. 3 21.1> Proscriptum famulus seruauit fronte notatus.
<mart. epigr. 3 21.2> Non fuit haec domini uita, sed inuidia.
<mart. epigr. 3 22.1> Dederas, Apici, bis trecenties uentri,
<mart. epigr. 3 22.2> Et adhuc supererat centies tibi laxum.
<mart. epigr. 3 22.3> Hoc tu grauatus ut famem et sitim ferre
<mart. epigr. 3 22.4> Summa uenenum potione perduxti.
<mart. epigr. 3 22.5_5> Nihil est, Apici, tibi gulosius factum.
<mart. epigr. 3 23.1> Omnia cum retro pueris obsonia tradas,
<mart. epigr. 3 23.2> Cur non mensa tibi ponitur a pedibus?
<mart. epigr. 3 24.1> Vite nocens rosa stabat moriturus ad aras
<mart. epigr. 3 24.2> Hircus, Bacche, tuis uictima grata focis.
<mart. epigr. 3 24.3> Quem Tuscus mactare deo cum uellet haruspex,
<mart. epigr. 3 24.4> Dixerat agresti forte rudique uiro
<mart. epigr. 3 24.5_5> Vt cito testiculos et acuta falce secaret,
<mart. epigr. 3 24.6> Taeter ut immundae carnis abiret odor.
<mart. epigr. 3 24.7> Ipse super uirides aras luctantia pronus
<mart. epigr. 3 24.8> Dum resecat cultro colla premitque manu,
<mart. epigr. 3 24.9> Ingens iratis apparuit hirnea sacris.
<mart. epigr. 3 24.10_10> Occupat hanc ferro rusticus atque secat,
<mart. epigr. 3 24.11> Hoc ratus antiquos sacrorum poscere ritus
<mart. epigr. 3 24.12> Talibus et fibris numina prisca coli.
<mart. epigr. 3 24.13> Sic, modo qui Tuscus fueras, nunc Gallus haruspex,
<mart. epigr. 3 24.14> Dum iugulas hircum, factus es ipse caper.
<mart. epigr. 3 25.1> Si temperari balneum cupis feruens,
<mart. epigr. 3 25.2> Faustine, quod uix Iulianus intraret,
<mart. epigr. 3 25.3> Roga lauetur rhetorem Sabineium.
<mart. epigr. 3 25.4> Neronianas is refrigerat thermas.
<mart. epigr. 3 26.1> Praedia solus habes et solus, Candide, nummos,
<mart. epigr. 3 26.2> Aurea solus habes, murrina solus habes,
<mart. epigr. 3 26.3> Massica solus habes et Opimi Caecuba solus,
<mart. epigr. 3 26.4> Et cor solus habes, solus et ingenium.
<mart. epigr. 3 26.5_5> Omnia solus habes- hoc me puta uelle negare!-
<mart. epigr. 3 26.6> Vxorem sed habes, Candide, cum populo.
<mart. epigr. 3 27.1> Numquam me reuocas, uenias cum saepe uocatus:
<mart. epigr. 3 27.2> Ignosco, nullum si modo, Galle, uocas.
<mart. epigr. 3 27.3> Inuitas alios: uitium est utriusque. "quod?" inquis.
<mart. epigr. 3 27.4> Et mihi cor non est et tibi, Galle, pudor.
<mart. epigr. 3 28.1> Auriculam Mario grauiter miraris olere?
<mart. epigr. 3 28.2> Tu facis hoc: garris, Nestor, in auriculam.
<mart. epigr. 3 29.1> Has cum gemina compede dedicat catenas,
<mart. epigr. 3 29.2> Saturne, tibi Zoilus, anulos priores.
<mart. epigr. 3 30.1> Sportula nulla datur; gratis conuiua recumbis:
<mart. epigr. 3 30.2> Dic mihi, quid Romae, Gargiliane, facis?
<mart. epigr. 3 30.3> Vnde tibi togula est et fuscae pensio cellae?
<mart. epigr. 3 30.4> Vnde datur quadrans? unde uir es Chiones?
<mart. epigr. 3 30.5_5> Cum ratione licet dicas te uiuere summa,
<mart. epigr. 3 30.6> Quod uiuis, nulla cum ratione facis.
<mart. epigr. 3 31.1> Sunt tibi, confiteor, diffusi iugera campi
<mart. epigr. 3 31.2> Vrbanique tenent praedia multa lares,
<mart. epigr. 3 31.3> Et seruit(==SERVIT) dominae numerosus debitor arcae
<mart. epigr. 3 31.4> Sustentatque tuas aurea massa dapes.
<mart. epigr. 3 31.5_5> Fastidire tamen noli, Rufine, minores:
<mart. epigr. 3 31.6> Plus habuit Didymos, plus Philomelus habet.
<mart. epigr. 3 32.1> An possim uetulam quaeris, Matrinia? Possum
<mart. epigr. 3 32.2> Et uetulam, sed tu mortua, non uetula es.
<mart. epigr. 3 32.3> Possum Hecubam, possum Nioben, Matrinia, sed si
<mart. epigr. 3 32.4> Nondum erit illa canis, nondum erit illa lapis.
<mart. epigr. 3 33.1> Ingenuam malo, sed si tamen illa negetur,
<mart. epigr. 3 33.2> Libertina mihi proxima condicio est:
<mart. epigr. 3 33.3> Extremo est ancilla loco: sed uincet utramque,
<mart. epigr. 3 33.4> Si facie nobis haec erit ingenua.
<mart. epigr. 3 34.1> Digna tuo cur sis indignaque nomine, dicam.
<mart. epigr. 3 34.2> Frigida es et nigra es: non es et es Chione.
<mart. epigr. 3 35.1> Artis Phidiacae toreuma clarum
<mart. epigr. 3 35.2> Pisces aspicis: adde aquam, natabunt.
<mart. epigr. 3 36.1> Quod nouus et nuper factus tibi praestat amicus,
<mart. epigr. 3 36.2> Hoc praestare iubes me, Fabiane, tibi:
<mart. epigr. 3 36.3> Horridus ut primo semper te mane salutem
<mart. epigr. 3 36.4> Per mediumque trahat me tua sella lutum,
<mart. epigr. 3 36.5_5> Lassus ut in thermas decima uel serius hora
<mart. epigr. 3 36.6> Te sequar Agrippae, cum lauer ipse Titi.
<mart. epigr. 3 36.7> Hoc per triginta merui, Fabiane, Decembres,
<mart. epigr. 3 36.8> Vt sim tiro tuae semper amicitiae?
<mart. epigr. 3 36.9> Hoc merui, Fabiane, toga tritaque meaque,
<mart. epigr. 3 36.10_10> Vt nondum credas me meruisse rudem?
<mart. epigr. 3 37.1> Irasci tantum felices nostis amici.
<mart. epigr. 3 37.2> Non belle facitis, sed iuuat hoc: facite.
<mart. epigr. 3 38.1> Quae te causa trahit uel quae fiducia Romam,
<mart. epigr. 3 38.2> Sexte? quid aut speras aut petis inde? refer.
<mart. epigr. 3 38.3>"Causas" inquis "agam Cicerone disertior ipso
<mart. epigr. 3 38.4> Atque erit in triplici par mihi nemo foro".
<mart. epigr. 3 38.5_5> Egit Atestinus causas et Ciuis- utrumque
<mart. epigr. 3 38.6> Noras-; sed neutri(==NE-U-TRI) pensio tota fuit.
<mart. epigr. 3 38.7>"Si nihil hinc ueniet, pangentur carmina nobis:
<mart. epigr. 3 38.8> Audieris, dices esse Maronis opus".
<mart. epigr. 3 38.9> Insanis: omnes gelidis quicumque lacernis
<mart. epigr. 3 38.10_10> Sunt ibi, Nasones Vergiliosque uides.
<mart. epigr. 3 38.11>"Atria magna colam". uix tres aut quattuor ista
<mart. epigr. 3 38.12> Res aluit, pallet cetera turba fame.
<mart. epigr. 3 38.13>"Quid faciam, suade: nam certum est uiuere Romae".
<mart. epigr. 3 38.14> Si bonus es, casu uiuere, Sexte, potes.
<mart. epigr. 3 39.1> Iliaco similem puerum, Faustine, ministro
<mart. epigr. 3 39.2> Lusca Lycoris amat. quam bene lusca uidet!
<mart. epigr. 3 40.1> Inserta phialae Mentoris manu ducta
<mart. epigr. 3 40.2> Lacerta uiuit et timetur argentum.
<mart. epigr. 3 41.1> Mutua quod nobis ter quinquagena dedisti
<mart. epigr. 3 41.2> Ex opibus tantis, quas grauis arca premit,
<mart. epigr. 3 41.3> Esse tibi magnus, Telesine, uideris amicus.
<mart. epigr. 3 41.4> Tu magnus, quod das? immo ego, quod recipis.
<mart. epigr. 3 42.1> Lomento rugas uteri quod condere temptas,
<mart. epigr. 3 42.2> Polla, tibi uentrem, non mihi labra linis.
<mart. epigr. 3 42.3> Simpliciter pateat uitium fortasse pusillum:
<mart. epigr. 3 42.4> Quod tegitur, maius creditur esse malum.
<mart. epigr. 3 43.1> Mentiris iuuenem tinctis, Laetine, capillis,
<mart. epigr. 3 43.2> Tam subito coruus, qui modo cycnus eras.
<mart. epigr. 3 43.3> Non omnes fallis; scit te Proserpina canum:
<mart. epigr. 3 43.4> Personam capiti detrahet illa tuo.
<mart. epigr. 3 44.1> Occurrit tibi nemo quod libenter,
<mart. epigr. 3 44.2> Quod, quacumque uenis, fuga est et ingens
<mart. epigr. 3 44.3> Circa te, Ligurine, solitudo,
<mart. epigr. 3 44.4> Quid sit, scire cupis? nimis poeta es.
<mart. epigr. 3 44.5_5> Hoc ualde uitium periculosum est.
<mart. epigr. 3 44.6> Non tigris(==TI+GRIS) catulis citata raptis,
<mart. epigr. 3 44.7> Non dipsas medio perusta sole,
<mart. epigr. 3 44.8> Nec sic scorpios improbus timetur.
<mart. epigr. 3 44.9> Nam tantos, rogo, quis ferat labores?
<mart. epigr. 3 44.10_10> Et stanti legis et legis sedenti,
<mart. epigr. 3 44.11> Currenti legis et legis cacanti.
<mart. epigr. 3 44.12> In thermas fugio: sonas ad aurem.
<mart. epigr. 3 44.13> Piscinam peto: non licet natare.
<mart. epigr. 3 44.14> Ad cenam propero: tenes euntem.
<mart. epigr. 3 44.15_15> Ad cenam uenio: fugas edentem.
<mart. epigr. 3 44.16> Lassus dormio: suscitas iacentem.
<mart. epigr. 3 44.17> Vis, quantum facias mali, uidere?
<mart. epigr. 3 44.18> Vir iustus, probus, innocens timeris.
<mart. epigr. 3 45.1> Fugerit an Phoebus mensas cenamque Thyestae
<mart. epigr. 3 45.2> Ignoro: fugimus nos, Ligurine, tuam.
<mart. epigr. 3 45.3> Illa quidem lauta est dapibusque instructa superbis,
<mart. epigr. 3 45.4> Sed nihil omnino te recitante placet.
<mart. epigr. 3 45.5_5> Nolo mihi ponas rhombos mullumue bilibrem
<mart. epigr. 3 45.6> Nec uolo boletos, ostrea nolo: tace.
<mart. epigr. 3 46.1> Exigis a nobis operam sine fine togatam:
<mart. epigr. 3 46.2> Non eo, libertum sed tibi mitto meum.
<mart. epigr. 3 46.3>"Non est" inquis "idem". multo plus esse probabo:
<mart. epigr. 3 46.4> Vix ego lecticam subsequar, ille feret.
<mart. epigr. 3 46.5_5> In turbam incideris, cunctos umbone repellet:
<mart. epigr. 3 46.6> Inualidum est nobis ingenuumque latus.
<mart. epigr. 3 46.7> Quidlibet in causa narraueris, ipse tacebo:
<mart. epigr. 3 46.8> At tibi tergeminum mugiet ille sophos.
<mart. epigr. 3 46.9> Lis erit, ingenti faciet conuicia uoce:
<mart. epigr. 3 46.10_10> Esse pudor uetuit fortia uerba mihi.
<mart. epigr. 3 46.11>"Ergo nihil nobis" inquis "praestabis amicus"?
<mart. epigr. 3 46.12> Quidquid libertus, Candide, non poterit.
<mart. epigr. 3 47.1> Capena grandi porta qua pluit gutta
<mart. epigr. 3 47.2> Phrygiumque Matris Almo qua lauat ferrum,
<mart. epigr. 3 47.3> Horatiorum qua uiret sacer campus
<mart. epigr. 3 47.4> Et qua pusilli feruet Herculis fanum,
<mart. epigr. 3 47.5_5> Faustine, plena Bassus ibat in raeda,
<mart. epigr. 3 47.6> Omnis beati copias trahens ruris.
<mart. epigr. 3 47.7> Illic uideres frutice nobili caules
<mart. epigr. 3 47.8> Et utrumque porrum sessilesque lactucas
<mart. epigr. 3 47.9> Pigroque uentri non inutiles betas;
<mart. epigr. 3 47.10_10> Illic coronam pinguibus grauem turdis
<mart. epigr. 3 47.11> Leporemque laesum Gallici canis dente
<mart. epigr. 3 47.12> Nondumque uicta lacteum faba porcum.
<mart. epigr. 3 47.13> Nec feriatus ibat ante carrucam,
<mart. epigr. 3 47.14> Sed tuta faeno cursor oua portabat.
<mart. epigr. 3 47.15_15> Vrbem petebat Bassus? immo rus ibat.
<mart. epigr. 3 48.1> Pauperis exstruxit cellam, sed uendidit Olus
<mart. epigr. 3 48.2> Praedia: nunc cellam pauperis Olus habet.
<mart. epigr. 3 49.1> Veientana mihi misces, ubi Massica potas:
<mart. epigr. 3 49.2> Olfacere haec malo pocula quam bibere.
<mart. epigr. 3 50.1> Haec tibi, non alia, est ad cenam causa uocandi,
<mart. epigr. 3 50.2> Versiculos recites ut, Ligurine, tuos.
<mart. epigr. 3 50.3> Deposui soleas, adfertur protinus ingens
<mart. epigr. 3 50.4> Inter lactucas oxygarumque liber:
<mart. epigr. 3 50.5_5> Alter perlegitur, dum fercula prima morantur;
<mart. epigr. 3 50.6> Tertius est, nec adhuc mensa secunda uenit;
<mart. epigr. 3 50.7> Et quartum recitas et quintum denique librum.
<mart. epigr. 3 50.8> Putidus est, totiens si mihi ponis aprum.
<mart. epigr. 3 50.9> Quod si non scombris scelerata poemata donas,
<mart. epigr. 3 50.10_10> Cenabis solus iam, Ligurine, domi.
<mart. epigr. 3 51.1> Cum faciem laudo, cum miror crura manusque,
<mart. epigr. 3 51.2> Dicere, Galla, soles "nuda placebo magis",
<mart. epigr. 3 51.3> Et semper uitas communia balnea nobis.
<mart. epigr. 3 51.4> Numquid, Galla, times ne tibi non placeam?
<mart. epigr. 3 52.1> Empta domus fuerat tibi, Tongiliane, ducentis:
<mart. epigr. 3 52.2> Abstulit hanc nimium casus in urbe frequens.
<mart. epigr. 3 52.3> Collatum est decies. Rogo, non potes ipse uideri
<mart. epigr. 3 52.4> Incendisse tuam, Tongiliane, domum?
<mart. epigr. 3 53.1> Et uultu poteram tuo carere
<mart. epigr. 3 53.2> Et collo manibusque cruribusque
<mart. epigr. 3 53.3> Et mammis natibusque clunibusque,
<mart. epigr. 3 53.4> Et, ne singula persequi laborem,
<mart. epigr. 3 53.5_5> Tota(==TO+TA+) te poteram, Chloe, carere.
<mart. epigr. 3 54.1> Cum dare non possim quod poscis, Galla, rogantem,
<mart. epigr. 3 54.2> Multo simplicius, Galla, negare potes.
<mart. epigr. 3 55.1> Quod quacumque uenis Cosmum migrare putamus
<mart. epigr. 3 55.2> Et fluere excusso cinnama fusa uitro,
<mart. epigr. 3 55.3> Nolo peregrinis placeas tibi, Gellia, nugis.
<mart. epigr. 3 55.4> Scis, puto, posse meum sic bene olere canem.
<mart. epigr. 3 56.1> Sit cisterna mihi quam uinea malo Rauennae,
<mart. epigr. 3 56.2> Cum possim multo uendere pluris aquam.
<mart. epigr. 3 57.1> Callidus imposuit nuper mihi copo Rauennae:
<mart. epigr. 3 57.2> Cum peterem mixtum, uendidit ille merum.
<mart. epigr. 3 58.1> Baiana nostri uilla, Basse, Faustini
<mart. epigr. 3 58.2> Non otiosis ordinata myrtetis
<mart. epigr. 3 58.3> Viduaque platano tonsilique buxeto
<mart. epigr. 3 58.4> Ingrata lati spatia detinet campi,
<mart. epigr. 3 58.5_5> Sed rure uero barbaroque laetatur.
<mart. epigr. 3 58.6> Hic farta premitur angulo Ceres omni
<mart. epigr. 3 58.7> Et multa fragrat testa senibus autumnis;
<mart. epigr. 3 58.8> Hic post Nouembres imminente iam bruma
<mart. epigr. 3 58.9> Seras putator horridus refert uuas.
<mart. epigr. 3 58.10_10> Truces in alta ualle mugiunt tauri
<mart. epigr. 3 58.11> Vitulusque inermi fronte prurit in pugnam.
<mart. epigr. 3 58.12> Vagatur omnis turba sordidae chortis,
<mart. epigr. 3 58.13> Argutus anser gemmeique pauones
<mart. epigr. 3 58.14> Nomenque debet quae rubentibus pinnis
<mart. epigr. 3 58.15_15> Et picta perdix Numidicaeque guttatae
<mart. epigr. 3 58.16> Et impiorum phasiana Colchorum;
<mart. epigr. 3 58.17> Rhodias superbi feminas premunt galli;
<mart. epigr. 3 58.18> Sonantque turres plausibus columbarum,
<mart. epigr. 3 58.19> Gemit hinc palumbus, inde cereus turtur.
<mart. epigr. 3 58.20_20> Auidi secuntur uilicae sinum porci
<mart. epigr. 3 58.21> Matremque plenam mollis agnus expectat.
<mart. epigr. 3 58.22> Cingunt serenum lactei focum uernae
<mart. epigr. 3 58.23> Et larga festos lucet ad lares silua.
<mart. epigr. 3 58.24> Non segnis albo pallet otio caupo,
<mart. epigr. 3 58.25_25> Nec perdit oleum lubricus palaestrita,
<mart. epigr. 3 58.26> Sed tendit auidis rete subdolum turdis
<mart. epigr. 3 58.27> Tremulaue captum linea trahit piscem
<mart. epigr. 3 58.28> Aut impeditam cassibus refert dammam.
<mart. epigr. 3 58.29> Exercet hilares facilis hortus urbanos,
<mart. epigr. 3 58.30_30> Et paedagogo non iubente lasciui
<mart. epigr. 3 58.31> Parere gaudent uilico capillati,
<mart. epigr. 3 58.32> Et delicatus opere fruitur eunuchus.
<mart. epigr. 3 58.33> Nec uenit inanis rusticus salutator:
<mart. epigr. 3 58.34> Fert ille ceris cana cum suis mella
<mart. epigr. 3 58.35_35> Metamque lactis Sassinate de silua;
<mart. epigr. 3 58.36> Somniculosos ille porrigit glires,
<mart. epigr. 3 58.37> Hic uagientem matris hispidae fetum,
<mart. epigr. 3 58.38> Alius coactos non amare capones.
<mart. epigr. 3 58.39> Et dona matrum uimine offerunt texto
<mart. epigr. 3 58.40_40> Grandes proborum uirgines colonorum.
<mart. epigr. 3 58.41> Facto uocatur laetus opere uicinus;
<mart. epigr. 3 58.42> Nec auara seruat crastinas dapes mensa,
<mart. epigr. 3 58.43> Vescuntur omnes ebrioque non nouit
<mart. epigr. 3 58.44> Satur minister inuidere conuiuae.
<mart. epigr. 3 58.45_45> At tu sub urbe possides famem mundam
<mart. epigr. 3 58.46> Et turre ab alta prospicis meras laurus,
<mart. epigr. 3 58.47> Furem Priapo non timente securus;
<mart. epigr. 3 58.48> Et uinitorem farre pascis urbano
<mart. epigr. 3 58.49> Pictamque portas otiosus ad uillam
<mart. epigr. 3 58.50_50> Holus, oua, pullos, poma, caseum, mustum.
<mart. epigr. 3 58.51> Rus hoc uocari debet, an domus longe?
<mart. epigr. 3 59.1> Sutor Cerdo dedit tibi, culta Bononia, munus,
<mart. epigr. 3 59.2> Fullo dedit Mutinae: nunc ubi copo dabit?
<mart. epigr. 3 60.1> Cum uocer ad cenam non iam uenalis ut ante,
<mart. epigr. 3 60.2> Cur mihi non eadem quae tibi cena datur?
<mart. epigr. 3 60.3> Ostrea tu sumis stagno saturata Lucrino,
<mart. epigr. 3 60.4> Sugitur inciso mitulus ore mihi:
<mart. epigr. 3 60.5_5> Sunt tibi boleti, fungos ego sumo suillos:
<mart. epigr. 3 60.6> Res tibi cum rhombo est, at mihi cum sparulo.
<mart. epigr. 3 60.7> Aureus immodicis turtur te clunibus implet,
<mart. epigr. 3 60.8> Ponitur in cauea mortua pica mihi.
<mart. epigr. 3 60.9> Cur sine te ceno cum tecum, Pontice, cenem?
<mart. epigr. 3 60.10_10> Sportula quod non est prosit: edamus idem.
<mart. epigr. 3 61.1> Esse nihil dicis quidquid petis, improbe Cinna:
<mart. epigr. 3 61.2> Si nil, Cinna, petis, nil tibi, Cinna, nego.
<mart. epigr. 3 62.1> Centenis quod emis pueros et saepe ducenis,
<mart. epigr. 3 62.2> Quod sub rege Numa condita uina bibis,
<mart. epigr. 3 62.3> Quod constat decies tibi non spatiosa supellex,
<mart. epigr. 3 62.4> Libra quod argenti milia quinque rapit,
<mart. epigr. 3 62.5_5> Aurea quod fundi pretio carruca paratur,
<mart. epigr. 3 62.6> Quod pluris mula est quam domus empta tibi:
<mart. epigr. 3 62.7> Haec animo credis magno te, Quinte, parare?
<mart. epigr. 3 62.8> Falleris: haec animus, Quinte, pusillus emit.
<mart. epigr. 3 63.1> Cotile, bellus homo es: dicunt hoc, Cotile, multi.
<mart. epigr. 3 63.2> Audio: sed quid sit, dic mihi, bellus homo.
<mart. epigr. 3 63.3>"Bellus homo est, flexos qui digerit ordine crines,
<mart. epigr. 3 63.4> Balsama qui semper, cinnama semper olet;
<mart. epigr. 3 63.5_5> Cantica qui Nili, qui Gaditana susurrat,
<mart. epigr. 3 63.6> Qui mouet in uarios bracchia uulsa modos;
<mart. epigr. 3 63.7> Inter femineas tota qui luce cathedras
<mart. epigr. 3 63.8> Desidet atque aliqua semper in aure sonat,
<mart. epigr. 3 63.9> Qui legit hinc illinc missas scribitque tabellas
<mart. epigr. 3 63.10_10> Pallia uicini qui refugit cubiti;
<mart. epigr. 3 63.11> Qui scit quam quis amet, qui per conuiuia currit,
<mart. epigr. 3 63.12> Hirpini ueteres qui bene nouit auos".
<mart. epigr. 3 63.13> Quid narras? hoc est, hoc est homo, Cotile, bellus?
<mart. epigr. 3 63.14> Res pertricosa est, Cotile, bellus homo.
<mart. epigr. 3 64.1> Sirenas hilarem nauigantium poenam
<mart. epigr. 3 64.2> Blandasque mortes gaudiumque crudele,
<mart. epigr. 3 64.3> Quas nemo quondam deserebat auditas,
<mart. epigr. 3 64.4> Fallax Vlixes dicitur reliquisse.
<mart. epigr. 3 64.5_5> Non miror: illud, Cassiane, mirarer,
<mart. epigr. 3 64.6> Si fabulantem Canium reliquisset.
<mart. epigr. 3 65.1> Quod spirat tenera malum mordente puella,
<mart. epigr. 3 65.2> Quod de Corycio quae uenit aura croco;
<mart. epigr. 3 65.3> Vinea quod primis floret cum cana racemis,
<mart. epigr. 3 65.4> Gramina quod redolent, quae modo carpsit ouis;
<mart. epigr. 3 65.5_5> Quod myrtus, quod messor Arabs, quod sucina trita,
<mart. epigr. 3 65.6> Pallidus Eoo ture quod ignis olet;
<mart. epigr. 3 65.7> Gleba quod aestiuo leuiter cum spargitur imbre,
<mart. epigr. 3 65.8> Quod madidas nardo passa corona comas:
<mart. epigr. 3 65.9> Hoc tua, saeue puer Diadumene, basia fragrant.
<mart. epigr. 3 65.10_10> Quid si tota dares illa sine inuidia?
<mart. epigr. 3 66.1> Par scelus admisit Phariis Antonius armis:
<mart. epigr. 3 66.2> Abscidit uultus ensis uterque sacros.
<mart. epigr. 3 66.3> Illud, laurigeros ageres cum laeta triumphos,
<mart. epigr. 3 66.4> Hoc tibi, Roma, caput, cum loquereris, erat.
<mart. epigr. 3 66.5_5> Antoni tamen est peior quam causa Pothini:
<mart. epigr. 3 66.6> Hic facinus domino praestitit, ille sibi.
<mart. epigr. 3 67.1> Cessatis, pueri, nihilque nostis,
<mart. epigr. 3 67.2> Vaterno Rasinaque pigriores,
<mart. epigr. 3 67.3> Quorum per uada tarda nauigantes
<mart. epigr. 3 67.4> Lentos tinguitis ad celeuma remos.
<mart. epigr. 3 67.5_5> Iam prono Phaethonte sudat Aethon
<mart. epigr. 3 67.6> Exarsitque dies et hora lassos
<mart. epigr. 3 67.7> Interiungit equos meridiana.
<mart. epigr. 3 67.8> At uos tam placidas uagi per undas
<mart. epigr. 3 67.9> Tuta luditis otium carina.
<mart. epigr. 3 67.10_10> Non nautas puto uos, sed Argonautas.
<mart. epigr. 3 68.1> Huc est usque tibi scriptus, matrona, libellus.
<mart. epigr. 3 68.2> Cui sint scripta rogas interiora? mihi.
<mart. epigr. 3 68.3> Gymnasium, thermae, stadium est hac parte: recede.
<mart. epigr. 3 68.4> Exuimur: nudos parce uidere uiros.
<mart. epigr. 3 68.5_5> Hinc iam deposito post uina rosasque pudore,
<mart. epigr. 3 68.6> Quid dicat nescit saucia Terpsichore:
<mart. epigr. 3 68.7> Schemate nec dubio, sed aperte nominat illam
<mart. epigr. 3 68.8> Quam recipit sexto mense superba Venus,
<mart. epigr. 3 68.9> Custodem medio statuit quam uilicus horto,
<mart. epigr. 3 68.10_10> Opposita spectat quam proba uirgo manu.
<mart. epigr. 3 68.11> Si bene te noui, longum iam lassa libellum
<mart. epigr. 3 68.12> Ponebas, totum nunc studiosa leges.
<mart. epigr. 3 69.1> Omnia quod scribis castis epigrammata uerbis
<mart. epigr. 3 69.2> Inque tuis nulla est mentula carminibus,
<mart. epigr. 3 69.3> Admiror, laudo: nihil est te sanctius uno;
<mart. epigr. 3 69.4> At mea luxuria pagina nulla uacat.
<mart. epigr. 3 69.5_5> Haec igitur nequam iuuenes facilesque puellae,
<mart. epigr. 3 69.6> Haec senior, sed quem torquet amica, legat.
<mart. epigr. 3 69.7> At tua, Cosconi, uenerandaque sanctaque uerba
<mart. epigr. 3 69.8> A pueris debent uirginibusque legi.
<mart. epigr. 3 70.1> Moechus es Aufidiae, qui uir, Scaeuine, fuisti;
<mart. epigr. 3 70.2> Riualis fuerat qui tuus, ille uir est.
<mart. epigr. 3 70.3> Cur aliena placet tibi, quae tua non placet, uxor?
<mart. epigr. 3 70.4> Numquid securus non potes arrigere?
<mart. epigr. 3 71.1> Mentula cum doleat puero, tibi, Naeuole, culus,
<mart. epigr. 3 71.2> Non sum diuinus, sed scio quid facias.
<mart. epigr. 3 72.1> Vis futui nec uis mecum, Saufeia, lauari.
<mart. epigr. 3 72.2> Nescio quod magnum suspicor esse nefas.
<mart. epigr. 3 72.3> Aut tibi pannosae dependent pectore mammae
<mart. epigr. 3 72.4> Aut sulcos uteri prodere nuda times
<mart. epigr. 3 72.5_5> Aut infinito lacerum patet inguen hiatu
<mart. epigr. 3 72.6> Aut aliquid cunni prominet ore tui.
<mart. epigr. 3 72.7> Sed nihil est horum, credo, pulcherrima nuda es.
<mart. epigr. 3 72.8> Si uerum est, uitium peius habes: fatua es.
<mart. epigr. 3 73.1> Dormis cum pueris mutuniatis,
<mart. epigr. 3 73.2> Et non stat tibi, Phoebe, quod stat illis.
<mart. epigr. 3 73.3> Quid uis me, rogo, Phoebe, suspicari?
<mart. epigr. 3 73.4> Mollem credere te uirum uolebam,
<mart. epigr. 3 73.5_5> Sed rumor negat esse te cinaedum.
<mart. epigr. 3 74.1> Psilothro faciem leuas et dropace caluam.
<mart. epigr. 3 74.2> Numquid tonsorem, Gargiliane, times?
<mart. epigr. 3 74.3> Quid facient ungues? nam certe non potes illos
<mart. epigr. 3 74.4> Resina Veneto nec resecare luto.
<mart. epigr. 3 74.5_5> Desine, si pudor est, miseram traducere caluam:
<mart. epigr. 3 74.6> Hoc fieri cunno, Gargiliane, solet.
<mart. epigr. 3 75.1> Stare, Luperce, tibi iam pridem mentula desit,
<mart. epigr. 3 75.2> Luctaris demens tu tamen arrigere.
<mart. epigr. 3 75.3> Sed nihil erucae faciunt bulbique salaces
<mart. epigr. 3 75.4> Improba nec prosunt iam satureia tibi.
<mart. epigr. 3 75.5_5> Coepisti puras opibus corrumpere buccas:
<mart. epigr. 3 75.6> Sic quoque non uiuit sollicitata Venus.
<mart. epigr. 3 75.7> Mirari satis hoc quisquam uel credere possit,
<mart. epigr. 3 75.8> Quod non stat, magno stare, Luperce, tibi?
<mart. epigr. 3 76.1> Arrigis ad uetulas, fastidis, Basse, puellas,
<mart. epigr. 3 76.2> Nec formosa tibi sed moritura placet.
<mart. epigr. 3 76.3> Hic, rogo, non furor est, non haec est mentula demens?
<mart. epigr. 3 76.4> Cum possis Hecaben, non potes Andromachen!
<mart. epigr. 3 77.1> Nec mullus nec te delectat, Baetice, turdus,
<mart. epigr. 3 77.2> Nec lepus est umquam nec tibi gratus aper;
<mart. epigr. 3 77.3> Nec te liba iuuant nec sectae quadra placentae,
<mart. epigr. 3 77.4> Nec Libye mittit nec tibi Phasis aues:
<mart. epigr. 3 77.5_5> Capparin et putri cepas allece natantis
<mart. epigr. 3 77.6> Et pulpam dubio de petasone uoras,
<mart. epigr. 3 77.7> Teque iuuant gerres et pelle melandrya cana,
<mart. epigr. 3 77.8> Resinata bibis uina, Falerna fugis.
<mart. epigr. 3 77.9> Nescio quod stomachi uitium secretius esse
<mart. epigr. 3 77.10_10> Suspicor: ut quid enim, Baetice, σαπροφαγεῖς(==SAPROFAGE)?
<mart. epigr. 3 78.1> Minxisti currente semel, Pauline, carina.
<mart. epigr. 3 78.2> Meiere uis iterum? iam Palinurus eris.
<mart. epigr. 3 79.1> Rem peragit nullam Sertorius, inchoat omnes.
<mart. epigr. 3 79.2> Hunc ego, cum futuit, non puto perficere.
<mart. epigr. 3 80.1> De nullo loqueris, nulli maledicis, Apici:
<mart. epigr. 3 80.2> Rumor ait linguae te tamen esse malae.
<mart. epigr. 3 81.1> Quid cum femineo tibi, Baetice Galle, barathro?
<mart. epigr. 3 81.2> Haec debet medios lambere lingua uiros.
<mart. epigr. 3 81.3> Abscisa est quare Samia tibi mentula testa,
<mart. epigr. 3 81.4> Si tibi tam gratus, Baetice, cunnus erat?
<mart. epigr. 3 81.5_5> Castrandum caput est: nam sis licet inguine Gallus,
<mart. epigr. 3 81.6> Sacra tamen Cybeles decipis: ore uir es.
<mart. epigr. 3 82.1> Conuiua quisquis Zoili potest esse,
<mart. epigr. 3 82.2> Summemmianas cenet inter uxores
<mart. epigr. 3 82.3> Curtaque Ledae sobrius bibat testa:
<mart. epigr. 3 82.4> Hoc esse leuius puriusque contendo.
<mart. epigr. 3 82.5_5> Iacet occupato galbinatus in lecto
<mart. epigr. 3 82.6> Cubitisque trudit hinc et inde conuiuas
<mart. epigr. 3 82.7> Effultus ostro Sericisque puluillis.
<mart. epigr. 3 82.8> Stat exoletus suggeritque ructanti
<mart. epigr. 3 82.9> Pinnas rubentes cuspidesque lentisci,
<mart. epigr. 3 82.10_10> Et aestuanti tenue uentilat frigus
<mart. epigr. 3 82.11> Supina prasino concubina flabello,
<mart. epigr. 3 82.12> Fugatque muscas myrtea puer uirga.
<mart. epigr. 3 82.13> Percurrit agili corpus arte tractatrix
<mart. epigr. 3 82.14> Manumque doctam spargit omnibus membris;
<mart. epigr. 3 82.15_15> Digiti crepantis signa nouit eunuchus
<mart. epigr. 3 82.16> Et delicatae sciscitator urinae
<mart. epigr. 3 82.17> Domini bibentis ebrium regit penem.
<mart. epigr. 3 82.18> At ipse retro flexus ad pedum turbam
<mart. epigr. 3 82.19> Inter catellas anserum exta lambentis
<mart. epigr. 3 82.20_20> Partitur apri glandulas palaestritis
<mart. epigr. 3 82.21> Et concubino turturum natis donat;
<mart. epigr. 3 82.22> Ligurumque nobis saxa cum ministrentur
<mart. epigr. 3 82.23> Vel cocta fumis musta Massilitanis,
<mart. epigr. 3 82.24> Opimianum morionibus nectar
<mart. epigr. 3 82.25_25> Crystallinisque murrinisque propinat.
<mart. epigr. 3 82.26> Et Cosmianis ipse fuscus ampullis
<mart. epigr. 3 82.27> Non erubescit murice aureo nobis
<mart. epigr. 3 82.28> Diuidere moechae pauperis capillare.
<mart. epigr. 3 82.29> Septunce multo deinde perditus stertit:
<mart. epigr. 3 82.30_30> Nos accubamus et silentium rhonchis
<mart. epigr. 3 82.31> Praestare iussi nutibus propinamus.
<mart. epigr. 3 82.32> Hos Malchionis patimur improbi fastus,
<mart. epigr. 3 82.33> Nec uindicari, Rufe, possumus: fellat.
<mart. epigr. 3 83.1> Vt faciam breuiora mones epigrammata, Corde.
<mart. epigr. 3 83.2>"Fac mihi quod Chione": non potui breuius.
<mart. epigr. 3 84.1> Quid narrat tua moecha? non puellam
<mart. epigr. 3 84.2> Dixi, Gongylion. quid ergo? linguam.
<mart. epigr. 3 85.1> Quis tibi persuasit naris abscidere moecho?
<mart. epigr. 3 85.2> Non hac peccatum est parte, marite, tibi.
<mart. epigr. 3 85.3> Stulte, quid egisti? nihil hic tibi perdidit uxor,
<mart. epigr. 3 85.4> Cum sit salua tui mentula Deiphobi.
<mart. epigr. 3 86.1> Ne legeres partem lasciui, casta, libelli,
<mart. epigr. 3 86.2> Praedixi et monui: tu tamen, ecce, legis.
<mart. epigr. 3 86.3> Sed si Panniculum spectas et, casta, Latinum -
<mart. epigr. 3 86.4> Non sunt haec mimis improbiora - lege.
<mart. epigr. 3 87.1> Narrat te rumor, Chione, numquam esse fututam
<mart. epigr. 3 87.2> Atque nihil cunno purius esse tuo.
<mart. epigr. 3 87.3> Tecta tamen non hac, qua debes, parte lauaris:
<mart. epigr. 3 87.4> Si pudor est, transfer subligar in faciem.
<mart. epigr. 3 88.1> Sunt gemini fratres, diuersa sed inguina lingunt.
<mart. epigr. 3 88.2> Dicite, dissimiles sunt magis an similes?
<mart. epigr. 3 89.1> Vtere lactucis et mollibus utere maluis:
<mart. epigr. 3 89.2> Nam faciem durum, Phoebe, cacantis habes.
<mart. epigr. 3 90.1> Vult, non uult dare Galla mihi, nec dicere possum,
<mart. epigr. 3 90.2> Quod uult et non uult, quid sibi Galla uelit.
<mart. epigr. 3 91.1> Cum peteret patriae missicius arua Rauennae,
<mart. epigr. 3 91.2> Semiuiro Cybeles cum grege iunxit iter.
<mart. epigr. 3 91.3> Huic comes haerebat domini fugitiuus Achillas
<mart. epigr. 3 91.4> Insignis forma nequitiaque puer.
<mart. epigr. 3 91.5_5> Hoc steriles sensere uiri: qua parte cubaret
<mart. epigr. 3 91.6> Quaerunt. sed tacitos sensit et ille dolos:
<mart. epigr. 3 91.7> Mentitur, credunt. somni post uina petuntur:
<mart. epigr. 3 91.8> Continuo ferrum noxia turba rapit
<mart. epigr. 3 91.9> Exciduntque senem spondae qui parte iacebat;
<mart. epigr. 3 91.10_10> Namque puer pluteo uindice tutus erat.
<mart. epigr. 3 91.11> Suppositam quondam fama est pro uirgine ceruam,
<mart. epigr. 3 91.12> At nunc pro ceruo mentula supposita est.
<mart. epigr. 3 92.1> Vt patiar moechum rogat uxor, Galle, sed unum.
<mart. epigr. 3 92.2> Huic ego non oculos eruo, Galle, duos?
<mart. epigr. 3 93.1> Cum tibi trecenti consules, Vetustilla,
<mart. epigr. 3 93.2> Et tres capilli quattuorque sint dentes,
<mart. epigr. 3 93.3> Pectus cicadae, crus colorque formicae;
<mart. epigr. 3 93.4> Rugosiorem cum geras stola frontem
<mart. epigr. 3 93.5_5> Et araneorum cassibus pares mammas;
<mart. epigr. 3 93.6> Cum comparata rictibus tuis ora
<mart. epigr. 3 93.7> Niliacus habeat corcodilus angusta,
<mart. epigr. 3 93.8> Meliusque ranae garriant Rauennates,
<mart. epigr. 3 93.9> Et Atrianus dulcius culex cantet,
<mart. epigr. 3 93.10_10> Videasque quantum noctuae uident mane,
<mart. epigr. 3 93.11> Et illud oleas quod uiri capellarum,
<mart. epigr. 3 93.12> Et anatis habeas orthopygium macrae,
<mart. epigr. 3 93.13> Senemque Cynicum uincat osseus cunnus;
<mart. epigr. 3 93.14> Cum te lucerna balneator extincta
<mart. epigr. 3 93.15_15> Admittat inter bustuarias moechas;
<mart. epigr. 3 93.16> Cum bruma mensem sit tibi per Augustum
<mart. epigr. 3 93.17> Regelare nec te pestilentia possit:
<mart. epigr. 3 93.18> Audes ducentas nupturire post mortes
<mart. epigr. 3 93.19> Virumque demens cineribus tuis quaeris.
<mart. epigr. 3 93.20_20> Prurire quid si Sattiae uelit saxum?
<mart. epigr. 3 93.21> Quis coniugem te, quis uocabit uxorem,
<mart. epigr. 3 93.22> Philomelus auiam quam uocauerat nuper?
<mart. epigr. 3 93.23> Quod si cadauer exigis tuum scalpi,
<mart. epigr. 3 93.24> Sternatur Acori de triclinio lectus,
<mart. epigr. 3 93.25_25> Thalassionem qui tuum decet solus,
<mart. epigr. 3 93.26> Vstorque taedas praeferat nouae nuptae:
<mart. epigr. 3 93.27> Intrare in istum sola fax potest cunnum.
<mart. epigr. 3 94.1> Esse negas coctum leporem poscisque flagella.
<mart. epigr. 3 94.2> Mauis, Rufe, cocum scindere quam leporem.
<mart. epigr. 3 95.1> Numquam dicis haue sed reddis, Naeuole, semper,
<mart. epigr. 3 95.2> Quod prior et coruus dicere saepe solet.
<mart. epigr. 3 95.3> Cur hoc expectas a me, rogo, Naeuole, dicas:
<mart. epigr. 3 95.4> Nam, puto, nec melior, Naeuole, nec prior es.
<mart. epigr. 3 95.5_5> Praemia laudato tribuit mihi Caesar uterque
<mart. epigr. 3 95.6> Natorumque dedit iura paterna trium.
<mart. epigr. 3 95.7> Ore legor multo notumque per oppida nomen
<mart. epigr. 3 95.8> Non expectato dat mihi fama rogo.
<mart. epigr. 3 95.9> Est et in hoc aliquid: uidit me Roma tribunum
<mart. epigr. 3 95.10_10> Et sedeo qua te suscitat Oceanus.
<mart. epigr. 3 95.11> Quot mihi Caesareo facti sunt munere ciues,
<mart. epigr. 3 95.12> Nec famulos totidem suspicor esse tibi.
<mart. epigr. 3 95.13> Sed pedicaris, sed pulchre, Naeuole, ceues.
<mart. epigr. 3 95.14> Iam iam tu prior es, Naeuole, uincis: haue.
<mart. epigr. 3 96.1> Lingis, non futuis meam puellam
<mart. epigr. 3 96.2> Et garris quasi moechus et fututor.
<mart. epigr. 3 96.3> Si te prendero, Gargili, tacebis.
<mart. epigr. 3 97.1> Ne legat hunc Chione, mando tibi, Rufe, libellum
<mart. epigr. 3 97.2> Carmine laesa meo est, laedere et illa potest.
<mart. epigr. 3 98.1> Sit culus tibi quam macer, requiris?
<mart. epigr. 3 98.2> Pedicare potes, Sabelle, culo.
<mart. epigr. 3 99.1> Irasci nostro non debes, Cerdo, libello.
<mart. epigr. 3 99.2> Ars tua, non uita, est carmine laesa meo.
<mart. epigr. 3 99.3> Innocuos permitte sales. cur ludere nobis
<mart. epigr. 3 99.4> Non liceat, licuit si iugulare tibi?
<mart. epigr. 3 100.1> Cursorem sexta tibi, Rufe, remisimus hora
<mart. epigr. 3 100.2> Carmina quem madidum nostra tulisse reor:
<mart. epigr. 3 100.3> Imbribus immodicis caelum nam forte ruebat.
<mart. epigr. 3 100.4> Non aliter mitti debuit iste liber.
<mart. epigr. 4 1.1> Caesaris alma dies et luce sacratior illa
<mart. epigr. 4 1.2> Conscia Dictaeum qua tulit Ida Iouem,
<mart. epigr. 4 1.3> Longa, precor, Pylioque ueni numerosior aeuo
<mart. epigr. 4 1.4> Semper et hoc uultu uel meliore nite.
<mart. epigr. 4 1.5_5> Hic colat Albano Tritonida multus in auro
<mart. epigr. 4 1.6> Perque manus tantas plurima quercus eat;
<mart. epigr. 4 1.7> Hic colat ingenti redeuntia saecula lustro
<mart. epigr. 4 1.8> Et quae Romuleus sacra Tarentos habet.
<mart. epigr. 4 1.9> Magna quidem, superi, petimus sed debita terris:
<mart. epigr. 4 1.10_10> Pro tanto quae sunt improba uota deo?
<mart. epigr. 4 2.1> Spectabat modo solus inter omnes
<mart. epigr. 4 2.2> Nigris(==NI+GRIS) munus Horatius lacernis,
<mart. epigr. 4 2.3> Cum plebs et minor ordo maximusque
<mart. epigr. 4 2.4> Sancto cum duce candidus sederet.
<mart. epigr. 4 2.5_5> Toto nix cecidit repente caelo:
<mart. epigr. 4 2.6> Albis spectat Horatius lacernis.
<mart. epigr. 4 3.1> Aspice quam densum tacitarum uellus aquarum
<mart. epigr. 4 3.2> Defluat in uultus Caesaris inque sinus.
<mart. epigr. 4 3.3> Indulget tamen ille Ioui, nec uertice moto
<mart. epigr. 4 3.4> Concretas pigro frigore ridet aquas,
<mart. epigr. 4 3.5_5> Sidus Hyperborei solitus lassare Bootae
<mart. epigr. 4 3.6> Et madidis Helicen dissimulare comis.
<mart. epigr. 4 3.7> Quis siccis lasciuit aquis et ab aethere ludit?
<mart. epigr. 4 3.8> Suspicor has pueri Caesaris esse niues.
<mart. epigr. 4 4.1> Quod siccae redolet palus lacunae,
<mart. epigr. 4 4.2> Crudarum nebulae quod Albularum,
<mart. epigr. 4 4.3> Piscinae uetus aura quod marinae,
<mart. epigr. 4 4.4> Quod pressa piger hircus in capella,
<mart. epigr. 4 4.5_5> Lassi uardaicus quod euocati,
<mart. epigr. 4 4.6> Quod bis murice uellus inquinatum,
<mart. epigr. 4 4.7> Quod ieiunia sabbatariarum,
<mart. epigr. 4 4.8> Maestorum quod anhelitus reorum,
<mart. epigr. 4 4.9> Quod spurcae moriens lucerna Ledae,
<mart. epigr. 4 4.10_10> Quod ceromata faece de Sabina,
<mart. epigr. 4 4.11> Quod uulpis fuga, uiperae cubile,
<mart. epigr. 4 4.12> Mallem quam quod oles olere, Bassa.
<mart. epigr. 4 5.1> Vir bonus et pauper linguaque et pectore uerus,
<mart. epigr. 4 5.2> Quid tibi uis urbem qui, Fabiane, petis?
<mart. epigr. 4 5.3> Qui nec leno potes nec comissator haberi
<mart. epigr. 4 5.4> Nec pauidos tristi uoce citare reos
<mart. epigr. 4 5.5_5> Nec potes uxorem cari corrumpere amici
<mart. epigr. 4 5.6> Nec potes algentes arrigere ad uetulas,
<mart. epigr. 4 5.7> Vendere nec uanos circa Palatia fumos
<mart. epigr. 4 5.8> Plaudere nec Cano plaudere nec Glaphyro:
<mart. epigr. 4 5.9> Vnde miser uiues? "homo certus, fidus amicus"
<mart. epigr. 4 5.10_10> Hoc nihil est: numquam sic Philomelus eris.
<mart. epigr. 4 6.1> Credi uirgine castior pudica
<mart. epigr. 4 6.2> Et frontis tenerae cupis uideri,
<mart. epigr. 4 6.3> Cum sis improbior, Malisiane,
<mart. epigr. 4 6.4> Quam qui compositos metro Tibulli
<mart. epigr. 4 6.5_5> In Stellae recitat domo libellos.
<mart. epigr. 4 7.1> Cur, here quod dederas, hodie, puer Hylle, negasti,
<mart. epigr. 4 7.2> Durus tam subito qui modo mitis eras?
<mart. epigr. 4 7.3> Sed iam causaris barbamque annosque pilosque.
<mart. epigr. 4 7.4> O nox quam longa es quae facis una senem!
<mart. epigr. 4 7.5_5> Quid nos derides? here qui puer, Hylle, fuisti,
<mart. epigr. 4 7.6> Dic nobis, hodie qua ratione uir es?
<mart. epigr. 4 8.1> Prima salutantes atque altera conterit hora,
<mart. epigr. 4 8.2> Exercet raucos tertia causidicos,
<mart. epigr. 4 8.3> In quintam uarios extendit Roma labores,
<mart. epigr. 4 8.4> Sexta quies lassis, septima finis erit,
<mart. epigr. 4 8.5_5> Sufficit in nonam nitidis octaua palaestris,
<mart. epigr. 4 8.6> Imperat extructos frangere nona toros:
<mart. epigr. 4 8.7> Hora libellorum decima est, Eupheme, meorum,
<mart. epigr. 4 8.8> Temperat ambrosias cum tua cura dapes
<mart. epigr. 4 8.9> Et bonus aetherio laxatur nectare Caesar
<mart. epigr. 4 8.10_10> Ingentique tenet pocula parca manu.
<mart. epigr. 4 8.11> Tunc admitte iocos: gressu timet ire licenti
<mart. epigr. 4 8.12> Ad matutinum, nostra Thalia, Iouem.
<mart. epigr. 4 9.1> Sotae filia clinici, Labulla,
<mart. epigr. 4 9.2> Deserto sequeris Clytum marito
<mart. epigr. 4 9.3> Et donas et amas: ἔχεις ἀσώτως.
<mart. epigr. 4 10.1> Dum nouus est nec adhuc rasa mihi fronte libellus,
<mart. epigr. 4 10.2> Pagina dum tangi non bene sicca timet,
<mart. epigr. 4 10.3> I puer et caro perfer leue munus amico
<mart. epigr. 4 10.4> Qui meruit nugas primus habere meas.
<mart. epigr. 4 10.5_5> Curre, sed instructus: comitetur Punica librum
<mart. epigr. 4 10.6> Spongea: muneribus conuenit illa meis.
<mart. epigr. 4 10.7> Non possunt nostros multae, Faustine, liturae
<mart. epigr. 4 10.8> Emendare iocos: una litura potest.
<mart. epigr. 4 11.1> Dum nimium uano tumefactus nomine gaudes
<mart. epigr. 4 11.2> Et Saturninum te, miser, esse pudet,
<mart. epigr. 4 11.3> Impia Parrhasia mouisti bella sub ursa,
<mart. epigr. 4 11.4> Qualia qui Phariae coniugis arma tulit.
<mart. epigr. 4 11.5_5> Excideratne adeo fatum tibi nominis huius,
<mart. epigr. 4 11.6> Obruit Actiaci quod grauis ira freti?
<mart. epigr. 4 11.7> An tibi promisit Rhenus quod non dedit illi
<mart. epigr. 4 11.8> Nilus, et Arctois plus licuisset aquis?
<mart. epigr. 4 11.9> Ille etiam nostris Antonius occidit armis,
<mart. epigr. 4 11.10_10> Qui tibi collatus, perfide, Caesar erat.
<mart. epigr. 4 12.1> Nulli, Thai, negas, sed si te non pudet istud,
<mart. epigr. 4 12.2> Hoc saltem pudeat, Thai, negare nihil.
<mart. epigr. 4 13.1> Claudia, Rufe, meo nubit Peregrina Pudenti:
<mart. epigr. 4 13.2> Macte esto taedis, o Hymenaee, tuis.
<mart. epigr. 4 13.3> Tam bene rara suo miscentur cinnama nardo,
<mart. epigr. 4 13.4> Massica Theseis tam bene uina fauis;
<mart. epigr. 4 13.5_5> Nec melius teneris iunguntur uitibus ulmi,
<mart. epigr. 4 13.6> Nec plus lotos aquas, litora myrtus amat.
<mart. epigr. 4 13.7> Candida perpetuo reside, Concordia, lecto,
<mart. epigr. 4 13.8> Tamque pari semper sit Venus aequa iugo:
<mart. epigr. 4 13.9> Diligat illa senem quondam, sed et ipsa marito
<mart. epigr. 4 13.10_10> Tum quoque, cum fuerit, non uideatur anus.
<mart. epigr. 4 14.1> Sili, Castalidum decus sororum,
<mart. epigr. 4 14.2> Qui periuria barbari furoris
<mart. epigr. 4 14.3> Ingenti premis ore perfidosque
<mart. epigr. 4 14.4> Astus Hannibalis leuisque Poenos
<mart. epigr. 4 14.5_5> Magnis cedere cogis Africanis:
<mart. epigr. 4 14.6> Paulum seposita seueritate,
<mart. epigr. 4 14.7> Dum blanda uagus alea December
<mart. epigr. 4 14.8> Incertis sonat hinc et hinc fritillis
<mart. epigr. 4 14.9> Et ludit tropa nequiore talo,
<mart. epigr. 4 14.10_10> Nostris otia commoda Camenis,
<mart. epigr. 4 14.11> Nec torua lege fronte, sed remissa
<mart. epigr. 4 14.12> Lasciuis madidos iocis libellos.
<mart. epigr. 4 14.13> Sic forsan tener ausus est Catullus
<mart. epigr. 4 14.14> Magno mittere Passerem Maroni.
<mart. epigr. 4 15.1> Mille tibi nummos hesterna luce roganti
<mart. epigr. 4 15.2> In sex aut septem, Caeciliane, dies
<mart. epigr. 4 15.3>"Non habeo" dixi: sed tu causatus amici
<mart. epigr. 4 15.4> Aduentum lancem paucaque uasa rogas.
<mart. epigr. 4 15.5_5> Stultus es? an stultum me credis, amice? negaui
<mart. epigr. 4 15.6> Mille tibi nummos, milia quinque dabo?
<mart. epigr. 4 16.1> Priuignum non esse tuae te, Galle, nouercae
<mart. epigr. 4 16.2> Rumor erat, coniunx dum fuit illa patris.
<mart. epigr. 4 16.3> Non tamen hoc poterat uiuo genitore probari.
<mart. epigr. 4 16.4> Iam nusquam pater est, Galle, nouerca domi est.
<mart. epigr. 4 16.5_5> Magnus ab infernis reuocetur Tullius umbris
<mart. epigr. 4 16.6> Et te defendat Regulus ipse licet,
<mart. epigr. 4 16.7> Non potes absolui: nam quae non desinit esse
<mart. epigr. 4 16.8> Post patrem, numquam, Galle, nouerca fuit.
<mart. epigr. 4 17.1> Facere in Lyciscam, Paule, me iubes uersus,
<mart. epigr. 4 17.2> Quibus illa lectis rubeat et sit irata.
<mart. epigr. 4 17.3> O Paule, malus es: irrumare uis solus.
<mart. epigr. 4 18.1> Qua uicina pluit Vipsanis porta columnis
<mart. epigr. 4 18.2> Et madet adsiduo lubricus imbre lapis,
<mart. epigr. 4 18.3> In iugulum pueri, qui roscida tecta subibat,
<mart. epigr. 4 18.4> Decidit hiberno praegrauis unda gelu:
<mart. epigr. 4 18.5_5> Cumque peregisset miseri crudelia fata,
<mart. epigr. 4 18.6> Tabuit in calido uulnere mucro tener.
<mart. epigr. 4 18.7> Quid non saeua sibi uoluit(==VOLUIT) Fortuna licere?
<mart. epigr. 4 18.8> Aut ubi non mors est, si iugulatis aquae?
<mart. epigr. 4 19.1> Hanc tibi Sequanicae pinguem textricis alumnam,
<mart. epigr. 4 19.2> Quae Lacedaemonium barbara nomen habet,
<mart. epigr. 4 19.3> Sordida, sed gelido non aspernanda Decembri
<mart. epigr. 4 19.4> Dona, peregrinam mittimus endromida:
<mart. epigr. 4 19.5_5> Seu lentum ceroma teris tepidumue trigona
<mart. epigr. 4 19.6> Siue harpasta manu puluerulenta rapis,
<mart. epigr. 4 19.7> Plumea seu laxi partiris pondera follis
<mart. epigr. 4 19.8> Siue leuem cursu uincere quaeris Athan
<mart. epigr. 4 19.9> Ne madidos intret penetrabile frigus in artus
<mart. epigr. 4 19.10_10> Neue grauis subita te premat Iris aqua.
<mart. epigr. 4 19.11> Ridebis uentos hoc munere tectus et imbris
<mart. epigr. 4 19.12> Nec sic in Tyria sindone tutus eris.
<mart. epigr. 4 20.1> Dicit se uetulam, cum sit Caerellia pupa:
<mart. epigr. 4 20.2> Pupam se dicit Gellia, cum sit anus.
<mart. epigr. 4 20.3> Ferre nec hanc possis, possis, Colline, nec illam
<mart. epigr. 4 20.4> Altera ridicula est, altera putidula.
<mart. epigr. 4 21.1> Nullos esse deos, inane caelum
<mart. epigr. 4 21.2> Affirmat Segius: probatque, quod se
<mart. epigr. 4 21.3> Factum, dum negat haec, uidet beatum.
<mart. epigr. 4 22.1> Primos passa toros et adhuc placanda marito
<mart. epigr. 4 22.2> Merserat in nitidos se Cleopatra lacus,
<mart. epigr. 4 22.3> Dum fugit amplexus. sed prodidit unda latentem;
<mart. epigr. 4 22.4> Lucebat, totis cum tegeretur aquis:
<mart. epigr. 4 22.5_5> Condita sic puro numerantur lilia uitro,
<mart. epigr. 4 22.6> Sic prohibet tenuis gemma latere rosas.
<mart. epigr. 4 22.7> Insilui mersusque uadis luctantia carpsi
<mart. epigr. 4 22.8> Basia: perspicuae plus uetuistis aquae.
<mart. epigr. 4 23.1> Dum tu lenta nimis diuque quaeris
<mart. epigr. 4 23.2> Quis primus tibi quisue sit secundus,
<mart. epigr. 4 23.3> Graium quos epigramma comparauit,
<mart. epigr. 4 23.4> Palmam Callimachus, Thalia, de se
<mart. epigr. 4 23.5_5> Facundo dedit ipse Brutiano.
<mart. epigr. 4 23.6> Qui si Cecropio satur lepore
<mart. epigr. 4 23.7> Romanae sale luserit Mineruae,
<mart. epigr. 4 23.8> Illi me facias, precor, secundum.
<mart. epigr. 4 24.1> Omnes quas habuit, Fabiane, Lycoris amicas
<mart. epigr. 4 24.2> Extulit: uxori fiat amica meae.
<mart. epigr. 4 25.1> Aemula Baianis Altini litora uillis
<mart. epigr. 4 25.2> Et Phaethontei conscia silua rogi,
<mart. epigr. 4 25.3> Quaeque Antenoreo Dryadum pulcherrima Fauno
<mart. epigr. 4 25.4> Nupsit ad Euganeos Sola puella lacus,
<mart. epigr. 4 25.5_5> Et tu Ledaeo felix Aquileia Timauo,
<mart. epigr. 4 25.6> Hic ubi septenas Cyllarus hausit aquas
<mart. epigr. 4 25.7> Vos eritis nostrae requies portusque senectae,
<mart. epigr. 4 25.8> Si iuris fuerint otia nostra sui.
<mart. epigr. 4 26.1> Quod te mane domi toto non uidimus anno,
<mart. epigr. 4 26.2> Vis dicam quantum, Postume, perdiderim?
<mart. epigr. 4 26.3> Tricenos, puto, bis, uicenos ter, puto, nummos.
<mart. epigr. 4 26.4> Ignosces: togulam, Postume, pluris emo.
<mart. epigr. 4 27.1> Saepe meos laudare soles, Auguste, libellos.
<mart. epigr. 4 27.2> Inuidus ecce negat: num minus ergo soles?
<mart. epigr. 4 27.3> Quid quod honorato non sola uoce dedisti
<mart. epigr. 4 27.4> Non alius poterat quae dare dona mihi?
<mart. epigr. 4 27.5_5> Ecce iterum nigros corrodit liuidus ungues.
<mart. epigr. 4 27.6> Da, Caesar, tanto tu magis, ut doleat.
<mart. epigr. 4 28.1> Donasti tenero, Chloe, Luperco
<mart. epigr. 4 28.2> Hispanas Tyriasque coccinasque,
<mart. epigr. 4 28.3> Et lotam tepido togam Galaeso,
<mart. epigr. 4 28.4> Indos sardonychas, Scythas smaragdos,
<mart. epigr. 4 28.5_5> Et centum dominos nouae monetae:
<mart. epigr. 4 28.6> Et quidquid petit usque et usque donas.
<mart. epigr. 4 28.7> Vae glabraria, uae tibi misella:
<mart. epigr. 4 28.8> Nudam te statuet tuus Lupercus.
<mart. epigr. 4 29.1> Obstat, care Pudens, nostris sua turba libellis
<mart. epigr. 4 29.2> Lectoremque frequens lassat et implet opus.
<mart. epigr. 4 29.3> Rara iuuant: primis sic maior gratia pomis,
<mart. epigr. 4 29.4> Hibernae pretium sic meruere rosae;
<mart. epigr. 4 29.5_5> Sic spoliatricem commendat fastus amicam
<mart. epigr. 4 29.6> Ianua nec iuuenem semper aperta tenet.
<mart. epigr. 4 29.7> Saepius in libro numeratur Persius uno
<mart. epigr. 4 29.8> Quam leuis in tota Marsus Amazonide.
<mart. epigr. 4 29.9> Tu quoque de nostris releges quemcumque libellis,
<mart. epigr. 4 29.10_10> Esse puta solum: sic tibi pluris erit.
<mart. epigr. 4 30.1> Baiano procul a lacu, monemus,
<mart. epigr. 4 30.2> Piscator, fuge, ne nocens recedas.
<mart. epigr. 4 30.3> Sacris(==SA+CRIS) piscibus hae natantur undae,
<mart. epigr. 4 30.4> Qui norunt dominum manumque lambunt
<mart. epigr. 4 30.5_5> Illam, qua nihil est in orbe maius.
<mart. epigr. 4 30.6> Quid quod nomen habent et ad magistri
<mart. epigr. 4 30.7> Vocem quisque sui uenit citatus?
<mart. epigr. 4 30.8> Hoc quondam Libys impius profundo,
<mart. epigr. 4 30.9> Dum praedam calamo tremente ducit,
<mart. epigr. 4 30.10_10> Raptis luminibus repente caecus
<mart. epigr. 4 30.11> Captum non potuit uidere piscem,
<mart. epigr. 4 30.12> Et nunc sacrilegos perosus hamos
<mart. epigr. 4 30.13> Baianos sedet ad lacus rogator.
<mart. epigr. 4 30.14> At tu, dum potes, innocens recede
<mart. epigr. 4 30.15_15> Iactis simplicibus cibis in undas,
<mart. epigr. 4 30.16> Et pisces uenerare delicatos.
<mart. epigr. 4 31.1> Quod cupis in nostris dicique legique libellis
<mart. epigr. 4 31.2> Et nonnullus honos creditur iste tibi,
<mart. epigr. 4 31.3> Ne ualeam si non res est gratissima nobis
<mart. epigr. 4 31.4> Et uolo te chartis inseruisse meis.
<mart. epigr. 4 31.5_5> Sed tu nomen habes auerso fonte sororum
<mart. epigr. 4 31.6> Impositum, mater quod tibi dura dedit;
<mart. epigr. 4 31.7> Quod nec Melpomene, quod nec Polyhymnia possit
<mart. epigr. 4 31.8> Nec pia cum Phoebo dicere Calliope.
<mart. epigr. 4 31.9> Ergo aliquod gratum Musis tibi nomen adopta:
<mart. epigr. 4 31.10_10> Non semper belle dicitur "Hippodame".
<mart. epigr. 4 32.1> Et latet et lucet Phaethontide condita gutta,
<mart. epigr. 4 32.2> Vt uideatur apis nectare clusa suo.
<mart. epigr. 4 32.3> Dignum tantorum pretium tulit illa laborum:
<mart. epigr. 4 32.4> Credibile est ipsam sic uoluisse(==VOLUISSE) mori.
<mart. epigr. 4 33.1> Plena laboratis habeas cum scrinia libris,
<mart. epigr. 4 33.2> Emittis quare, Sosibiane, nihil?
<mart. epigr. 4 33.3>"Edent heredes" inquis "mea carmina". quando?
<mart. epigr. 4 33.4> Tempus erat iam te, Sosibiane, legi.
<mart. epigr. 4 34.1> Sordida cum tibi sit, uerum tamen, Attale, dicit,
<mart. epigr. 4 34.2> Quisquis te niueam dicit habere togam.
<mart. epigr. 4 35.1> Frontibus aduersis molles concurrere dammas
<mart. epigr. 4 35.2> Vidimus et fati sorte iacere pari.
<mart. epigr. 4 35.3> Spectauere canes praedam, stupuitque superbus
<mart. epigr. 4 35.4> Venator cultro nil superesse suo.
<mart. epigr. 4 35.5_5> Vnde leues animi tanto caluere furore?
<mart. epigr. 4 35.6> Sic pugnant tauri, sic cecidere uiri.
<mart. epigr. 4 36.1> Cana est barba tibi, nigra est coma: tinguere barbam
<mart. epigr. 4 36.2> Non potes - haec causa est - et potes, Ole, comam.
<mart. epigr. 4 37.1>"Centum Coranus et ducenta Mancinus,
<mart. epigr. 4 37.2> Trecenta debet Titius, hoc bis Albinus,
<mart. epigr. 4 37.3> Decies Sabinus alterumque Serranus;
<mart. epigr. 4 37.4> Ex insulis fundisque tricies soldum,
<mart. epigr. 4 37.5_5> Ex pecore redeunt ter ducena Parmensi":
<mart. epigr. 4 37.6> Totis diebus, Afer, hoc mihi narras
<mart. epigr. 4 37.7> Et teneo melius ista quam meum nomen.
<mart. epigr. 4 37.8> Numeres oportet aliquid, ut pati possim:
<mart. epigr. 4 37.9> Cotidianam refice nauseam nummis:
<mart. epigr. 4 37.10_10> Audire gratis, Afer, ista non possum.
<mart. epigr. 4 38.1> Galla, nega: satiatur amor nisi gaudia torquent:
<mart. epigr. 4 38.2> Sed noli nimium, Galla, negare diu.
<mart. epigr. 4 39.1> Argenti genus omne comparasti,
<mart. epigr. 4 39.2> Et solus ueteres Myronos artes,
<mart. epigr. 4 39.3> Solus Praxitelus manum Scopaeque,
<mart. epigr. 4 39.4> Solus Phidiaci toreuma caeli,
<mart. epigr. 4 39.5_5> Solus Mentoreos habes labores.
<mart. epigr. 4 39.6> Nec desunt tibi uera Gratiana
<mart. epigr. 4 39.7> Nec quae Callaico linuntur auro
<mart. epigr. 4 39.8> Nec mensis anaglypta de paternis.
<mart. epigr. 4 39.9> Argentum tamen inter omne miror
<mart. epigr. 4 39.10_10> Quare non habeas, Charine, purum.
<mart. epigr. 4 40.1> Atria Pisonum stabant cum stemmate toto
<mart. epigr. 4 40.2> Et docti Senecae ter numeranda domus;
<mart. epigr. 4 40.3> Praetulimus tantis solum te, Postume, regnis:
<mart. epigr. 4 40.4> Pauper eras et eques sed mihi consul eras.
<mart. epigr. 4 40.5_5> Tecum ter denas numeraui, Postume, brumas:
<mart. epigr. 4 40.6> Communis nobis lectus et unus erat.
<mart. epigr. 4 40.7> Iam donare potes, iam perdere, plenus honorum,
<mart. epigr. 4 40.8> Largus opum: expecto, Postume, quid facias.
<mart. epigr. 4 40.9> Nil facis et serum est alium mihi quaerere regem.
<mart. epigr. 4 40.10_10> Hoc, Fortuna, placet? "Postumus imposuit".
<mart. epigr. 4 41.1> Quid recitaturus circumdas uellera collo?
<mart. epigr. 4 41.2> Conueniunt nostris auribus ista magis.
<mart. epigr. 4 42.1> Si quis forte mihi possit praestare roganti,
<mart. epigr. 4 42.2> Audi, quem puerum, Flacce, rogare uelim.
<mart. epigr. 4 42.3> Niliacis primum puer hic nascatur in oris:
<mart. epigr. 4 42.4> Nequitias tellus scit dare nulla magis.
<mart. epigr. 4 42.5_5> Sit niue candidior: namque in Mareotide fusca
<mart. epigr. 4 42.6> Pulchrior est quanto rarior iste color.
<mart. epigr. 4 42.7> Lumina sideribus certent mollesque flagellent
<mart. epigr. 4 42.8> Colla comae: tortas non amo, Flacce, comas.
<mart. epigr. 4 42.9> Frons breuis atque modus leuiter sit naribus uncis,
<mart. epigr. 4 42.10_10> Paestanis rubeant aemula labra rosis.
<mart. epigr. 4 42.11> Saepe et nolentem cogat nolitque uolentem,
<mart. epigr. 4 42.12> Liberior domino saepe sit ille suo;
<mart. epigr. 4 42.13> Et timeat pueros, excludat saepe puellas:
<mart. epigr. 4 42.14> Vir reliquis, uni sit puer ille mihi.
<mart. epigr. 4 42.15_15>"Iam scio, nec fallis: nam me quoque iudice uerum est.
<mart. epigr. 4 42.16> Talis erat" dices "noster Amazonicus".
<mart. epigr. 4 43.1> Non dixi, Coracine, te cinaedum:
<mart. epigr. 4 43.2> Non sum tam temerarius nec audax
<mart. epigr. 4 43.3> Nec mendacia qui loquar libenter.
<mart. epigr. 4 43.4> Si dixi, Coracine, te cinaedum,
<mart. epigr. 4 43.5_5> Iratam mihi Pontiae lagonam,
<mart. epigr. 4 43.6> Iratum calicem mihi Metili:
<mart. epigr. 4 43.7> Iuro per Syrios tibi tumores,
<mart. epigr. 4 43.8> Iuro per Berecyntios furores.
<mart. epigr. 4 43.9> Quid dixi tamen? hoc leue et pusillum,
<mart. epigr. 4 43.10_10> Quod notum est, quod et ipse non negabis:
<mart. epigr. 4 43.11> Dixi te, Coracine, cunnilingum.
<mart. epigr. 4 44.1> Hic est pampineis uiridis modo Vesbius umbris,
<mart. epigr. 4 44.2> Presserat hic madidos nobilis uua lacus:
<mart. epigr. 4 44.3> Haec iuga, quam Nysae colles plus Bacchus amauit,
<mart. epigr. 4 44.4> Hoc nuper Satyri monte dedere choros.
<mart. epigr. 4 44.5_5> Haec Veneris sedes, Lacedaemone gratior illi,
<mart. epigr. 4 44.6> Hic locus Herculeo nomine clarus erat.
<mart. epigr. 4 44.7> Cuncta iacent flammis et tristi mersa fauilla:
<mart. epigr. 4 44.8> Nec superi uellent hoc licuisse sibi.
<mart. epigr. 4 45.1> Haec tibi pro nato plena dat laetus acerra,
<mart. epigr. 4 45.2> Phoebe, Palatinus munera Parthenius,
<mart. epigr. 4 45.3> Vt qui prima nouo signat quinquennia lustro,
<mart. epigr. 4 45.4> Impleat innumeras Burrus Olympiadas.
<mart. epigr. 4 45.5_5> Fac rata uota patris: sic te tua diligat arbor
<mart. epigr. 4 45.6> Gaudeat et certa uirginitate soror,
<mart. epigr. 4 45.7> Perpetuo sic flore mices, sic denique non sint
<mart. epigr. 4 45.8> Tam longae Bromio quam tibi, Phoebe, comae.
<mart. epigr. 4 46.1> Saturnalia diuitem Sabellum
<mart. epigr. 4 46.2> Fecerunt: merito tumet Sabellus,
<mart. epigr. 4 46.3> Nec quemquam putat esse praedicatque
<mart. epigr. 4 46.4> Inter causidicos beatiorem.
<mart. epigr. 4 46.5_5> Hos fastus animosque dat Sabello
<mart. epigr. 4 46.6> Farris semodius fabaeque fresae,
<mart. epigr. 4 46.7> Et turis piperisque tres selibrae,
<mart. epigr. 4 46.8> Et Lucanica uentre cum Falisco,
<mart. epigr. 4 46.9> Et nigri(==NI+GRI+) Syra defruti lagona,
<mart. epigr. 4 46.10_10> Et ficus Libyca gelata testa
<mart. epigr. 4 46.11> Cum bulbis cocleisque caseoque.
<mart. epigr. 4 46.12> Piceno quoque uenit a cliente
<mart. epigr. 4 46.13> Parcae cistula non capax oliuae,
<mart. epigr. 4 46.14> Et crasso figuli polita caelo
<mart. epigr. 4 46.15_15> Septenaria synthesis Sagunti,
<mart. epigr. 4 46.16> Hispanae luteum rotae toreuma,
<mart. epigr. 4 46.17> Et lato uariata mappa clauo.
<mart. epigr. 4 46.18> Saturnalia fructuosiora
<mart. epigr. 4 46.19> Annis non habuit decem Sabellus.
<mart. epigr. 4 47.1> Encaustus Phaethon tabula tibi pictus in hac est.
<mart. epigr. 4 47.2> Quid tibi uis, dipyrum qui Phaethonta facis?
<mart. epigr. 4 48.1> Percidi gaudes, percisus, Papyle, ploras.
<mart. epigr. 4 48.2> Cur, quae uis fieri, Papyle, facta doles?
<mart. epigr. 4 48.3> Paenitet obscenae pruriginis? an magis illud
<mart. epigr. 4 48.4> Fles, quod percidi, Papyle, desieris?
<mart. epigr. 4 49.1> Nescit, crede mihi, quid sint epigrammata, Flacce,
<mart. epigr. 4 49.2> Qui tantum lusus illa iocosque uocat.
<mart. epigr. 4 49.3> Ille magis ludit qui scribit prandia saeui
<mart. epigr. 4 49.4> Tereos aut cenam, crude Thyesta, tuam,
<mart. epigr. 4 49.5_5> Aut puero liquidas aptantem Daedalon alas
<mart. epigr. 4 49.6> Pascentem Siculas aut Polyphemon ouis.
<mart. epigr. 4 49.7> A nostris procul est omnis uesica libellis
<mart. epigr. 4 49.8> Musa nec insano syrmate nostra tumet.
<mart. epigr. 4 49.9>"Illa tamen laudant omnes, mirantur, adorant".
<mart. epigr. 4 49.10_10> Confiteor: laudant illa sed ista legunt.
<mart. epigr. 4 50.1> Quid me, Thai, senem subinde dicis?
<mart. epigr. 4 50.2> Nemo est, Thai, senex ad irrumandum.
<mart. epigr. 4 51.1> Cum tibi non essent sex milia, Caeciliane,
<mart. epigr. 4 51.2> Ingenti late uectus es hexaphoro:
<mart. epigr. 4 51.3> Postquam bis decies tribuit dea caeca sinumque
<mart. epigr. 4 51.4> Ruperunt nummi, factus es, ecce, pedes.
<mart. epigr. 4 51.5_5> Quid tibi pro meritis et tantis laudibus optem?
<mart. epigr. 4 51.6> Di reddant sellam, Caeciliane, tibi.
<mart. epigr. 4 52.1> Gestari iunctis nisi desinis, Hedyle, capris,
<mart. epigr. 4 52.2> Qui modo ficus eras, iam caprificus eris.
<mart. epigr. 4 53.1> Hunc, quem saepe uides intra penetralia nostrae
<mart. epigr. 4 53.2> Pallados et templi limina, Cosme, noui
<mart. epigr. 4 53.3> Cum baculo peraque senem, cui cana putrisque
<mart. epigr. 4 53.4> Stat coma et in pectus sordida barba cadit,
<mart. epigr. 4 53.5_5> Cerea quem nudi tegit uxor abolla grabati,
<mart. epigr. 4 53.6> Cui dat latratos obuia turba cibos,
<mart. epigr. 4 53.7> Esse putas Cynicum deceptus imagine ficta:
<mart. epigr. 4 53.8> Non est hic Cynicus, Cosme: quid ergo? canis.
<mart. epigr. 4 54.1> O cui Tarpeias licuit contingere quercus
<mart. epigr. 4 54.2> Et meritas prima cingere fronde comas,
<mart. epigr. 4 54.3> Si sapis, utaris totis, Colline, diebus
<mart. epigr. 4 54.4> Extremumque tibi semper adesse putes.
<mart. epigr. 4 54.5_5> Lanificas nulli tres exorare puellas
<mart. epigr. 4 54.6> Contigit: obseruant quem statuere diem.
<mart. epigr. 4 54.7> Diuitior Crispo, Thrasea constantior ipso
<mart. epigr. 4 54.8> Lautior et nitido sis Meliore licet:
<mart. epigr. 4 54.9> Nil adicit penso Lachesis fusosque sororum
<mart. epigr. 4 54.10_10> Explicat et semper de tribus una negat.
<mart. epigr. 4 55.1> Luci, gloria temporum tuorum,
<mart. epigr. 4 55.2> Qui Caium ueterem Tagumque nostrum
<mart. epigr. 4 55.3> Arpis cedere non sinis disertis:
<mart. epigr. 4 55.4> Argiuas generatus inter urbes
<mart. epigr. 4 55.5_5> Thebas carmine cantet aut Mycenas,
<mart. epigr. 4 55.6> Aut claram Rhodon aut libidinosae
<mart. epigr. 4 55.7> Ledaeas Lacedaemonos palaestras:
<mart. epigr. 4 55.8> Nos Celtis genitos et ex Hiberis
<mart. epigr. 4 55.9> Nostrae nomina duriora terrae
<mart. epigr. 4 55.10_10> Grato non pudeat referre uersu
<mart. epigr. 4 55.11> Saeuo Bilbilin optimam metallo,
<mart. epigr. 4 55.12> Quae uincit Chalybasque Noricosque,
<mart. epigr. 4 55.13> Et ferro Plateam suo sonantem,
<mart. epigr. 4 55.14> Quam fluctu tenui sed inquieto
<mart. epigr. 4 55.15_15> Armorum Salo temperator ambit,
<mart. epigr. 4 55.16> Tutelamque chorosque Rixamarum,
<mart. epigr. 4 55.17> Et conuiuia festa Carduarum,
<mart. epigr. 4 55.18> Et textis Peterin rosis rubentem,
<mart. epigr. 4 55.19> Atque antiqua patrum theatra Rigas,
<mart. epigr. 4 55.20_20> Et certos iaculo leui Silaos,
<mart. epigr. 4 55.21> Turgontique lacus Perusiaeque,
<mart. epigr. 4 55.22> Et paruae uada pura Tuetonissae,
<mart. epigr. 4 55.23> Et sanctum Buradonis ilicetum,
<mart. epigr. 4 55.24> Per quod uel piger ambulat uiator,
<mart. epigr. 4 55.25_25> Et quae fortibus excolit iuuencis
<mart. epigr. 4 55.26> Curuae Manlius arua Vatiuescae.
<mart. epigr. 4 55.27> Haec tam rustica, delicate lector,
<mart. epigr. 4 55.28> Rides nomina? rideas licebit,
<mart. epigr. 4 55.29> Haec tam rustica malo, quam Butuntos.
<mart. epigr. 4 56.1> Munera quod senibus uiduisque ingentia mittis,
<mart. epigr. 4 56.2> Vis te munificum, Gargiliane, uocem?
<mart. epigr. 4 56.3> Sordidius nihil est, nihil est te spurcius uno,
<mart. epigr. 4 56.4> Qui potes insidias dona uocare tuas:
<mart. epigr. 4 56.5_5> Sic auidis fallax indulget piscibus hamus,
<mart. epigr. 4 56.6> Callida sic stultas decipit esca feras.
<mart. epigr. 4 56.7> Quid sit largiri, quid sit donare docebo,
<mart. epigr. 4 56.8> Si nescis: dona, Gargiliane, mihi.
<mart. epigr. 4 57.1> Dum nos blanda tenent lasciui stagna Lucrini
<mart. epigr. 4 57.2> Et quae pumiceis fontibus antra calent,
<mart. epigr. 4 57.3> Tu colis Argei regnum, Faustine, coloni,
<mart. epigr. 4 57.4> Quo te bis decimus ducit ab urbe lapis.
<mart. epigr. 4 57.5_5> Horrida sed feruent Nemeaei pectora monstri,
<mart. epigr. 4 57.6> Nec satis est Baias igne calere suo.
<mart. epigr. 4 57.7> Ergo sacri fontes et litora grata ualete,
<mart. epigr. 4 57.8> Nympharum pariter Nereidumque domus.
<mart. epigr. 4 57.9> Herculeos colles gelida uos uincite bruma,
<mart. epigr. 4 57.10_10> Nunc Tiburtinis cedite frigoribus.
<mart. epigr. 4 58.1> In tenebris luges amissum, Galla, maritum.
<mart. epigr. 4 58.2> Nam plorare pudet te, puto, Galla uirum.
<mart. epigr. 4 59.1> Flentibus Heliadum ramis dum uipera repit,
<mart. epigr. 4 59.2> Fluxit in obstantem sucina gemma feram:
<mart. epigr. 4 59.3> Quae dum miratur pingui se rore teneri,
<mart. epigr. 4 59.4> Concreto riguit uincta repente gelu.
<mart. epigr. 4 59.5_5> Ne tibi regali placeas, Cleopatra, sepulchro,
<mart. epigr. 4 59.6> Vipera si tumulo nobiliore iacet.
<mart. epigr. 4 60.1> Ardea solstitio Castranaque rura petantur
<mart. epigr. 4 60.2> Quique Cleonaeo sidere feruet ager,
<mart. epigr. 4 60.3> Cum Tiburtinas damnet Curiatius auras
<mart. epigr. 4 60.4> Inter laudatas ad Styga missus aquas.
<mart. epigr. 4 60.5_5> Nullo fata loco possis excludere: cum mors
<mart. epigr. 4 60.6> Venerit, in medio Tibure Sardinia est.
<mart. epigr. 4 61.1> Donasse amicum tibi ducenta, Mancine,
<mart. epigr. 4 61.2> Nuper superbo laetus ore iactasti.
<mart. epigr. 4 61.3> Quartus dies est, in schola poetarum
<mart. epigr. 4 61.4> Dum fabulamur, milibus decem dixti
<mart. epigr. 4 61.5_5> Emptas lacernas munus esse Pompullae,
<mart. epigr. 4 61.6> Sardonycha uerum lineisque ter cinctum
<mart. epigr. 4 61.7> Duasque similes fluctibus maris gemmas
<mart. epigr. 4 61.8> Dedisse Bassam Caeliamque iurasti.
<mart. epigr. 4 61.9> Here de theatro, Pollione cantante,
<mart. epigr. 4 61.10_10> Cum subito abires, dum fugis, loquebaris,
<mart. epigr. 4 61.11> Hereditatis tibi trecenta uenisse,
<mart. epigr. 4 61.12> Et mane centum, et post meridie centum.
<mart. epigr. 4 61.13> Quid tibi sodales fecimus mali tantum?
<mart. epigr. 4 61.14> Miserere iam crudelis et sile tandem,
<mart. epigr. 4 61.15_15> Aut, si tacere lingua non potest ista,
<mart. epigr. 4 61.16> Aliquando narra quod uelimus audire.
<mart. epigr. 4 62.1> Tibur in Herculeum migrauit nigra Lycoris,
<mart. epigr. 4 62.2> Omnia dum fieri candida credit ibi.
<mart. epigr. 4 63.1> Dum petit a Baulis mater Caerellia Baias,
<mart. epigr. 4 63.2> Occidit insani crimine mersa freti.
<mart. epigr. 4 63.3> Gloria quanta perit uobis! haec monstra Neroni
<mart. epigr. 4 63.4> Nec iussae quondam praestiteratis, aquae.
<mart. epigr. 4 64.1> Iuli iugera pauca Martialis
<mart. epigr. 4 64.2> Hortis Hesperidum beatiora
<mart. epigr. 4 64.3> Longo Ianiculi iugo recumbunt:
<mart. epigr. 4 64.4> Lati collibus eminent recessus
<mart. epigr. 4 64.5_5> Et planus modico tumore uertex
<mart. epigr. 4 64.6> Caelo perfruitur sereniore
<mart. epigr. 4 64.7> Et curuas nebula tegente ualles
<mart. epigr. 4 64.8> Solus luce nitet peculiari:
<mart. epigr. 4 64.9> Puris leniter admouentur astris
<mart. epigr. 4 64.10_10> Celsae culmina delicata uillae.
<mart. epigr. 4 64.11> Hinc septem dominos uidere montis
<mart. epigr. 4 64.12> Et totam licet aestimare Romam,
<mart. epigr. 4 64.13> Albanos quoque Tusculosque colles
<mart. epigr. 4 64.14> Et quodcumque iacet sub urbe frigus,
<mart. epigr. 4 64.15_15> Fidenas ueteres breuesque Rubras,
<mart. epigr. 4 64.16> Et quod uirgineo cruore gaudet
<mart. epigr. 4 64.17> Annae pomiferum nemus Perennae.
<mart. epigr. 4 64.18> Illinc Flaminiae Salariaeque
<mart. epigr. 4 64.19> Gestator patet essedo tacente,
<mart. epigr. 4 64.20_20> Ne blando rota sit molesta somno,
<mart. epigr. 4 64.21> Quem nec rumpere nauticum celeuma
<mart. epigr. 4 64.22> Nec clamor ualet helciariorum,
<mart. epigr. 4 64.23> Cum sit tam prope Muluius sacrumque
<mart. epigr. 4 64.24> Lapsae per Tiberim uolent carinae.
<mart. epigr. 4 64.25_25> Hoc rus, seu potius domus uocanda est,
<mart. epigr. 4 64.26> Commendat dominus: tuam putabis,
<mart. epigr. 4 64.27> Tam non inuida tamque liberalis,
<mart. epigr. 4 64.28> Tam comi patet hospitalitate:
<mart. epigr. 4 64.29> Credas Alcinoi pios Penates
<mart. epigr. 4 64.30_30> Aut facti modo diuitis Molorchi.
<mart. epigr. 4 64.31> Vos nunc omnia parua qui putatis,
<mart. epigr. 4 64.32> Centeno gelidum ligone Tibur
<mart. epigr. 4 64.33> Vel Praeneste domate pendulamque
<mart. epigr. 4 64.34> Vni dedite Setiam colono,
<mart. epigr. 4 64.35_35> Dum me iudice praeferantur istis
<mart. epigr. 4 64.36> Iuli iugera pauca Martialis.
<mart. epigr. 4 65.1> Oculo Philaenis semper altero plorat.
<mart. epigr. 4 65.2> Quo fiat istud quaeritis modo? lusca est.
<mart. epigr. 4 66.1> Egisti uitam semper, Line, municipalem,
<mart. epigr. 4 66.2> Qua nihil omnino uilius esse potest.
<mart. epigr. 4 66.3> Idibus et raris togula est excussa Kalendis
<mart. epigr. 4 66.4> Duxit et aestates synthesis una decem.
<mart. epigr. 4 66.5_5> Saltus aprum, campus leporem tibi misit inemptum,
<mart. epigr. 4 66.6> Silua grauis turdos exagitata dedit.
<mart. epigr. 4 66.7> Captus flumineo uenit de gurgite piscis,
<mart. epigr. 4 66.8> Vina ruber fudit non peregrina cadus.
<mart. epigr. 4 66.9> Nec tener Argolica missus de gente minister,
<mart. epigr. 4 66.10_10> Sed stetit inculti rustica turba foci.
<mart. epigr. 4 66.11> Vilica uel duri compressa est nupta coloni,
<mart. epigr. 4 66.12> Incaluit quotiens saucia uena mero.
<mart. epigr. 4 66.13> Nec nocuit tectis ignis nec Sirius agris,
<mart. epigr. 4 66.14> Nec mersa est pelago nec fuit ulla ratis.
<mart. epigr. 4 66.15_15> Supposita est blando numquam tibi tessera talo,
<mart. epigr. 4 66.16> Alea sed parcae sola fuere nuces.
<mart. epigr. 4 66.17> Dic ubi sit decies, mater quod auara reliquit.
<mart. epigr. 4 66.18> Nusquam est: fecisti rem, Line, difficilem.
<mart. epigr. 4 67.1> Praetorem pauper centum sestertia Gaurus
<mart. epigr. 4 67.2> Orabat cana notus amicitia,
<mart. epigr. 4 67.3> Dicebatque suis haec tantum desse trecentis,
<mart. epigr. 4 67.4> Vt posset domino plaudere iustus eques.
<mart. epigr. 4 67.5_5> Praetor ait "scis me Scorpo Thalloque daturum,
<mart. epigr. 4 67.6> Atque utinam centum milia sola darem".
<mart. epigr. 4 67.7> Ah pudet ingratae, pudet ah male diuitis arcae.
<mart. epigr. 4 67.8> Quod non uis equiti, uis dare, praetor, equo?
<mart. epigr. 4 68.1> Inuitas centum quadrantibus et bene cenas.
<mart. epigr. 4 68.2> Vt cenem inuitor, Sexte, an ut inuideam?
<mart. epigr. 4 69.1> Tu Setina quidem semper uel Massica ponis,
<mart. epigr. 4 69.2> Papyle, sed rumor tam bona uina negat:
<mart. epigr. 4 69.3> Diceris hac factus caeleps quater esse lagona.
<mart. epigr. 4 69.4> Nec puto nec credo, Papyle, nec sitio.
<mart. epigr. 4 70.1> Nihil Ammiano praeter aridam restem
<mart. epigr. 4 70.2> Moriens reliquit ultimis pater ceris.
<mart. epigr. 4 70.3> Fieri putaret posse quis, Marulline,
<mart. epigr. 4 70.4> Vt Ammianus mortuum patrem nollet?
<mart. epigr. 4 71.1> Quaero diu totam, Safroni Rufe, per urbem,
<mart. epigr. 4 71.2> Si qua puella neget: nulla puella negat.
<mart. epigr. 4 71.3> Tamquam fas non sit, tamquam sit turpe negare,
<mart. epigr. 4 71.4> Tamquam non liceat: nulla puella negat.
<mart. epigr. 4 71.5_5> Casta igitur nulla est? sunt castae mille. quid ergo
<mart. epigr. 4 71.6> Casta facit? non dat, non tamen illa negat.
<mart. epigr. 4 72.1> Exigis ut donem nostros tibi, Quinte, libellos.
<mart. epigr. 4 72.2> Non habeo sed habet bybliopola Tryphon.
<mart. epigr. 4 72.3>"Aes dabo pro nugis et emam tua carmina sanus?
<mart. epigr. 4 72.4> Non" inquis "faciam tam fatue". nec ego.
<mart. epigr. 4 73.1> Cum grauis extremas Vestinus duceret horas
<mart. epigr. 4 73.2> Et iam per Stygias esset iturus aquas,
<mart. epigr. 4 73.3> Vltima uoluentis orauit pensa sorores,
<mart. epigr. 4 73.4> Vt traherent parua stamina pulla mora,
<mart. epigr. 4 73.5_5> Iam sibi defunctus caris dum uiuit amicis.
<mart. epigr. 4 73.6> Mouerunt tetricas tam pia uota deas.
<mart. epigr. 4 73.7> Tunc largas partitus opes a luce recessit
<mart. epigr. 4 73.8> Seque mori post hoc credidit ille senem.
<mart. epigr. 4 74.1> Aspicis imbelles temptent quam fortia dammae
<mart. epigr. 4 74.2> Proelia? tam timidis quanta sit ira feris?
<mart. epigr. 4 74.3> In mortem paruis concurrere frontibus ardent.
<mart. epigr. 4 74.4> Vis, Caesar, dammis parcere? mitte canes.
<mart. epigr. 4 75.1> O felix animo, felix, Nigrina, marito
<mart. epigr. 4 75.2> Atque inter Latias gloria prima nurus:
<mart. epigr. 4 75.3> Te patrios miscere iuuat cum coniuge census,
<mart. epigr. 4 75.4> Gaudentem socio participique uiro.
<mart. epigr. 4 75.5_5> Arserit Euhadne flammis iniecta mariti,
<mart. epigr. 4 75.6> Nec minor Alcestin fama sub astra ferat:
<mart. epigr. 4 75.7> Tu melius: certo meruisti pignore uitae
<mart. epigr. 4 75.8> Vt tibi non esset morte probandus amor.
<mart. epigr. 4 76.1> Milia misisti mihi sex bis sena petenti:
<mart. epigr. 4 76.2> Vt bis sena feram bis duodena petam.
<mart. epigr. 4 77.1> Numquam diuitias deos rogaui
<mart. epigr. 4 77.2> Contentus modicis meoque laetus:
<mart. epigr. 4 77.3> Paupertas, ueniam dabis, recede.
<mart. epigr. 4 77.4> Causast quae subiti nouique uoti?
<mart. epigr. 4 77.5_5> Pendentem uolo Zoilum uidere.
<mart. epigr. 4 78.1> Condita cum tibi sit iam sexagensima messis
<mart. epigr. 4 78.2> Et facies multo splendeat alba pilo,
<mart. epigr. 4 78.3> Discurris tota uagus urbe, nec ulla cathedra est
<mart. epigr. 4 78.4> Cui non mane feras irrequietus Haue;
<mart. epigr. 4 78.5_5> Et sine te nulli fas est prodire tribuno,
<mart. epigr. 4 78.6> Nec caret officio consul uterque tuo;
<mart. epigr. 4 78.7> Et sacro decies repetis Palatia cliuo
<mart. epigr. 4 78.8> Sigerosque meros Partheniosque sonas.
<mart. epigr. 4 78.9> Haec faciant sane iuuenes: deformius, Afer,
<mart. epigr. 4 78.10_10> Omnino nihil est ardalione sene.
<mart. epigr. 4 79.1> Hospes eras nostri semper, Matho, Tiburtini.
<mart. epigr. 4 79.2> Hoc emis. imposui: rus tibi uendo tuum.
<mart. epigr. 4 80.1> Declamas in febre, Maron: hanc esse phrenesin
<mart. epigr. 4 80.2> Si nescis, non es sanus, amice Maron.
<mart. epigr. 4 80.3> Declamas aeger, declamas hemitritaeos:
<mart. epigr. 4 80.4> Si sudare aliter non potes, est ratio.
<mart. epigr. 4 80.5_5>"Magna tamen res est". erras; cum uiscera febris
<mart. epigr. 4 80.6> Exurit, res est magna tacere, Maron.
<mart. epigr. 4 81.1> Epigramma nostrum cum Fabulla legisset
<mart. epigr. 4 81.2> Negare nullam quo queror puellarum,
<mart. epigr. 4 81.3> Semel rogata bisque terque neglexit
<mart. epigr. 4 81.4> Preces amantis. iam, Fabulla, promitte
<mart. epigr. 4 81.5_5> Negare iussi, pernegare non iussi.
<mart. epigr. 4 82.1> Hos quoque commenda Venuleio, Rufe, libellos
<mart. epigr. 4 82.2> Imputet et nobis otia parua roga,
<mart. epigr. 4 82.3> Immemor et paulum curarum operumque suorum
<mart. epigr. 4 82.4> Non tetrica nugas exigat aure meas.
<mart. epigr. 4 82.5_5> Sed nec post primum legat haec summumue trientem,
<mart. epigr. 4 82.6> Sed sua cum medius proelia Bacchus amat.
<mart. epigr. 4 82.7> Si nimis est legisse duos, tibi charta plicetur
<mart. epigr. 4 82.8> Altera: diuisum sic breue fiet opus.
<mart. epigr. 4 83.1> Securo nihil est te, Naeuole, peius; eodem
<mart. epigr. 4 83.2> Sollicito nihil est, Naeuole, te melius.
<mart. epigr. 4 83.3> Securus nullum resalutas, despicis omnes,
<mart. epigr. 4 83.4> Nec quisquam liber nec tibi natus homo est:
<mart. epigr. 4 83.5_5> Sollicitus donas, dominum regemque salutas,
<mart. epigr. 4 83.6> Inuitas. esto, Naeuole, sollicitus.
<mart. epigr. 4 84.1> Non est in populo nec urbe tota
<mart. epigr. 4 84.2> A se Thaida qui probet fututam,
<mart. epigr. 4 84.3> Cum multi cupiant rogentque multi.
<mart. epigr. 4 84.4> Tam casta est, rogo, Thais? immo fellat.
<mart. epigr. 4 85.1> Nos bibimus uitro, tu murra, Pontice. quare?
<mart. epigr. 4 85.2> Prodat perspicuus ne duo uina calix.
<mart. epigr. 4 86.1> Si uis auribus Atticis probari,
<mart. epigr. 4 86.2> Exhortor moneoque te, libelle,
<mart. epigr. 4 86.3> Vt docto placeas Apollinari.
<mart. epigr. 4 86.4> Nil exactius eruditiusque est,
<mart. epigr. 4 86.5_5> Sed nec candidius benigniusque:
<mart. epigr. 4 86.6> Si te pectore, si tenebit ore,
<mart. epigr. 4 86.7> Nec rhonchos metues maligniorum,
<mart. epigr. 4 86.8> Nec scombris tunicas dabis molestas.
<mart. epigr. 4 86.9> Si damnauerit, ad salariorum
<mart. epigr. 4 86.10_10> Curras scrinia protinus licebit,
<mart. epigr. 4 86.11> Inuersa pueris arande charta.
<mart. epigr. 4 87.1> Infantem secum semper tua Bassa, Fabulle,
<mart. epigr. 4 87.2> Collocat et lusus deliciasque uocat,
<mart. epigr. 4 87.3> Et, quo mireris magis, infantaria non est.
<mart. epigr. 4 87.4> Ergo quid in causa est? pedere Bassa solet.
<mart. epigr. 4 88.1> Nulla remisisti paruo pro munere dona,
<mart. epigr. 4 88.2> Et iam Saturni quinque fuere dies.
<mart. epigr. 4 88.3> Ergo nec argenti sex scripula Septiciani
<mart. epigr. 4 88.4> Missa nec a querulo mappa cliente fuit,
<mart. epigr. 4 88.5_5> Antipolitani nec quae de sanguine thynni
<mart. epigr. 4 88.6> Testa rubet, nec quae cottana parua gerit,
<mart. epigr. 4 88.7> Nec rugosarum uimen breue Picenarum,
<mart. epigr. 4 88.8> Dicere te posses ut meminisse mei?
<mart. epigr. 4 88.9> Decipies alios uerbis uultuque benigno,
<mart. epigr. 4 88.10_10> Nam mihi iam notus dissimulator eris.
<mart. epigr. 4 89.1> Ohe(==O+HE+), iam satis est, ohe, libelle,
<mart. epigr. 4 89.2> Iam peruenimus usque ad umbilicos.
<mart. epigr. 4 89.3> Tu procedere adhuc et ire quaeris,
<mart. epigr. 4 89.4> Nec summa potes in schida teneri,
<mart. epigr. 4 89.5_5> Sic tamquam tibi res peracta non sit,
<mart. epigr. 4 89.6> Quae prima quoque pagina peracta est.
<mart. epigr. 4 89.7> Iam lector queriturque deficitque,
<mart. epigr. 4 89.8> Iam librarius(==LI+BRARIUS) hoc et ipse dicit
<mart. epigr. 4 89.9>"Ohe(==O+HE+), iam satis est, ohe, libelle".
<mart. epigr. 5 1.1> Hoc tibi, Palladiae seu collibus uteris Albae,
<mart. epigr. 5 1.2> Caesar, et hinc Triuiam prospicis, inde Thetin,
<mart. epigr. 5 1.3> Seu tua ueridicae discunt responsa sorores,
<mart. epigr. 5 1.4> Plana suburbani qua cubat unda freti,
<mart. epigr. 5 1.5_5> Seu placet Aeneae nutrix seu filia Solis
<mart. epigr. 5 1.6> Siue salutiferis candidus Anxur aquis,
<mart. epigr. 5 1.7> Mittimus, o rerum felix tutela salusque,
<mart. epigr. 5 1.8> Sospite quo gratum credimus esse Iouem.
<mart. epigr. 5 1.9> Tu tantum accipias: ego te legisse putabo
<mart. epigr. 5 1.10_10> Et tumidus Galla credulitate fruar.
<mart. epigr. 5 2.1> Matronae puerique uirginesque,
<mart. epigr. 5 2.2> Vobis pagina nostra dedicatur.
<mart. epigr. 5 2.3> Tu, quem nequitiae procaciores
<mart. epigr. 5 2.4> Delectant nimium salesque nudi,
<mart. epigr. 5 2.5_5> Lasciuos lege quattuor libellos:
<mart. epigr. 5 2.6> Quintus cum domino liber iocatur;
<mart. epigr. 5 2.7> Quem Germanicus ore non rubenti
<mart. epigr. 5 2.8> Coram Cecropia legat puella.
<mart. epigr. 5 3.1> Accola iam nostrae Degis, Germanice, ripae,
<mart. epigr. 5 3.2> A famulis Histri qui tibi uenit aquis,
<mart. epigr. 5 3.3> Laetus et attonitus uiso modo praeside mundi,
<mart. epigr. 5 3.4> Affatus comites dicitur esse suos:
<mart. epigr. 5 3.5_5>"Sors mea quam fratris melior, cui tam prope fas est
<mart. epigr. 5 3.6> Cernere, tam longe quem colit ille deum".
<mart. epigr. 5 4.1> Fetere multo Myrtale solet uino,
<mart. epigr. 5 4.2> Sed fallat ut nos, folia deuorat lauri
<mart. epigr. 5 4.3> Merumque cauta fronde, non aqua miscet.
<mart. epigr. 5 4.4> Hanc tu rubentem prominentibus uenis
<mart. epigr. 5 4.5_5> Quotiens uenire, Paule, uideris contra,
<mart. epigr. 5 4.6> Dicas licebit "Myrtale bibit laurum".
<mart. epigr. 5 5.1> Sexte, Palatinae cultor facunde Mineruae,
<mart. epigr. 5 5.2> Ingenio frueris qui propiore dei-
<mart. epigr. 5 5.3> Nam tibi nascentes domini cognoscere curas
<mart. epigr. 5 5.4> Et secreta ducis pectora nosse licet-:
<mart. epigr. 5 5.5_5> Sit locus et nostris aliqua tibi parte libellis,
<mart. epigr. 5 5.6> Qua Pedo, qua Marsus quaque Catullus erit.
<mart. epigr. 5 5.7> Ad Capitolini caelestia carmina belli
<mart. epigr. 5 5.8> Grande cothurnati pone Maronis opus.
<mart. epigr. 5 6.1> Si non est graue nec nimis molestum,
<mart. epigr. 5 6.2> Musae, Parthenium rogate uestrum:
<mart. epigr. 5 6.3> Sic te serior et beata quondam
<mart. epigr. 5 6.4> Saluo Caesare finiat senectus
<mart. epigr. 5 6.5_5> Et sis inuidia fauente felix,
<mart. epigr. 5 6.6> Sic Burrus cito sentiat parentem:
<mart. epigr. 5 6.7> Admittas timidam breuemque chartam
<mart. epigr. 5 6.8> Intra limina sanctioris aulae.
<mart. epigr. 5 6.9> Nosti tempora tu Iouis sereni,
<mart. epigr. 5 6.10_10> Cum fulget placido suoque uultu,
<mart. epigr. 5 6.11> Quo nil supplicibus solet negare.
<mart. epigr. 5 6.12> Non est quod metuas preces iniquas:
<mart. epigr. 5 6.13> Numquam grandia nec molesta poscit
<mart. epigr. 5 6.14> Quae cedro(==CE+DRO+) decorata purpuraque
<mart. epigr. 5 6.15_15> Nigris(==NI+GRIS) pagina creuit umbilicis.
<mart. epigr. 5 6.16> Nec porrexeris ista, sed teneto
<mart. epigr. 5 6.17> Sic tamquam nihil offeras agasque.
<mart. epigr. 5 6.18> Si noui dominum nouem sororum,
<mart. epigr. 5 6.19> Vltro purpureum petet libellum.
<mart. epigr. 5 7.1> Qualiter Assyrios renouant incendia nidos,
<mart. epigr. 5 7.2> Vna decem quotiens saecula uixit auis,
<mart. epigr. 5 7.3> Taliter exuta est ueterem noua Roma senectam
<mart. epigr. 5 7.4> Et sumpsit uultus praesidis ipsa sui.
<mart. epigr. 5 7.5_5> Iam precor oblitus notae, Vulcane, querelae
<mart. epigr. 5 7.6> Parce: sumus Martis turba sed et Veneris:
<mart. epigr. 5 7.7> Parce, pater: sic Lemniacis lasciua catenis
<mart. epigr. 5 7.8> Ignoscat coniunx et patienter amet.
<mart. epigr. 5 8.1> Edictum domini deique nostri,
<mart. epigr. 5 8.2> Quo subsellia certiora fiunt
<mart. epigr. 5 8.3> Et puros eques ordines recepit,
<mart. epigr. 5 8.4> Dum laudat modo Phasis in theatro,
<mart. epigr. 5 8.5_5> Phasis purpureis ruber lacernis,
<mart. epigr. 5 8.6> Et iactat tumido superbus ore:
<mart. epigr. 5 8.7>"Tandem commodius licet sedere,
<mart. epigr. 5 8.8> Nunc est reddita dignitas equestris;
<mart. epigr. 5 8.9> Turba non premimur, nec inquinamur":
<mart. epigr. 5 8.10_10> Haec et talia dum refert supinus,
<mart. epigr. 5 8.11> Illas purpureas et adrogantes
<mart. epigr. 5 8.12> Iussit surgere Leitus lacernas.
<mart. epigr. 5 9.1> Languebam: sed tu comitatus protinus ad me
<mart. epigr. 5 9.2> Venisti centum, Symmache, discipulis.
<mart. epigr. 5 9.3> Centum me tetigere manus aquilone gelatae:
<mart. epigr. 5 9.4> Non habui febrem, Symmache, nunc habeo.
<mart. epigr. 5 10.1>"Esse quid hoc dicam uiuis quod fama negatur
<mart. epigr. 5 10.2> Et sua quod rarus tempora lector amat?"
<mart. epigr. 5 10.3> Hi sunt inuidiae nimirum, Regule, mores,
<mart. epigr. 5 10.4> Praeferat antiquos semper ut illa nouis.
<mart. epigr. 5 10.5_5> Sic ueterem ingrati Pompei quaerimus umbram,
<mart. epigr. 5 10.6> Sic laudant Catuli uilia templa senes,
<mart. epigr. 5 10.7> Ennius est lectus saluo tibi, Roma, Marone;
<mart. epigr. 5 10.8> Et sua riserunt saecula Maeoniden,
<mart. epigr. 5 10.9> Rara coronato plausere theatra Menandro,
<mart. epigr. 5 10.10_10> Norat Nasonem sola Corinna suum.
<mart. epigr. 5 10.11> Vos tamen o nostri ne festinate libelli:
<mart. epigr. 5 10.12> Si post fata uenit gloria, non propero.
<mart. epigr. 5 11.1> Sardonychas, zmaragdos(==ZMARA-GDOS), adamantas, iaspidas uno
<mart. epigr. 5 11.2> Versat in articulo Stella, Seuere, meus.
<mart. epigr. 5 11.3> Multas in digitis, plures in carmine gemmas
<mart. epigr. 5 11.4> Inuenies: inde est haec, puto, culta manus.
<mart. epigr. 5 12.1> Quod nutantia fronte perticata
<mart. epigr. 5 12.2> Gestat pondera Masclion superbus,
<mart. epigr. 5 12.3> Aut grandis Ninus omnibus lacertis
<mart. epigr. 5 12.4> Septem quod pueros leuat uel octo,
<mart. epigr. 5 12.5_5> Res non difficilis mihi uidetur,
<mart. epigr. 5 12.6> Vno cum digito uel hoc uel illo
<mart. epigr. 5 12.7> Portet Stella meus decem puellas.
<mart. epigr. 5 13.1> Sum, fateor, semperque fui, Callistrate, pauper
<mart. epigr. 5 13.2> Sed non obscurus nec male notus eques,
<mart. epigr. 5 13.3> Sed toto legor orbe frequens et dicitur "hic est",
<mart. epigr. 5 13.4> Quodque cinis paucis hoc mihi uita dedit.
<mart. epigr. 5 13.5_5> At tua centenis incumbunt tecta columnis
<mart. epigr. 5 13.6> Et libertinas arca flagellat opes,
<mart. epigr. 5 13.7> Magnaque Niliacae seruit(==SERVIT) tibi gleba Syenes
<mart. epigr. 5 13.8> Tondet et innumeros Gallica Parma greges.
<mart. epigr. 5 13.9> Hoc ego tuque sumus: sed quod sum non potes esse
<mart. epigr. 5 13.10_10> Tu quod es e populo quilibet esse potest.
<mart. epigr. 5 14.1> Sedere primo solitus in gradu semper
<mart. epigr. 5 14.2> Tunc, cum liceret occupare, Nanneius
<mart. epigr. 5 14.3> Bis excitatus terque transtulit castra,
<mart. epigr. 5 14.4> Et inter ipsas paene tertius sellas
<mart. epigr. 5 14.5_5> Post Gaiumque Luciumque consedit.
<mart. epigr. 5 14.6> Illinc cucullo prospicit caput tectus
<mart. epigr. 5 14.7> Oculoque ludos spectat indecens uno.
<mart. epigr. 5 14.8> Et hinc miser deiectus in uiam transit,
<mart. epigr. 5 14.9> Subsellioque semifultus extremo
<mart. epigr. 5 14.10_10> Et male receptus altero genu iactat
<mart. epigr. 5 14.11> Equiti sedere Leitoque se stare.
<mart. epigr. 5 15.1> Quintus nostrorum liber est, Auguste, iocorum
<mart. epigr. 5 15.2> Et queritur laesus carmine nemo meo,
<mart. epigr. 5 15.3> Gaudet honorato sed multus nomine lector,
<mart. epigr. 5 15.4> Cui uictura meo munere fama datur.
<mart. epigr. 5 15.5_5>"Quid tamen haec prosunt quamuis uenerantia multos"?
<mart. epigr. 5 15.6> Non prosint sane, me tamen ista iuuant.
<mart. epigr. 5 16.1> Seria cum possim, quod delectantia malo
<mart. epigr. 5 16.2> Scribere, tu causa es, lector amice, mihi,
<mart. epigr. 5 16.3> Qui legis et tota cantas mea carmina Roma:
<mart. epigr. 5 16.4> Sed nescis quanti stet mihi talis amor.
<mart. epigr. 5 16.5_5> Nam si falciferi defendere templa Tonantis
<mart. epigr. 5 16.6> Sollicitisque uelim uendere uerba reis,
<mart. epigr. 5 16.7> Plurimus Hispanas mittet mihi nauta metretas
<mart. epigr. 5 16.8> Et fiet uario sordidus aere sinus.
<mart. epigr. 5 16.9> At nunc conuiua est comissatorque libellus
<mart. epigr. 5 16.10_10> Et tantum gratis pagina nostra placet.
<mart. epigr. 5 16.11> Sed non et ueteres contenti laude fuerunt,
<mart. epigr. 5 16.12> Cum minimum uati munus Alexis erat.
<mart. epigr. 5 16.13>"Belle" inquis "dixti: satis et laudabimus usque".
<mart. epigr. 5 16.14> Dissimulas? facies me, puto, causidicum".
<mart. epigr. 5 17.1> Dum proauos atauosque refers et nomina magna,
<mart. epigr. 5 17.2> Dum tibi noster eques sordida condicio est,
<mart. epigr. 5 17.3> Dum te posse negas nisi lato, Gellia, clauo
<mart. epigr. 5 17.4> Nubere, nupsisti, Gellia, cistibero.
<mart. epigr. 5 18.1> Quod tibi Decembri mense, quo uolant mappae
<mart. epigr. 5 18.2> Gracilesque ligulae cereique chartaeque
<mart. epigr. 5 18.3> Et acuta senibus testa cum Damascenis,
<mart. epigr. 5 18.4> Praeter libellos uernulas nihil misi,
<mart. epigr. 5 18.5_5> Fortasse auarus uidear aut inhumanus.
<mart. epigr. 5 18.6> Odi dolosas munerum et malas artes:
<mart. epigr. 5 18.7> Imitantur hamos dona: namque quis nescit
<mart. epigr. 5 18.8> Auidum uorata decipi scarum musca?
<mart. epigr. 5 18.9> Quotiens amico diuiti nihil donat,
<mart. epigr. 5 18.10_10> O Quintiane, liberalis est pauper.
<mart. epigr. 5 19.1> Si qua fides ueris, praeferri, maxime Caesar,
<mart. epigr. 5 19.2> Temporibus possunt saecula nulla tuis.
<mart. epigr. 5 19.3> Quando magis dignos licuit spectare triumphos?
<mart. epigr. 5 19.4> Quando Palatini plus meruere dei?
<mart. epigr. 5 19.5_5> Pulchrior et maior quo sub duce Martia Roma?
<mart. epigr. 5 19.6> Sub quo libertas principe tanta fuit?
<mart. epigr. 5 19.7> Est tamen hoc uitium sed non leue, sit licet unum,
<mart. epigr. 5 19.8> Quod colit ingratas pauper amicitias.
<mart. epigr. 5 19.9> Quis largitur opes ueteri fidoque sodali,
<mart. epigr. 5 19.10_10> Aut quem prosequitur non alienus eques?
<mart. epigr. 5 19.11> Saturnaliciae ligulam misisse selibrae
<mart. epigr. 5 19.12> Flammarisue togae scripula tota decem
<mart. epigr. 5 19.13> Luxuria est, tumidique uocant haec munera reges:
<mart. epigr. 5 19.14> Qui crepet aureolos forsitan unus erit.
<mart. epigr. 5 19.15_15> Quatenus hi non sunt, esto tu, Caesar, amicus:
<mart. epigr. 5 19.16> Nulla ducis uirtus dulcior esse potest.
<mart. epigr. 5 19.17> Iam dudum tacito rides, Germanice, naso
<mart. epigr. 5 19.18> Vtile quod nobis do tibi consilium.
<mart. epigr. 5 20.1> Si tecum mihi, care Martialis,
<mart. epigr. 5 20.2> Securis liceat frui diebus,
<mart. epigr. 5 20.3> Si disponere tempus otiosum
<mart. epigr. 5 20.4> Et uerae pariter uacare uitae:
<mart. epigr. 5 20.5_5> Nec nos atria nec domos potentum
<mart. epigr. 5 20.6> Nec litis tetricas forumque triste
<mart. epigr. 5 20.7> Nossemus nec imagines superbas;
<mart. epigr. 5 20.8> Sed gestatio, fabulae, libelli,
<mart. epigr. 5 20.9> Campus, porticus, umbra, Virgo, thermae,
<mart. epigr. 5 20.10_10> Haec essent loca semper, hi labores.
<mart. epigr. 5 20.11> Nunc uiuit necuter sibi, bonosque
<mart. epigr. 5 20.12> Soles effugere atque abire sentit,
<mart. epigr. 5 20.13> Qui nobis pereunt et imputantur.
<mart. epigr. 5 20.14> Quisquam uiuere cum sciat, moratur?
<mart. epigr. 5 21.1> Quintum pro Decimo, pro Crasso, Regule, Macrum
<mart. epigr. 5 21.2> Ante salutabat rhetor Apollodotus.
<mart. epigr. 5 21.3> Nunc utrumque suo resalutat nomine. quantum
<mart. epigr. 5 21.4> Cura laborque potest! scripsit et edidicit.
<mart. epigr. 5 22.1> Mane domi nisi te uolui(==VOLUI) meruique uidere,
<mart. epigr. 5 22.2> Sint mihi, Paule, tuae longius Esquiliae.
<mart. epigr. 5 22.3> Sed Tiburtinae sum proximus accola pilae,
<mart. epigr. 5 22.4> Qua uidet anticum rustica Flora Iouem:
<mart. epigr. 5 22.5_5> Alta Suburani uincenda est semita cliui
<mart. epigr. 5 22.6> Et numquam sicco sordida saxa gradu,
<mart. epigr. 5 22.7> Vixque datur longas mulorum rumpere mandras
<mart. epigr. 5 22.8> Quaeque trahi multo marmora fune uides.
<mart. epigr. 5 22.9> Illud adhuc grauius quod te post mille labores,
<mart. epigr. 5 22.10_10> Paule, negat lasso ianitor esse domi.
<mart. epigr. 5 22.11> Exitus hic operis uani togulaeque madentis:
<mart. epigr. 5 22.12> Vix tanti Paulum mane uidere fuit.
<mart. epigr. 5 22.13> Semper inhumanos habet officiosus amicos:
<mart. epigr. 5 22.14> Rex, nisi dormieris, non potes esse meus.
<mart. epigr. 5 23.1> Herbarum fueras indutus, Basse, colores,
<mart. epigr. 5 23.2> Iura theatralis dum siluere loci.
<mart. epigr. 5 23.3> Quae postquam placidi censoris cum renasci(==RE+NASCI)
<mart. epigr. 5 23.4> Iussit et Oceanum certior audit eques,
<mart. epigr. 5 23.5_5> Non nisi uel cocco madida uel murice tincta
<mart. epigr. 5 23.6> Veste nites et te sic dare uerba putas.
<mart. epigr. 5 23.7> Quadringentorum nullae sunt, Basse, lacernae
<mart. epigr. 5 23.8> Aut meus ante omnis Cordus haberet equum.
<mart. epigr. 5 24.1> Hermes Martia saeculi uoluptas,
<mart. epigr. 5 24.2> Hermes omnibus eruditus armis,
<mart. epigr. 5 24.3> Hermes et gladiator et magister,
<mart. epigr. 5 24.4> Hermes turba sui tremorque ludi,
<mart. epigr. 5 24.5_5> Hermes, quem timet Helius sed unum,
<mart. epigr. 5 24.6> Hermes, cui cadit Aduolans sed uni,
<mart. epigr. 5 24.7> Hermes uincere nec ferire doctus,
<mart. epigr. 5 24.8> Hermes suppositicius sibi ipse,
<mart. epigr. 5 24.9> Hermes diuitiae locariorum,
<mart. epigr. 5 24.10_10> Hermes cura laborque ludiarum,
<mart. epigr. 5 24.11> Hermes belligera superbus hasta,
<mart. epigr. 5 24.12> Hermes aequoreo minax tridente,
<mart. epigr. 5 24.13> Hermes casside languida timendus,
<mart. epigr. 5 24.14> Hermes gloria Martis uniuersi,
<mart. epigr. 5 24.15_15> Hermes omnia solus et ter unus.
<mart. epigr. 5 25.1>"Quadringenta tibi non sunt, Chaerestrate: surge,
<mart. epigr. 5 25.2> Leitus ecce uenit: sta, fuge, curre, late".
<mart. epigr. 5 25.3> Ecquis, io, reuocat discedentemque reducit?
<mart. epigr. 5 25.4> Ecquis, io, largas pandit amicus opes?
<mart. epigr. 5 25.5_5> Quem chartis famaeque damus populisque loquendum?
<mart. epigr. 5 25.6> Quis Stygios non uolt totus adire lacus?
<mart. epigr. 5 25.7> Hoc, rogo, non melius quam rubro pulpita nimbo
<mart. epigr. 5 25.8> Spargere et effuso permaduisse croco?
<mart. epigr. 5 25.9> Quam non sensuro dare quadringenta caballo,
<mart. epigr. 5 25.10_10> Aureus ut Scorpi nasus ubique micet?
<mart. epigr. 5 25.11> O frustra locuples, o dissimulator amici,
<mart. epigr. 5 25.12> Haec legis et laudas? quae tibi fama perit!
<mart. epigr. 5 26.1> Quod alpha dixi, Corde, paenulatorum
<mart. epigr. 5 26.2> Te nuper, aliqua cum iocarer in charta,
<mart. epigr. 5 26.3> Si forte bilem mouit hic tibi uersus,
<mart. epigr. 5 26.4> Dicas licebit beta me togatorum.
<mart. epigr. 5 27.1> Ingenium studiumque tibi moresque genusque
<mart. epigr. 5 27.2> Sunt equitis, fateor: cetera plebis habes.
<mart. epigr. 5 27.3> Bis septena tibi non sint subsellia tanti,
<mart. epigr. 5 27.4> Vt sedeas uiso pallidus Oceano.
<mart. epigr. 5 28.1> Vt bene loquatur sentiatque Mamercus,
<mart. epigr. 5 28.2> Efficere nullis, Aule, moribus possis:
<mart. epigr. 5 28.3> Pietate fratres Curuios licet uincas,
<mart. epigr. 5 28.4> Quiete Neruas, comitate Rusones,
<mart. epigr. 5 28.5_5> Probitate Macros, aequitate Mauricos,
<mart. epigr. 5 28.6> Oratione Regulos, iocis Paulos:
<mart. epigr. 5 28.7> Robiginosis cuncta dentibus rodit.
<mart. epigr. 5 28.8> Hominem malignum forsan esse tu credas:
<mart. epigr. 5 28.9> Ego esse miserum credo, cui placet nemo.
<mart. epigr. 5 29.1> Si quando leporem mittis mihi, Gellia, dicis:
<mart. epigr. 5 29.2>"Formonsus septem, Marce, diebus eris".
<mart. epigr. 5 29.3> Si non derides, si uerum, lux mea, narras,
<mart. epigr. 5 29.4> Edisti numquam, Gellia, tu leporem.
<mart. epigr. 5 30.1> Varro, Sophocleo non infitiande cothurno
<mart. epigr. 5 30.2> Nec minus in Calabra suspiciende lyra,
<mart. epigr. 5 30.3> Differ opus nec te facundi scaena Catulli
<mart. epigr. 5 30.4> Detineat cultis aut elegia comis;
<mart. epigr. 5 30.5_5> Sed lege fumoso non aspernanda Decembri
<mart. epigr. 5 30.6> Carmina, mittuntur quae tibi mense suo:
<mart. epigr. 5 30.7> Commodius nisi forte tibi potiusque uidetur
<mart. epigr. 5 30.8> Saturnalicias perdere, Varro, nuces.
<mart. epigr. 5 31.1> Aspice quam placidis insultet turba iuuencis
<mart. epigr. 5 31.2> Et sua quam facilis pondera taurus amet.
<mart. epigr. 5 31.3> Cornibus hic pendet summis, uagus ille per armos
<mart. epigr. 5 31.4> Currit et in toto uentilat arma boue.
<mart. epigr. 5 31.5_5> At feritas immota riget: non esset harena
<mart. epigr. 5 31.6> Tutior et poterant fallere plana magis.
<mart. epigr. 5 31.7> Nec trepidant gestus, sed de discrimine palmae
<mart. epigr. 5 31.8> Securus puer est sollicitumque pecus.
<mart. epigr. 5 32.1> Quadrantem Crispus tabulis, Faustine, supremis
<mart. epigr. 5 32.2> Non dedit uxori. "cui dedit ergo"? sibi.
<mart. epigr. 5 33.1> Carpere causidicus fertur mea carmina: qui sit
<mart. epigr. 5 33.2> Nescio: si sciero, uae tibi, causidice.
<mart. epigr. 5 34.1> Hanc tibi, Fronto pater, genetrix Flaccilla, puellam
<mart. epigr. 5 34.2> Oscula commendo deliciasque meas,
<mart. epigr. 5 34.3> Paruola ne nigras horrescat Erotion umbras
<mart. epigr. 5 34.4> Oraque Tartarei prodigiosa canis.
<mart. epigr. 5 34.5_5> Impletura fuit sextae modo frigora brumae,
<mart. epigr. 5 34.6> Vixisset totidem ni minus illa dies.
<mart. epigr. 5 34.7> Inter tam ueteres ludat lasciua patronos
<mart. epigr. 5 34.8> Et nomen blaeso garriat ore meum.
<mart. epigr. 5 34.9> Mollia non rigidus caespes tegat ossa nec illi,
<mart. epigr. 5 34.10_10> Terra, grauis fueris: non fuit illa tibi.
<mart. epigr. 5 35.1> Dum sibi redire de Patrensibus fundis
<mart. epigr. 5 35.2> Ducena clamat coccinatus Euclides
<mart. epigr. 5 35.3> Corinthioque plura de suburbano
<mart. epigr. 5 35.4> Longumque pulchra stemma repetit a Leda
<mart. epigr. 5 35.5_5> Et suscitanti Leito reluctatur,
<mart. epigr. 5 35.6> Equiti superbo, nobili, locupleti
<mart. epigr. 5 35.7> Cecidit repente magna de sinu clauis.
<mart. epigr. 5 35.8> Numquam, Fabulle, nequior fuit clauis.
<mart. epigr. 5 36.1> Laudatus nostro quidam, Faustine, libello
<mart. epigr. 5 36.2> Dissimulat, quasi nil debeat: imposuit.
<mart. epigr. 5 37.1> Puella senibus dulcior mihi cycnis,
<mart. epigr. 5 37.2> Agna Galaesi mollior Phalantini,
<mart. epigr. 5 37.3> Concha Lucrini delicatior stagni,
<mart. epigr. 5 37.4> Cui nec lapillos praeferas Erythraeos
<mart. epigr. 5 37.5_5> Nec modo politum pecudis Indicae dentem
<mart. epigr. 5 37.6> Niuesque primas liliumque non tactum;
<mart. epigr. 5 37.7> Quae crine uicit Baetici gregis uellus
<mart. epigr. 5 37.8> Rhenique nodos aureamque nitelam;
<mart. epigr. 5 37.9> Fragrauit ore quod rosarium Paesti,
<mart. epigr. 5 37.10_10> Quod Atticarum prima mella cerarum,
<mart. epigr. 5 37.11> Quod sucinorum rapta de manu gleba;
<mart. epigr. 5 37.12> Cui comparatus indecens erat pauo,
<mart. epigr. 5 37.13> Inamabilis sciurus et frequens phoenix,
<mart. epigr. 5 37.14> Adhuc recenti tepet Erotion busto,
<mart. epigr. 5 37.15_15> Quam pessimorum lex amara fatorum
<mart. epigr. 5 37.16> Sexta peregit hieme, nec tamen tota,
<mart. epigr. 5 37.17> Nostros amores gaudiumque lususque.
<mart. epigr. 5 37.18> Et esse tristem me meus uetat Paetus,
<mart. epigr. 5 37.19> Pectusque pulsans pariter et comam uellens:
<mart. epigr. 5 37.20_20>"Deflere non te uernulae pudet mortem?
<mart. epigr. 5 37.21> Ego coniugem" inquit "extuli et tamen uiuo,
<mart. epigr. 5 37.22> Notam, superbam, nobilem, locupletem".
<mart. epigr. 5 37.23> Quid esse nostro fortius potest Paeto?
<mart. epigr. 5 37.24> Ducentiens accepit et tamen uiuit.
<mart. epigr. 5 38.1> Calliodorus habet censum - quis nescit? - equestrem,
<mart. epigr. 5 38.2> Sexte, sed et fratrem Calliodorus habet.
<mart. epigr. 5 38.3>"Quadringenta seca" qui dicit σῦκα μερίζει:
<mart. epigr. 5 38.4> Vno credis equo posse sedere duos?
<mart. epigr. 5 38.5_5> Quid cum fratre tibi, quid cum Polluce molesto?
<mart. epigr. 5 38.6> Non esset Pollux si tibi, Castor eras.
<mart. epigr. 5 38.7> Vnus, cum sitis duo, Calliodore, sedebis?
<mart. epigr. 5 38.8> Surge: σολοικισμόν, Calliodore, facis.
<mart. epigr. 5 38.9> Aut imitare genus Ledae - cum fratre sedere
<mart. epigr. 5 38.10_10> Non potes -: alternis, Calliodore, sede.
<mart. epigr. 5 39.1> Supremas tibi triciens in anno
<mart. epigr. 5 39.2> Signanti tabulas, Charine, misi
<mart. epigr. 5 39.3> Hyblaeis madidas thymis placentas.
<mart. epigr. 5 39.4> Defeci: miserere iam, Charine:
<mart. epigr. 5 39.5_5> Signa rarius, aut semel fac illud,
<mart. epigr. 5 39.6> Mentitur tua quod subinde tussis.
<mart. epigr. 5 39.7> Excussi loculosque sacculumque:
<mart. epigr. 5 39.8> Croeso diuitior licet fuissem,
<mart. epigr. 5 39.9> Iro pauperior forem, Charine,
<mart. epigr. 5 39.10_10> Si conchem totiens meam comesses.
<mart. epigr. 5 40.1> Pinxisti Venerem, colis, Artemidore, Mineruam:
<mart. epigr. 5 40.2> Et miraris opus displicuisse tuum?
<mart. epigr. 5 41.1> Spadone cum sis euiratior fluxo,
<mart. epigr. 5 41.2> Et concubino mollior Celaenaeo,
<mart. epigr. 5 41.3> Quem sectus ululat matris entheae Gallus,
<mart. epigr. 5 41.4> Theatra loqueris et gradus et edicta
<mart. epigr. 5 41.5_5> Trabeasque et Idus fibulasque censusque,
<mart. epigr. 5 41.6> Et pumicata pauperes manu monstras.
<mart. epigr. 5 41.7> Sedere in equitum liceat an tibi scamnis
<mart. epigr. 5 41.8> Videbo, Didyme: non licet maritorum.
<mart. epigr. 5 42.1> Callidus effracta nummos fur auferet arca,
<mart. epigr. 5 42.2> Prosternet patrios impia flamma lares:
<mart. epigr. 5 42.3> Debitor usuram pariter sortemque negabit,
<mart. epigr. 5 42.4> Non reddet sterilis semina iacta seges:
<mart. epigr. 5 42.5_5> Dispensatorem fallax spoliabit amica,
<mart. epigr. 5 42.6> Mercibus extructas obruet unda rates.
<mart. epigr. 5 42.7> Extra fortunam est quidquid donatur amicis:
<mart. epigr. 5 42.8> Quas dederis solas semper habebis opes.
<mart. epigr. 5 43.1> Thais habet nigros, niueos Laecania dentes.
<mart. epigr. 5 43.2> Quae ratio est? emptos haec habet, illa suos.
<mart. epigr. 5 44.1> Quid factum est, rogo, quid repente factum,
<mart. epigr. 5 44.2> Ad cenam mihi, Dento, quod uocanti,-
<mart. epigr. 5 44.3> Quis credat? - quater ausus es negare?
<mart. epigr. 5 44.4> Sed nec respicis et fugis sequentem,
<mart. epigr. 5 44.5_5> Quem thermis modo quaerere et theatris
<mart. epigr. 5 44.6> Et conclauibus omnibus solebas.
<mart. epigr. 5 44.7> Sic est, captus es unctiore mensa
<mart. epigr. 5 44.8> Et maior rapuit canem culina.
<mart. epigr. 5 44.9> Iam te, sed cito, cognitum et relictum
<mart. epigr. 5 44.10_10> Cum fastidierit popina diues,
<mart. epigr. 5 44.11> Antiquae uenies ad ossa cenae.
<mart. epigr. 5 45.1> Dicis formonsam, dicis te, Bassa, puellam.
<mart. epigr. 5 45.2> Istud quae non est dicere, Bassa, solet.
<mart. epigr. 5 46.1> Basia dum nolo nisi quae luctantia carpsi
<mart. epigr. 5 46.2> Et placet ira mihi plus tua quam facies,
<mart. epigr. 5 46.3> Vt te saepe rogem, caedo, Diadumene, saepe:
<mart. epigr. 5 46.4> Consequor hoc, ut me nec timeas nec ames.
<mart. epigr. 5 47.1> Numquam se cenasse domi Philo iurat, et hoc est:
<mart. epigr. 5 47.2> Non cenat, quotiens nemo uocauit eum.
<mart. epigr. 5 48.1> Quid non cogit amor? secuit nolente capillos
<mart. epigr. 5 48.2> Encolpos domino, non prohibente tamen.
<mart. epigr. 5 48.3> Permisit fleuitque Pudens: sic cessit habenis
<mart. epigr. 5 48.4> Audaci questus de Phaethonte pater:
<mart. epigr. 5 48.5_5> Talis raptus Hylas, talis deprensus Achilles
<mart. epigr. 5 48.6> Deposuit gaudens, matre dolente, comas.
<mart. epigr. 5 48.7> Sed tu ne propera - breuibus ne crede capillis -
<mart. epigr. 5 48.8> Tardaque pro tanto munere, barba, ueni.
<mart. epigr. 5 49.1> Vidissem modo forte cum sedentem
<mart. epigr. 5 49.2> Solum(==SO+LUM) te, Labiene, tres putaui.
<mart. epigr. 5 49.3> Caluae me numerus tuae fefellit:
<mart. epigr. 5 49.4> Sunt illinc tibi, sunt et hinc capilli
<mart. epigr. 5 49.5_5> Quales uel puerum decere possunt;
<mart. epigr. 5 49.6> Nudumst in medio caput nec ullus
<mart. epigr. 5 49.7> In longa pilus area notatur.
<mart. epigr. 5 49.8> Hic error tibi profuit Decembri,
<mart. epigr. 5 49.9> Tunc cum prandia misit Imperator:
<mart. epigr. 5 49.10_10> Cum panariolis tribus redisti.
<mart. epigr. 5 49.11> Talem Geryonen fuisse credo.
<mart. epigr. 5 49.12> Vites censeo porticum Philippi:
<mart. epigr. 5 49.13> Si te uiderit Hercules, peristi.
<mart. epigr. 5 50.1> Ceno domi quotiens, nisi te, Charopine, uocaui,
<mart. epigr. 5 50.2> Protinus ingentes sunt inimicitiae,
<mart. epigr. 5 50.3> Meque potes stricto medium transfigere ferro,
<mart. epigr. 5 50.4> Si nostrum sine te scis caluisse focum.
<mart. epigr. 5 50.5_5> Nec semel ergo mihi furtum fecisse licebit?
<mart. epigr. 5 50.6> Improbius nihil est hac, Charopine, gula.
<mart. epigr. 5 50.7> Desine iam nostram, precor, obseruare culinam,
<mart. epigr. 5 50.8> Atque aliquando meus det tibi uerba cocus.
<mart. epigr. 5 51.1> Hic, qui libellis praegrauem gerit laeuam,
<mart. epigr. 5 51.2> Notariorum quem premit chorus leuis,
<mart. epigr. 5 51.3> Qui codicillis hinc et inde prolatis
<mart. epigr. 5 51.4> Epistolisque commodat grauem uultum
<mart. epigr. 5 51.5_5> Similis Catoni Tullioque Brutoque,
<mart. epigr. 5 51.6> Exprimere, Rufe, fidiculae licet cogant,
<mart. epigr. 5 51.7> Haue Latinum, χαῖρε non potest Graecum.
<mart. epigr. 5 51.8> Si fingere istud me putas, salutemus.
<mart. epigr. 5 52.1> Quae mihi praestiteris memini semperque tenebo.
<mart. epigr. 5 52.2> Cur igitur taceo, Postume? tu loqueris.
<mart. epigr. 5 52.3> Incipio quotiens alicui tua dona referre,
<mart. epigr. 5 52.4> Protinus exclamat "dixerat ipse mihi".
<mart. epigr. 5 52.5_5> Non belle quaedam faciunt duo: sufficit unus
<mart. epigr. 5 52.6> Huic operi: si uis ut loquar, ipse tace.
<mart. epigr. 5 52.7> Crede mihi, quamuis ingentia, Postume, dona
<mart. epigr. 5 52.8> Auctoris pereunt garrulitate sui.
<mart. epigr. 5 53.1> Colchida quid scribis, quid scribis, amice, Thyesten?
<mart. epigr. 5 53.2> Quo tibi uel Nioben, Basse, uel Andromachen?
<mart. epigr. 5 53.3> Materia est, mihi crede, tuis aptissima chartis
<mart. epigr. 5 53.4> Deucalion uel, si non placet hic, Phaethon.
<mart. epigr. 5 54.1> Extemporalis factus est meus rhetor:
<mart. epigr. 5 54.2> Calpurnium non scripsit, et salutauit.
<mart. epigr. 5 55.1> Dic mihi, quem portas, uolucrum regina? "Tonantem".
<mart. epigr. 5 55.2> Nulla manu quare fulmina gestat? "Amat".
<mart. epigr. 5 55.3> Quo calet igne deus? "Pueri". cur mitis aperto
<mart. epigr. 5 55.4> Respicis ore Iouem? "De Ganymede loquor".
<mart. epigr. 5 56.1> Cui tradas, Lupe, filium magistro
<mart. epigr. 5 56.2> Quaeris sollicitus diu rogasque.
<mart. epigr. 5 56.3> Omnes grammaticosque rhetorasque
<mart. epigr. 5 56.4> Deuites moneo: nihil sit illi
<mart. epigr. 5 56.5_5> Cum libris(==LI+BRIS) Ciceronis aut Maronis,
<mart. epigr. 5 56.6> Famae Tutilium suae relinquat;
<mart. epigr. 5 56.7> Si uersus facit, abdices poetam.
<mart. epigr. 5 56.8> Artes discere uult pecuniosas?
<mart. epigr. 5 56.9> Fac discat citharoedus aut choraules;
<mart. epigr. 5 56.10_10> Si duri puer ingeni uidetur,
<mart. epigr. 5 56.11> Praeconem facias uel architectum.
<mart. epigr. 5 57.1> Cum uoco te dominum, noli tibi, Cinna, placere:
<mart. epigr. 5 57.2> Saepe etiam seruum sic resaluto tuum.
<mart. epigr. 5 58.1> Cras te uicturum, cras dicis, Postume, semper.
<mart. epigr. 5 58.2> Dic mihi, cras istud, Postume, quando uenit?
<mart. epigr. 5 58.3> Quam longe cras istud, ubi est? aut unde petendum?
<mart. epigr. 5 58.4> Numquid apud Parthos Armeniosque latet?
<mart. epigr. 5 58.5_5> Iam cras istud habet Priami uel Nestoris annos.
<mart. epigr. 5 58.6> Cras istud quanti, dic mihi, posset emi?
<mart. epigr. 5 58.7> Cras uiues? Hodie iam uiuere, Postume, serum est:
<mart. epigr. 5 58.8> Ille sapit quisquis, Postume, uixit heri.
<mart. epigr. 5 59.1> Quod non argentum, quod non tibi mittimus aurum
<mart. epigr. 5 59.2> Hoc facimus causa, Stella diserte, tua.
<mart. epigr. 5 59.3> Quisquis magna dedit, uoluit(==VOLUIT) sibi magna remitti;
<mart. epigr. 5 59.4> Fictilibus nostris exoneratus eris.
<mart. epigr. 5 60.1> Adlatres licet usque nos et usque
<mart. epigr. 5 60.2> Et gannitibus improbis lacessas,
<mart. epigr. 5 60.3> Certum est hanc tibi pernegare famam,
<mart. epigr. 5 60.4> Olim quam petis, in meis libellis
<mart. epigr. 5 60.5_5> Qualiscumque legaris ut per orbem.
<mart. epigr. 5 60.6> Nam te cur aliquis sciat fuisse?
<mart. epigr. 5 60.7> Ignotus pereas, miser, necesse est.
<mart. epigr. 5 60.8> Non derunt tamen hac in urbe forsan
<mart. epigr. 5 60.9> Vnus uel duo tresue quattuorue,
<mart. epigr. 5 60.10_10> Pellem rodere qui uelint caninam:
<mart. epigr. 5 60.11> Nos hac a scabie tenemus ungues.
<mart. epigr. 5 61.1> Crispulus iste quis est, uxori semper adhaeret
<mart. epigr. 5 61.2> Qui, Mariane, tuae? Crispulus iste quis est?
<mart. epigr. 5 61.3> Nescio quid dominae teneram qui garrit in aurem
<mart. epigr. 5 61.4> Et sellam cubito dexteriore premit?
<mart. epigr. 5 61.5_5> Per cuius digitos currit leuis anulus omnis,
<mart. epigr. 5 61.6> Crura gerit nullo qui uiolata pilo?
<mart. epigr. 5 61.7> Nil mihi respondes? "uxoris res agit" inquis
<mart. epigr. 5 61.8>"Iste meae". sane certus et asper homost,
<mart. epigr. 5 61.9> Procuratorem uultu qui praeferat ipso:
<mart. epigr. 5 61.10_10> Acrior hoc Chius non erit Aufidius.
<mart. epigr. 5 61.11> O quam dignus eras alapis, Mariane, Latini:
<mart. epigr. 5 61.12> Te successurum credo ego Panniculo.
<mart. epigr. 5 61.13> Res uxoris agit? res ullas crispulus iste?
<mart. epigr. 5 61.14> Res non uxoris, res agit iste tuas.
<mart. epigr. 5 62.1> Iure tuo nostris maneas licet, hospes, in hortis,
<mart. epigr. 5 62.2> Si potes in nudo ponere membra solo,
<mart. epigr. 5 62.3> Aut si portatur tecum tibi magna supellex:
<mart. epigr. 5 62.4> Nam mea iam digitum sustulit hospitibus.
<mart. epigr. 5 62.5_5> Nulla tegit fractos- nec inanis- culcita lectos,
<mart. epigr. 5 62.6> Putris et abrupta fascia reste iacet.
<mart. epigr. 5 62.7> Sit tamen hospitium nobis commune duobus:
<mart. epigr. 5 62.8> Emi hortos; plus est: instrue tu; minus est.
<mart. epigr. 5 63.1>"Quid sentis" inquis "de nostris, Marce libellis"?
<mart. epigr. 5 63.2> Sic me sollicitus, Pontice, saepe rogas.
<mart. epigr. 5 63.3> Admiror, stupeo: nihil est perfectius illis,
<mart. epigr. 5 63.4> Ipse tuo cedet Regulus ingenio.
<mart. epigr. 5 63.5_5>"Hoc sentis"? inquis "faciat tibi sic bene Caesar,
<mart. epigr. 5 63.6> Sic Capitolinus Iuppiter". immo tibi.
<mart. epigr. 5 64.1> Sextantes, Calliste, duos infunde Falerni,
<mart. epigr. 5 64.2> Tu super aestiuas, Alcime, solue niues,
<mart. epigr. 5 64.3> Pinguescat nimio madidus mihi crinis amomo
<mart. epigr. 5 64.4> Lassenturque rosis tempora sutilibus.
<mart. epigr. 5 64.5_5> Tam uicina iubent nos uiuere Mausolea,
<mart. epigr. 5 64.6> Cum doceant ipsos posse perire deos.
<mart. epigr. 5 65.1> Astra polumque dedit, quamuis obstante nouerca,
<mart. epigr. 5 65.2> Alcidae Nemees terror et Arcas aper
<mart. epigr. 5 65.3> Et castigatum Libycae ceroma palaestrae
<mart. epigr. 5 65.4> Et grauis in Siculo puluere fusus Eryx,
<mart. epigr. 5 65.5_5> Siluarumque tremor, tacita qui fraude solebat
<mart. epigr. 5 65.6> Ducere non rectas Cacus in antra boues.
<mart. epigr. 5 65.7> Ista tuae, Caesar, quota pars spectatur harenae?
<mart. epigr. 5 65.8> Dat maiora nouus proelia mane dies.
<mart. epigr. 5 65.9> Quot grauiora cadunt Nemeaeo pondera monstro!
<mart. epigr. 5 65.10_10> Quot tua Maenalios collocat hasta sues!
<mart. epigr. 5 65.11> Reddatur si pugna triplex pastoris Hiberi,
<mart. epigr. 5 65.12> Est tibi qui possit uincere Geryonen.
<mart. epigr. 5 65.13> Saepe licet Graiae numeretur belua Lernae,
<mart. epigr. 5 65.14> Improba Niliacis quid facit Hydra feris?
<mart. epigr. 5 65.15_15> Pro meritis caelum tantis, Auguste, dederunt
<mart. epigr. 5 65.16> Alcidae cito di sed tibi sero dabunt.
<mart. epigr. 5 66.1> Saepe salutatus numquam prior ipse salutas:
<mart. epigr. 5 66.2> Sic eris Aeternum, Pontiliane, uale.
<mart. epigr. 5 67.1> Hibernos peterent solito cum more recessus
<mart. epigr. 5 67.2> Atthides, in nidis una remansit auis.
<mart. epigr. 5 67.3> Deprendere nefas ad tempora uerna reuersae
<mart. epigr. 5 67.4> Et profugam uolucres diripuere suae.
<mart. epigr. 5 67.5_5> Sero dedit poenas: discerpi noxia mater
<mart. epigr. 5 67.6> Debuerat, sed tunc cum lacerauit Ityn.
<mart. epigr. 5 68.1> Arctoa de gente comam tibi, Lesbia, misi,
<mart. epigr. 5 68.2> Vt scires quanto sit tua flaua magis.
<mart. epigr. 5 69.1> Antoni Phario nihil obiecture Pothino
<mart. epigr. 5 69.2> Et leuius tabula quam Cicerone nocens:
<mart. epigr. 5 69.3> Quid gladium demens Romana stringis in ora?
<mart. epigr. 5 69.4> Hoc admisisset nec Catilina nefas.
<mart. epigr. 5 69.5_5> Impius infando miles corrumpitur auro,
<mart. epigr. 5 69.6> Et tantis opibus uox tacet una tibi.
<mart. epigr. 5 69.7> Quid prosunt sacrae pretiosa silentia linguae?
<mart. epigr. 5 69.8> Incipient omnes pro Cicerone loqui.
<mart. epigr. 5 70.1> Infusum sibi nuper a patrono
<mart. epigr. 5 70.2> Plenum, Maxime, centiens Syriscus
<mart. epigr. 5 70.3> In sellariolis uagus popinis
<mart. epigr. 5 70.4> Circa balnea quattuor peregit.
<mart. epigr. 5 70.5_5> O quanta est gula, centiens comesse!
<mart. epigr. 5 70.6> Quanto maior adhuc, nec accubare!
<mart. epigr. 5 71.1> Vmida qua gelidas summittit Trebula ualles
<mart. epigr. 5 71.2> Et uiridis cancri mensibus alget ager,
<mart. epigr. 5 71.3> Rura Cleonaeo numquam temerata leone
<mart. epigr. 5 71.4> Et domus Aeolio semper amica Noto
<mart. epigr. 5 71.5_5> Te, Faustine, uocant: longas his exige messes
<mart. epigr. 5 71.6> Collibus; hibernum iam tibi Tibur erit.
<mart. epigr. 5 72.1> Qui potuit Bacchi matrem dixisse Tonantem,
<mart. epigr. 5 72.2> Ille potest Semelen dicere, Rufe, patrem.
<mart. epigr. 5 73.1> Non donem tibi cur meos libellos
<mart. epigr. 5 73.2> Oranti totiens et exigenti
<mart. epigr. 5 73.3> Miraris, Theodore? magna causa est:
<mart. epigr. 5 73.4> Dones tu mihi ne tuos libellos.
<mart. epigr. 5 74.1> Pompeios iuuenes Asia atque Europa, sed ipsum
<mart. epigr. 5 74.2> Terra tegit Libyes, si tamen ulla tegit.
<mart. epigr. 5 74.3> Quid mirum toto si spargitur orbe? iacere
<mart. epigr. 5 74.4> Vno non poterat tanta ruina loco.
<mart. epigr. 5 75.1> Quae legis causa nupsit tibi Laelia, Quinte,
<mart. epigr. 5 75.2> Vxorem potes hanc dicere legitimam.
<mart. epigr. 5 76.1> Profecit poto Mithridates saepe ueneno
<mart. epigr. 5 76.2> Toxica ne possent saeua nocere sibi.
<mart. epigr. 5 76.3> Tu quoque cauisti cenando tam male semper
<mart. epigr. 5 76.4> Ne posses umquam, Cinna, perire fame.
<mart. epigr. 5 77.1> Narratur belle quidam dixisse, Marulle,
<mart. epigr. 5 77.2> Qui te ferre oleum dixit in auricula.
<mart. epigr. 5 78.1> Si tristi domicenio laboras,
<mart. epigr. 5 78.2> Torani, potes esurire mecum.
<mart. epigr. 5 78.3> Non derunt tibi, si soles προπίνειν,
<mart. epigr. 5 78.4> Viles Cappadocae grauesque porri,
<mart. epigr. 5 78.5_5> Diuisis cybium latebit ouis.
<mart. epigr. 5 78.6> Ponetur digitis tenendus ustis
<mart. epigr. 5 78.7> Nigra coliculus uirens patella,
<mart. epigr. 5 78.8> Algentem modo qui reliquit hortum,
<mart. epigr. 5 78.9> Et pultem niueam premens botellus,
<mart. epigr. 5 78.10_10> Et pallens faba cum rubente lardo.
<mart. epigr. 5 78.11> Mensae munera si uoles secundae,
<mart. epigr. 5 78.12> Marcentes tibi porrigentur uuae
<mart. epigr. 5 78.13> Et nomen pira quae ferunt Syrorum,
<mart. epigr. 5 78.14> Et quas docta Neapolis creauit,
<mart. epigr. 5 78.15_15> Lento castaneae uapore tostae:
<mart. epigr. 5 78.16> Vinum tu facies bonum bibendo.
<mart. epigr. 5 78.17> Post haec omnia forte si mouebit
<mart. epigr. 5 78.18> Bacchus quam solet esuritionem,
<mart. epigr. 5 78.19> Succurrent tibi nobiles oliuae,
<mart. epigr. 5 78.20_20> Piceni modo quas tulere rami,
<mart. epigr. 5 78.21> Et feruens cicer et tepens lupinus.
<mart. epigr. 5 78.22> Parua est cenula - quis potest negare? -,
<mart. epigr. 5 78.23> Sed finges nihil audiesue fictum
<mart. epigr. 5 78.24> Et uultu placidus tuo recumbes;
<mart. epigr. 5 78.25_25> Nec crassum dominus leget uolumen,
<mart. epigr. 5 78.26> Nec de Gadibus improbis puellae
<mart. epigr. 5 78.27> Vibrabunt sine fine prurientes
<mart. epigr. 5 78.28> Lasciuos docili tremore lumbos;
<mart. epigr. 5 78.29> Sed quod nec graue sit nec infacetum,
<mart. epigr. 5 78.30_30> Parui tibia Condyli sonabit.
<mart. epigr. 5 78.31> Haec est cenula. Claudiam sequeris.
<mart. epigr. 5 78.32> Quam nobis cupis esse tu priorem?
<mart. epigr. 5 79.1> Vndecies una surrexti, Zoile, cena,
<mart. epigr. 5 79.2> Et mutata tibi est synthesis undecies,
<mart. epigr. 5 79.3> Sudor inhaereret madida ne ueste retentus
<mart. epigr. 5 79.4> Et laxam tenuis laederet aura cutem.
<mart. epigr. 5 79.5_5> Quare ego non sudo, qui tecum, Zoile, ceno?
<mart. epigr. 5 79.6> Frigus enim magnum synthesis una facit.
<mart. epigr. 5 80.1> Non totam mihi, si uacabis, horam
<mart. epigr. 5 80.2> Dones et licet imputes, Seuere,
<mart. epigr. 5 80.3> Dum nostras legis exigisque nugas.
<mart. epigr. 5 80.4>"Durum est perdere ferias": rogamus
<mart. epigr. 5 80.5_5> Iacturam patiaris hanc ferasque.
<mart. epigr. 5 80.6> Quod si legeris ista cum diserto
<mart. epigr. 5 80.7>-Sed numquid sumus improbi? -Secundo,
<mart. epigr. 5 80.8> Plus multo tibi debiturus hic est
<mart. epigr. 5 80.9> Quam debet domino suo libellus.
<mart. epigr. 5 80.10_10> Nam securus erit, nec inquieta
<mart. epigr. 5 80.11> Lassi marmora Sisyphi uidebit,
<mart. epigr. 5 80.12> Quem censoria cum meo Seuero
<mart. epigr. 5 80.13> Docti lima momorderit Secundi.
<mart. epigr. 5 81.1> Semper pauper eris, si pauper es, Aemiliane.
<mart. epigr. 5 81.2> Dantur opes nullis nunc nisi diuitibus.
<mart. epigr. 5 82.1> Quid promittebas mihi milia, Gaure, ducenta,
<mart. epigr. 5 82.2> Si dare non poteras milia, Gaure, decem?
<mart. epigr. 5 82.3> An potes et non uis? rogo, non est turpius istud?
<mart. epigr. 5 82.4> I, tibi dispereas, Gaure: pusillus homo es.
<mart. epigr. 5 83.1> Insequeris, fugio; fugis, insequor; haec mihi mens est:
<mart. epigr. 5 83.2> Velle tuum nolo, Dindyme, nolle uolo.
<mart. epigr. 5 84.1> Iam tristis nucibus puer relictis
<mart. epigr. 5 84.2> Clamoso reuocatur a magistro,
<mart. epigr. 5 84.3> Et blando male proditus fritillo,
<mart. epigr. 5 84.4> Arcana modo raptus e popina,
<mart. epigr. 5 84.5_5> Aedilem rogat udus aleator.
<mart. epigr. 5 84.6> Saturnalia transiere tota,
<mart. epigr. 5 84.7> Nec munuscula parua nec minora
<mart. epigr. 5 84.8> Misisti mihi, Galla, quam solebas.
<mart. epigr. 5 84.9> Sane sic abeat meus December:
<mart. epigr. 5 84.10_10> Scis certe, puto, uestra iam uenire
<mart. epigr. 5 84.11> Saturnalia, Martias Kalendas;
<mart. epigr. 5 84.12> Tunc reddam tibi, Galla, quod dedisti.
<mart. epigr. 6 1.1> Sextus mittitur hic tibi libellus,
<mart. epigr. 6 1.2> In primis mihi care Martialis:
<mart. epigr. 6 1.3> Quem si terseris aure diligenti,
<mart. epigr. 6 1.4> Audebit minus anxius tremensque
<mart. epigr. 6 1.5_5> Magnas Caesaris in manus uenire.
<mart. epigr. 6 2.1> Lusus erat sacrae conubia fallere taedae,
<mart. epigr. 6 2.2> Lusus et immeritos exsecuisse mares.
<mart. epigr. 6 2.3> Vtraque tu prohibes, Caesar, populisque futuris
<mart. epigr. 6 2.4> Succurris, nasci quos sine fraude iubes.
<mart. epigr. 6 2.5_5> Nec spado iam nec moechus erit te praeside quisquam:
<mart. epigr. 6 2.6> At prius- o mores!- et spado moechus erat.
<mart. epigr. 6 3.1> Nascere Dardanio promissum nomen Iulo
<mart. epigr. 6 3.2> Vera deum suboles; nascere, magne puer,
<mart. epigr. 6 3.3> Cui pater aeternas post saecula tradat habenas,
<mart. epigr. 6 3.4> Quique regas orbem cum seniore senex.
<mart. epigr. 6 3.5_5> Ipsa tibi niueo trahet aurea pollice fila
<mart. epigr. 6 3.6> Et totam Phrixi Iulia nebit ouem.
<mart. epigr. 6 4.1> Censor maxime principumque princeps,
<mart. epigr. 6 4.2> Cum tot iam tibi debeat triumphos,
<mart. epigr. 6 4.3> Tot nascentia templa, tot renata,
<mart. epigr. 6 4.4> Tot spectacula, tot deos, tot urbes:
<mart. epigr. 6 4.5_5> Plus debet tibi Roma quod pudica est.
<mart. epigr. 6 5.1> Rustica mercatus multis sum praedia nummis:
<mart. epigr. 6 5.2> Mutua des centum, Caeciliane, rogo.
<mart. epigr. 6 5.3> Nil mihi respondes? tacitum te dicere credo
<mart. epigr. 6 5.4>"Non reddes": ideo, Caeciliane, rogo.
<mart. epigr. 6 6.1> Comoedi tres sunt, sed amat tua Paula, Luperce,
<mart. epigr. 6 6.2> Quattuor: et κωφὸν Paula πρόσωπον amat.
<mart. epigr. 6 7.1> Iulia lex populis ex quo, Faustine, renata est
<mart. epigr. 6 7.2> Atque intrare domos iussa Pudicitia est,
<mart. epigr. 6 7.3> Aut minus aut certe non plus tricesima lux est,
<mart. epigr. 6 7.4> Et nubit decimo iam Telesilla uiro.
<mart. epigr. 6 7.5_5> Quae nubit totiens, non nubit: adultera lege est.
<mart. epigr. 6 7.6> Offendor moecha simpliciore minus.
<mart. epigr. 6 8.1> Praetores duo, quattuor tribuni,
<mart. epigr. 6 8.2> Septem causidici, decem poetae
<mart. epigr. 6 8.3> Cuiusdam modo nuptias petebant
<mart. epigr. 6 8.4> A quodam sene. non moratus ille
<mart. epigr. 6 8.5_5> Praeconi dedit Eulogo puellam.
<mart. epigr. 6 8.6> Dic, numquid fatue, Seuere, fecit?
<mart. epigr. 6 9.1> In Pompeiano dormis, Laeuine, theatro:
<mart. epigr. 6 9.2> Et quereris si te suscitat Oceanus?
<mart. epigr. 6 10.1> Pauca Iouem nuper cum milia forte rogarem,
<mart. epigr. 6 10.2>"Ille dabit" dixit "qui mihi templa dedit".
<mart. epigr. 6 10.3> Templa quidem dedit ille Ioui sed milia nobis
<mart. epigr. 6 10.4> Nulla dedit: pudet, ah, pauca rogasse Iouem.
<mart. epigr. 6 10.5_5> At quam non tetricus, quam nulla nubilus ira,
<mart. epigr. 6 10.6> Quam placido nostras legerat ore preces!
<mart. epigr. 6 10.7> Talis supplicibus tribuit diademata Dacis
<mart. epigr. 6 10.8> Et Capitolinas itque reditque uias.
<mart. epigr. 6 10.9> Dic precor, o nostri dic conscia uirgo Tonantis,
<mart. epigr. 6 10.10_10> Si negat hoc uultu, quo solet ergo dare?
<mart. epigr. 6 10.11> Sic ego: sic breuiter posita mihi Gorgone Pallas:
<mart. epigr. 6 10.12>"Quae nondum data sunt, stulte, negata putas"?
<mart. epigr. 6 11.1> Quod non sit Pylades hoc tempore, non sit Orestes
<mart. epigr. 6 11.2> Miraris? Pylades, Marce, bibebat idem,
<mart. epigr. 6 11.3> Nec melior panis turdusue dabatur Orestae,
<mart. epigr. 6 11.4> Sed par atque eadem cena duobus erat.
<mart. epigr. 6 11.5_5> Tu Lucrina uoras, me pascit aquosa peloris:
<mart. epigr. 6 11.6> Non minus ingenua est et mihi, Marce, gula.
<mart. epigr. 6 11.7> Te Cadmea Tyros, me pinguis Gallia uestit:
<mart. epigr. 6 11.8> Vis te purpureum, Marce, sagatus amem?
<mart. epigr. 6 11.9> Vt praestem Pyladen, aliquis mihi praestet Oresten.
<mart. epigr. 6 11.10_10> Hoc non fit uerbis, Marce: ut ameris, ama.
<mart. epigr. 6 12.1> Iurat capillos esse, quos emit, suos
<mart. epigr. 6 12.2> Fabulla: +numquid, Paule, peierat?+
<mart. epigr. 6 13.1> Quis te Phidiaco formatam, Iulia, caelo,
<mart. epigr. 6 13.2> Vel quis Palladiae non putet artis opus?
<mart. epigr. 6 13.3> Candida non tacita respondet imagine lygdos
<mart. epigr. 6 13.4> Et placido fulget uiuus in ore decor.
<mart. epigr. 6 13.5_5> Ludit Acidalio, sed non manus aspera, nodo,
<mart. epigr. 6 13.6> Quem rapuit collo, parue Cupido, tuo.
<mart. epigr. 6 13.7> Vt Martis reuocetur amor summique Tonantis,
<mart. epigr. 6 13.8> A te Iuno petat ceston et ipsa Venus.
<mart. epigr. 6 14.1> Versus scribere posse te disertos
<mart. epigr. 6 14.2> Affirmas, Laberi: quid ergo non uis?
<mart. epigr. 6 14.3> Versus scribere qui potest disertos,
<mart. epigr. 6 14.4> Conscribat, Laberi: uirum putabo.
<mart. epigr. 6 15.1> Dum Phaethontea formica uagatur in umbra,
<mart. epigr. 6 15.2> Implicuit tenuem sucina gutta feram.
<mart. epigr. 6 15.3> Sic modo quae fuerat uita contempta manente,
<mart. epigr. 6 15.4> Funeribus facta est nunc pretiosa suis.
<mart. epigr. 6 16.1> Tu qui pene uiros terres et falce cinaedos,
<mart. epigr. 6 16.2> Iugera sepositi pauca tuere soli.
<mart. epigr. 6 16.3> Sic tua non intrent uetuli pomaria fures,
<mart. epigr. 6 16.4> Sed puer et longis pulchra puella comis.
<mart. epigr. 6 17.1> Cinnam, Cinname, te iubes uocari.
<mart. epigr. 6 17.2> Non est hic, rogo, Cinna, barbarismus?
<mart. epigr. 6 17.3> Tu si Furius ante dictus esses,
<mart. epigr. 6 17.4> Fur ista ratione dicereris.
<mart. epigr. 6 18.1> Sancta Salonini terris requiescit Hiberis,
<mart. epigr. 6 18.2> Qua melior Stygias non uidet umbra domos.
<mart. epigr. 6 18.3> Sed lugere nefas: nam qui te, Prisce, reliquit,
<mart. epigr. 6 18.4> Viuit qua uoluit(==VOLUIT) uiuere parte magis.
<mart. epigr. 6 19.1> Non de ui neque caede nec ueneno,
<mart. epigr. 6 19.2> Sed lis est mihi de tribus capellis:
<mart. epigr. 6 19.3> Vicini queror has abesse furto.
<mart. epigr. 6 19.4> Hoc iudex sibi postulat probari:
<mart. epigr. 6 19.5_5> Tu Cannas Mithridaticumque bellum
<mart. epigr. 6 19.6> Et periuria Punici furoris
<mart. epigr. 6 19.7> Et Sullas Mariosque Muciosque
<mart. epigr. 6 19.8> Magna uoce sonas manuque tota.
<mart. epigr. 6 19.9> Iam dic, Postume, de tribus capellis.
<mart. epigr. 6 20.1> Mutua te centum sestertia, Phoebe, rogaui,
<mart. epigr. 6 20.2> Cum mihi dixisses "exigis ergo nihil?"
<mart. epigr. 6 20.3> Inquiris, dubitas, cunctaris meque diebus
<mart. epigr. 6 20.4> Teque decem crucias: iam rogo, Phoebe, nega.
<mart. epigr. 6 21.1> Perpetuam Stellae dum iungit Ianthida uati
<mart. epigr. 6 21.2> Laeta Venus, dixit "plus dare non potui".
<mart. epigr. 6 21.3> Haec coram domina; sed nequius illud in aure:
<mart. epigr. 6 21.4>"Tu ne quid pecces, exitiose, uide.
<mart. epigr. 6 21.5_5> Saepe ego lasciuum Martem furibunda cecidi,
<mart. epigr. 6 21.6> Legitimos esset cum uagus ante toros.
<mart. epigr. 6 21.7> Sed postquam meus est, nulla me paelice laesit:
<mart. epigr. 6 21.8> Tam frugi Iuno uellet habere uirum".
<mart. epigr. 6 21.9> Dixit et arcano percussit pectora loro.
<mart. epigr. 6 21.10_10> Plaga iuuat: sed tu iam, dea, caede duos.
<mart. epigr. 6 22.1> Quod nubis, Proculina, concubino
<mart. epigr. 6 22.2> Et, moechum modo, nunc facis maritum,
<mart. epigr. 6 22.3> Ne lex Iulia te notare possit:
<mart. epigr. 6 22.4> Non nubis, Proculina, sed fateris.
<mart. epigr. 6 23.1> Stare iubes semper nostrum tibi, Lesbia, penem:
<mart. epigr. 6 23.2> Crede mihi, non est mentula quod digitus.
<mart. epigr. 6 23.3> Tu licet et manibus blandis et uocibus instes,
<mart. epigr. 6 23.4> Te contra facies imperiosa tua est.
<mart. epigr. 6 24.1> Nil lasciuius est Charisiano:
<mart. epigr. 6 24.2> Saturnalibus ambulat togatus.
<mart. epigr. 6 25.1> Marcelline, boni suboles sincera parentis,
<mart. epigr. 6 25.2> Horrida Parrhasio quem tegit ursa iugo,
<mart. epigr. 6 25.3> Ille uetus pro te patriusque quid optet amicus
<mart. epigr. 6 25.4> Accipe et haec memori pectore uota tene:
<mart. epigr. 6 25.5_5> Cauta sit ut uirtus nec te temerarius ardor
<mart. epigr. 6 25.6> In medios enses saeuaque tela ferat.
<mart. epigr. 6 25.7> Bella uelint Martemque ferum rationis egentes,
<mart. epigr. 6 25.8> Tu potes et patris miles et esse ducis.
<mart. epigr. 6 26.1> Periclitatur capite Sotades noster.
<mart. epigr. 6 26.2> Reum putatis esse Sotaden? non est.
<mart. epigr. 6 26.3> Arrigere desit posse Sotades: lingit.
<mart. epigr. 6 27.1> Bis uicine Nepos (nam tu quoque proxima Florae
<mart. epigr. 6 27.2> Incolis et ueteres tu quoque Ficelias)
<mart. epigr. 6 27.3> Est tibi, quae patria signatur imagine uultus,
<mart. epigr. 6 27.4> Testis maternae nata pudicitiae.
<mart. epigr. 6 27.5_5> Tu tamen annoso nimium ne parce Falerno,
<mart. epigr. 6 27.6> Et potius plenos aere relinque cados.
<mart. epigr. 6 27.7> Sit pia, sit locuples, et potet filia mustum:
<mart. epigr. 6 27.8> Amphora cum domina nunc noua fiet anus.
<mart. epigr. 6 27.9> Caecuba non solos uindemia nutriat orbos:
<mart. epigr. 6 27.10_10> Possunt et patres uiuere, crede mihi.
<mart. epigr. 6 28.1> Libertus Melioris ille notus,
<mart. epigr. 6 28.2> Tota qui cecidit dolente Roma,
<mart. epigr. 6 28.3> Cari deliciae breues patroni,
<mart. epigr. 6 28.4> Hoc sub marmore Glaucias humatus
<mart. epigr. 6 28.5_5> Iuncto Flaminiae iacet sepulchro:
<mart. epigr. 6 28.6> Castus moribus, integer pudore,
<mart. epigr. 6 28.7> Velox ingenio, decore felix.
<mart. epigr. 6 28.8> Bis senis modo messibus peractis
<mart. epigr. 6 28.9> Vix unum puer applicabat annum.
<mart. epigr. 6 28.10_10> Qui fles talia, nil fleas, uiator.
<mart. epigr. 6 29.1> Non de plebe domus nec auarae uerna catastae,
<mart. epigr. 6 29.2> Sed domini sancto dignus amore puer,
<mart. epigr. 6 29.3> Munera cum posset nondum sentire patroni,
<mart. epigr. 6 29.4> Glaucia libertus iam Melioris erat.
<mart. epigr. 6 29.5_5> Moribus hoc formaeque datum: quis blandior illo?
<mart. epigr. 6 29.6> Aut quis Apollineo pulchrior ore fuit?
<mart. epigr. 6 29.7> Immodicis breuis est aetas et rara senectus.
<mart. epigr. 6 29.8> Quidquid amas, cupias non placuisse nimis.
<mart. epigr. 6 30.1> Sex sestertia si statim dedisses,
<mart. epigr. 6 30.2> Cum dixti mihi "sume, tolle, dono",
<mart. epigr. 6 30.3> Deberem tibi, Paete, pro ducentis.
<mart. epigr. 6 30.4> At nunc cum dederis diu moratus,
<mart. epigr. 6 30.5_5> Post septem, puto, uel nouem Kalendas,
<mart. epigr. 6 30.6> Vis dicam tibi ueriora ueris?
<mart. epigr. 6 30.7> Sex sestertia, Paete, perdidisti.
<mart. epigr. 6 31.1> Vxorem, Charideme, tuam scis ipse sinisque
<mart. epigr. 6 31.2> A medico futui: uis sine febre mori.
<mart. epigr. 6 32.1> Cum dubitaret adhuc belli ciuilis Enyo
<mart. epigr. 6 32.2> Forsitan et posset uincere mollis Otho,
<mart. epigr. 6 32.3> Damnauit multo staturum sanguine Martem
<mart. epigr. 6 32.4> Et fodit certa pectora tota manu.
<mart. epigr. 6 32.5_5> Sit Cato, dum uiuit, sane uel Caesare maior:
<mart. epigr. 6 32.6> Dum moritur, numquid maior Othone fuit?
<mart. epigr. 6 33.1> Nil miserabilius, Matho, pedicone Sabello
<mart. epigr. 6 33.2> Vidisti, quo nil laetius ante fuit.
<mart. epigr. 6 33.3> Furta, fugae, mortes seruorum, incendia, luctus
<mart. epigr. 6 33.4> Affligunt hominem, iam miser et futuit.
<mart. epigr. 6 34.1> Basia da nobis, Diadumene, pressa. "quot" inquis?
<mart. epigr. 6 34.2> Oceani fluctus me numerare iubes
<mart. epigr. 6 34.3> Et maris Aegaei sparsas per litora conchas
<mart. epigr. 6 34.4> Et quae Cecropio monte uagantur apes,
<mart. epigr. 6 34.5_5> Quaeque sonant pleno uocesque manusque theatro,
<mart. epigr. 6 34.6> Cum populus subiti Caesaris ora uidet.
<mart. epigr. 6 34.7> Nolo quot arguto dedit exorata Catullo
<mart. epigr. 6 34.8> Lesbia: pauca cupit qui numerare potest.
<mart. epigr. 6 35.1> Septem clepsydras magna tibi uoce petenti
<mart. epigr. 6 35.2> Arbiter inuitus, Caeciliane, dedit.
<mart. epigr. 6 35.3> At tu multa diu dicis uitreisque tepentem
<mart. epigr. 6 35.4> Ampullis potas semisupinus aquam.
<mart. epigr. 6 35.5_5> Vt tandem saties uocemque sitimque, rogamus
<mart. epigr. 6 35.6> Iam de clepsydra, Caeciliane, bibas.
<mart. epigr. 6 36.1> Mentula tam magna est tantus tibi, Papyle, nasus,
<mart. epigr. 6 36.2> Vt possis, quotiens arrigis, olfacere.
<mart. epigr. 6 37.1> Secti podicis usque ad umbilicum
<mart. epigr. 6 37.2> Nullas reliquias habet Charinus,
<mart. epigr. 6 37.3> Et prurit tamen usque ad umbilicum.
<mart. epigr. 6 37.4> O quanta scabie miser laborat!
<mart. epigr. 6 37.5_5> Culum non habet, est tamen cinaedus.
<mart. epigr. 6 38.1> Aspicis ut paruus nec adhuc trieteride plena
<mart. epigr. 6 38.2> Regulus auditum laudet et ipse patrem,
<mart. epigr. 6 38.3> Maternosque sinus uiso genitore relinquat
<mart. epigr. 6 38.4> Et patrias laudes sentiat esse suas?
<mart. epigr. 6 38.5_5> Iam clamor centumque uiri densumque corona
<mart. epigr. 6 38.6> Vulgus et infanti Iulia tecta placent.
<mart. epigr. 6 38.7> Acris equi suboles magno sic puluere gaudet,
<mart. epigr. 6 38.8> Sic uitulus molli proelia fronte cupit.
<mart. epigr. 6 38.9> Di, seruate, precor, matri sua uota patrique,
<mart. epigr. 6 38.10_10> Audiat ut natum Regulus, illa duos.
<mart. epigr. 6 39.1> Pater ex Marulla, Cinna, factus es septem
<mart. epigr. 6 39.2> Non liberorum: namque nec tuus quisquam
<mart. epigr. 6 39.3> Nec est amici filiusue uicini,
<mart. epigr. 6 39.4> Sed in grabatis tegetibusque concepti
<mart. epigr. 6 39.5_5> Materna produnt capitibus suis furta.
<mart. epigr. 6 39.6> Hic qui retorto crine Maurus incedit
<mart. epigr. 6 39.7> Subolem fatetur esse se coci Santrae.
<mart. epigr. 6 39.8> At ille sima nare, turgidis labris
<mart. epigr. 6 39.9> Ipsa est imago Pannychi palaestritae.
<mart. epigr. 6 39.10_10> Pistoris esse tertium quis ignorat,
<mart. epigr. 6 39.11> Quicumque lippum nouit et uidet Damam?
<mart. epigr. 6 39.12> Quartus cinaeda fronte, candido uultu
<mart. epigr. 6 39.13> Ex concubino natus est tibi Lygdo:
<mart. epigr. 6 39.14> Percide, si uis, filium: nefas non est.
<mart. epigr. 6 39.15_15> Hunc uero acuto capite et auribus longis,
<mart. epigr. 6 39.16> Quae sic mouentur ut solent asellorum,
<mart. epigr. 6 39.17> Quis morionis filium negat Cyrtae?
<mart. epigr. 6 39.18> Duae sorores, illa nigra et haec rufa,
<mart. epigr. 6 39.19> Croti choraulae uilicique sunt Carpi.
<mart. epigr. 6 39.20_20> Iam Niobidarum grex tibi foret plenus
<mart. epigr. 6 39.21> Si spado Coresus Dindymusque non esset.
<mart. epigr. 6 40.1> Femina praeferri potuit tibi nulla, Lycori:
<mart. epigr. 6 40.2> Praeferri Glycerae femina nulla potest.
<mart. epigr. 6 40.3> Haec erit hoc quod tu: tu non potes esse quod haec est.
<mart. epigr. 6 40.4> Tempora quid faciunt! Hanc uolo, te uolui(==VOLUI).
<mart. epigr. 6 41.1> Qui recitat lana fauces et colla reuinctus,
<mart. epigr. 6 41.2> Hic se posse loqui, posse tacere negat.
<mart. epigr. 6 42.1> Etrusci nisi thermulis lauaris,
<mart. epigr. 6 42.2> Illotus morieris, Oppiane.
<mart. epigr. 6 42.3> Nullae sic tibi blandientur undae,
<mart. epigr. 6 42.4> Non fontes Aponi rudes puellis,
<mart. epigr. 6 42.5_5> Non mollis Sinuessa feruidique
<mart. epigr. 6 42.6> Fluctus Passeris aut superbus Anxur,
<mart. epigr. 6 42.7> Non Phoebi uada principesque Baiae.
<mart. epigr. 6 42.8> Nusquam tam nitidum uacat serenum:
<mart. epigr. 6 42.9> Lux ipsa est ibi longior, diesque
<mart. epigr. 6 42.10_10> Nullo tardius a loco recedit.
<mart. epigr. 6 42.11> Illic Taygeti uirent metalla
<mart. epigr. 6 42.12> Et certant uario decore saxa,
<mart. epigr. 6 42.13> Quae Phryx et Libys altius cecidit.
<mart. epigr. 6 42.14> Siccos pinguis onyx anhelat aestus
<mart. epigr. 6 42.15_15> Et flamma tenui calent ophitae:
<mart. epigr. 6 42.16> Ritus si placeant tibi Laconum,
<mart. epigr. 6 42.17> Contentus potes arido uapore
<mart. epigr. 6 42.18> Cruda Virgine Marciaue mergi;
<mart. epigr. 6 42.19> Quae tam candida, tam serena lucet
<mart. epigr. 6 42.20_20> Vt nullas ibi suspiceris undas
<mart. epigr. 6 42.21> Et credas uacuam nitere lygdon.
<mart. epigr. 6 42.22> Non attendis et aure me supina
<mart. epigr. 6 42.23> Iam dudum quasi neglegenter audis.
<mart. epigr. 6 42.24> Illotus morieris, Oppiane.
<mart. epigr. 6 43.1> Dum tibi felices indulgent, Castrice, Baiae
<mart. epigr. 6 43.2> Canaque sulphureis nympha natatur aquis,
<mart. epigr. 6 43.3> Me Nomentani confirmant otia ruris
<mart. epigr. 6 43.4> Et casa iugeribus non onerosa suis.
<mart. epigr. 6 43.5_5> Hoc mihi Baiani soles mollisque Lucrinus,
<mart. epigr. 6 43.6> Hoc uestrae mihi sunt, Castrice, diuitiae.
<mart. epigr. 6 43.7> Quondam laudatas quocumque libebat ad undas
<mart. epigr. 6 43.8> Currere nec longas pertimuisse uias,
<mart. epigr. 6 43.9> Nunc urbis uicina iuuant facilesque recessus,
<mart. epigr. 6 43.10_10> Et satis est pigro si licet esse mihi.
<mart. epigr. 6 44.1> Festiue credis te, Calliodore, iocari
<mart. epigr. 6 44.2> Et solum multo permaduisse sale.
<mart. epigr. 6 44.3> Omnibus adrides, dicteria dicis in omnis;
<mart. epigr. 6 44.4> Sic te conuiuam posse placere putas.
<mart. epigr. 6 44.5_5> At si ego non belle, sed uere dixero quiddam,
<mart. epigr. 6 44.6> Nemo propinabit, Calliodore, tibi.
<mart. epigr. 6 45.1> Lusistis, satis est: lasciui nubite cunni:
<mart. epigr. 6 45.2> Permissa est uobis non nisi casta Venus.
<mart. epigr. 6 45.3> Haec est casta Venus? nubit Laetoria Lygdo:
<mart. epigr. 6 45.4> Turpius uxor erit quam modo moecha fuit.
<mart. epigr. 6 46.1> Vapulat adsidue ueneti quadriga flagello
<mart. epigr. 6 46.2> Nec currit: magnam rem, Catiane, facit.
<mart. epigr. 6 47.1> Nympha, mei Stellae quae fonte domestica puro
<mart. epigr. 6 47.2> Laberis et domini gemmea tecta subis,
<mart. epigr. 6 47.3> Siue Numae coniunx Triuiae te misit ab antris
<mart. epigr. 6 47.4> Siue Camenarum de grege nona uenis:
<mart. epigr. 6 47.5_5> Exoluit uotis hac se tibi uirgine porca
<mart. epigr. 6 47.6> Marcus, furtiuam quod bibit, aeger, aquam.
<mart. epigr. 6 47.7> Tu contenta meo iam crimine gaudia fontis
<mart. epigr. 6 47.8> Da secura tui: sit mihi sana sitis.
<mart. epigr. 6 48.1> Quod tam grande sophos clamat tibi turba togata,
<mart. epigr. 6 48.2> Non tu, Pomponi, cena diserta tua est.
<mart. epigr. 6 49.1> Non sum de fragili dolatus ulmo,
<mart. epigr. 6 49.2> Nec quae stat rigida supina uena
<mart. epigr. 6 49.3> De ligno mihi quolibet columna est,
<mart. epigr. 6 49.4> Sed uiua generata de cupressu:
<mart. epigr. 6 49.5_5> Quae nec saecula centiens peracta
<mart. epigr. 6 49.6> Nec longae cariem timet senectae.
<mart. epigr. 6 49.7> Hanc tu, quisquis es o malus, timeto.
<mart. epigr. 6 49.8> Nam si uel minimos manu rapaci
<mart. epigr. 6 49.9> Hoc de palmite laeseris racemos,
<mart. epigr. 6 49.10_10> Nascetur, licet hoc uelis negare,
<mart. epigr. 6 49.11> Inserta tibi ficus a cupressu.
<mart. epigr. 6 50.1> Cum coleret puros pauper Telesinus amicos,
<mart. epigr. 6 50.2> Errabat gelida sordidus in togula:
<mart. epigr. 6 50.3> Obscenos ex quo coepit curare cinaedos,
<mart. epigr. 6 50.4> Argentum, mensas, praedia solus emit.
<mart. epigr. 6 50.5_5> Vis fieri diues, Bithynice? conscius esto.
<mart. epigr. 6 50.6> Nil tibi uel minimum basia pura dabunt.
<mart. epigr. 6 51.1> Quod conuiuaris sine me tam saepe, Luperce,
<mart. epigr. 6 51.2> Inueni noceam qua ratione tibi.
<mart. epigr. 6 51.3> Irascor: licet usque uoces mittasque rogesque-
<mart. epigr. 6 51.4>"Quid facies?" inquis. quid faciam? ueniam.
<mart. epigr. 6 52.1> Hoc iacet in tumulo raptus puerilibus annis
<mart. epigr. 6 52.2> Pantagathus, domini cura dolorque sui,
<mart. epigr. 6 52.3> Vix tangente uagos ferro resecare capillos
<mart. epigr. 6 52.4> Doctus et hirsutas excoluisse genas.
<mart. epigr. 6 52.5_5> Sis licet, ut debes, tellus, placata leuisque,
<mart. epigr. 6 52.6> Artificis leuior non potes esse manu.
<mart. epigr. 6 53.1> Lotus nobiscum est, hilaris cenauit, et idem
<mart. epigr. 6 53.2> Inuentus mane est mortuus Andragoras.
<mart. epigr. 6 53.3> Tam subitae mortis causam, Faustine, requiris?
<mart. epigr. 6 53.4> In somnis medicum uiderat Hermocraten.
<mart. epigr. 6 54.1> Tantos et tantas si dicere Sextilianum,
<mart. epigr. 6 54.2> Aule, uetes, iunget uix tria uerba miser.
<mart. epigr. 6 54.3>"Quid sibi uult"? inquis. dicam quid suspicer esse:
<mart. epigr. 6 54.4> Tantos et tantas Sextilianus amat.
<mart. epigr. 6 55.1> Quod semper casiaque cinnamoque
<mart. epigr. 6 55.2> Et nido niger alitis superbae
<mart. epigr. 6 55.3> Fragras plumbea Nicerotiana,
<mart. epigr. 6 55.4> Rides nos, Coracine, nil olentis:
<mart. epigr. 6 55.5_5> Malo quam bene olere nil olere.
<mart. epigr. 6 56.1> Quod tibi crura rigent saetis et pectora uillis,
<mart. epigr. 6 56.2> Verba putas famae te, Charideme, dare?
<mart. epigr. 6 56.3> Extirpa, mihi crede, pilos de corpore toto
<mart. epigr. 6 56.4> Teque pilare tuas testificare natis.
<mart. epigr. 6 56.5_5>"Quae ratio est"? inquis. scis multos dicere multa:
<mart. epigr. 6 56.6> Fac pedicari te, Charideme, putent.
<mart. epigr. 6 57.1> Mentiris fictos unguento, Phoebe, capillos
<mart. epigr. 6 57.2> Et tegitur pictis sordida calua comis.
<mart. epigr. 6 57.3> Tonsorem capiti non est adhibere necesse:
<mart. epigr. 6 57.4> Radere te melius spongea, Phoebe, potest.
<mart. epigr. 6 58.1> Cernere Parrhasios dum te iuuat, Aule, triones
<mart. epigr. 6 58.2> Comminus et Getici sidera pigra poli,
<mart. epigr. 6 58.3> O quam paene tibi Stygias ego raptus ad undas
<mart. epigr. 6 58.4> Elysiae uidi nubila fusca plagae!
<mart. epigr. 6 58.5_5> Quamuis lassa tuos quaerebant lumina uultus
<mart. epigr. 6 58.6> Atque erat in gelido plurimus ore Pudens.
<mart. epigr. 6 58.7> Si mihi lanificae ducunt non pulla sorores
<mart. epigr. 6 58.8> Stamina nec surdos uox habet ista deos,
<mart. epigr. 6 58.9> Sospite me sospes Latias reueheris ad urbes
<mart. epigr. 6 58.10_10> Et referes pili praemia clarus eques.
<mart. epigr. 6 59.1> Et dolet et queritur sibi non contingere frigus
<mart. epigr. 6 59.2> Propter sescentas Baccara gausapinas,
<mart. epigr. 6 59.3> Optat et obscuras luces uentosque niuesque
<mart. epigr. 6 59.4> Odit et hibernos, si tepuere, dies.
<mart. epigr. 6 59.5_5> Quid fecere mali nostrae tibi, saeue, lacernae
<mart. epigr. 6 59.6> Tollere de scapulis quas leuis aura potest?
<mart. epigr. 6 59.7> Quanto simplicius, quanto est humanius illud,
<mart. epigr. 6 59.8> Mense uel Augusto sumere gausapinas!
<mart. epigr. 6 60.1> Laudat, amat, cantat nostros mea Roma libellos,
<mart. epigr. 6 60.2> Meque sinus omnes, me manus omnis habet.
<mart. epigr. 6 60.3> Ecce rubet quidam, pallet, stupet, oscitat, odit.
<mart. epigr. 6 60.4> Hoc uolo: nunc nobis carmina nostra placent.
<mart. epigr. 6 61.1> Rem factam Pompullus habet, Faustine: legetur
<mart. epigr. 6 61.2> Et nomen toto sparget in orbe suum.
<mart. epigr. 6 61.3>"Sic leue flauorum ualeat genus Vsiporum
<mart. epigr. 6 61.4> Quisquis et Ausonium non amat imperium".
<mart. epigr. 6 61.5_5> Ingeniosa tamen Pompulli scripta feruntur:
<mart. epigr. 6 61.6>"Sed famae non est hoc, mihi crede, satis:
<mart. epigr. 6 61.7> Quam multi tineas pascunt blattasque diserti
<mart. epigr. 6 61.8> Et redimunt soli carmina docta coci!
<mart. epigr. 6 61.9> Nescioquid plus est, quod donat saecula chartis
<mart. epigr. 6 61.10_10> Victurus genium debet habere liber".
<mart. epigr. 6 62.1> Amisit pater unicum Salanus:
<mart. epigr. 6 62.2> Cessas munera mittere, Oppiane?
<mart. epigr. 6 62.3> Heu crudele nefas malaeque Parcae!
<mart. epigr. 6 62.4> Cuius uulturis hoc erit cadauer?
<mart. epigr. 6 63.1> Scis te captari, scis hunc qui captat, auarum,
<mart. epigr. 6 63.2> Et scis qui captat quid, Mariane, uelit.
<mart. epigr. 6 63.3> Tu tamen hunc tabulis heredem, stulte, supremis
<mart. epigr. 6 63.4> Scribis et esse tuo uis, furiose, loco.
<mart. epigr. 6 63.5_5>"Munera magna tamen misit". sed misit in hamo;
<mart. epigr. 6 63.6> Et piscatorem piscis amare potest?
<mart. epigr. 6 63.7> Hicine deflebit uero tua fata dolore?
<mart. epigr. 6 63.8> Si cupis, ut ploret, des, Mariane, nihil.
<mart. epigr. 6 64.1> Cum sis nec rigida Fabiorum gente creatus
<mart. epigr. 6 64.2> Nec qualem Curio, dum prandia portat aranti,
<mart. epigr. 6 64.3> Hirsuta peperit rubicunda sub ilice coniunx,
<mart. epigr. 6 64.4> Sed patris ad speculum tonsi matrisque togatae
<mart. epigr. 6 64.5_5> Filius et possit sponsam te sponsa uocare:
<mart. epigr. 6 64.6> Emendare meos, quos nouit fama, libellos
<mart. epigr. 6 64.7> Et tibi permittis felicis carpere nugas,-
<mart. epigr. 6 64.8> Has, inquam, nugas, quibus aurem aduertere totam
<mart. epigr. 6 64.9> Non aspernantur proceres urbisque forique,
<mart. epigr. 6 64.10_10> Quas et perpetui dignantur scrinia Sili
<mart. epigr. 6 64.11> Et repetit totiens facundo Regulus ore,
<mart. epigr. 6 64.12> Quique uidet propius magni certamina Circi
<mart. epigr. 6 64.13> Laudat Auentinae uicinus Sura Dianae,
<mart. epigr. 6 64.14> Ipse etiam tanto dominus sub pondere rerum
<mart. epigr. 6 64.15_15> Non dedignatur bis terque reuoluere Caesar.
<mart. epigr. 6 64.16> Sed tibi plus mentis, tibi cor limante Minerua
<mart. epigr. 6 64.17> Acrius et tenues finxerunt pectus Athenae.
<mart. epigr. 6 64.18> Ne ualeam, si non multo sapit altius illud,
<mart. epigr. 6 64.19> Quod cum panticibus laxis et cum pede grandi
<mart. epigr. 6 64.20_20> Et rubro pulmone uetus nasisque timendum
<mart. epigr. 6 64.21> Omnia crudelis lanius per compita portat.
<mart. epigr. 6 64.22> Audes praeterea, quos nullus nouerit, in me
<mart. epigr. 6 64.23> Scribere uersiculos miseras et perdere chartas.
<mart. epigr. 6 64.24> At si quid nostrae tibi bilis inusserit ardor,
<mart. epigr. 6 64.25_25> Viuet et haerebit totoque legetur in orbe
<mart. epigr. 6 64.26> Stigmata nec uafra delebit Cinnamus arte.
<mart. epigr. 6 64.27> Sed miserere tui rabido nec perditus ore
<mart. epigr. 6 64.28> Fumantem uiui nasum temptaueris ursi.
<mart. epigr. 6 64.29> Sit placidus licet et lambat digitosque manusque,
<mart. epigr. 6 64.30_30> Si dolor et bilis, si iusta coegerit ira,
<mart. epigr. 6 64.31> Vrsus erit: uacua dentes in pelle fatiges
<mart. epigr. 6 64.32> Et tacitam quaeras, quam possis rodere, carnem.
<mart. epigr. 6 65.1>"Hexametris epigramma facis" scio dicere Tuccam.
<mart. epigr. 6 65.2> Tucca, solet fieri, denique, Tucca, licet.
<mart. epigr. 6 65.3>"Sed tamen hoc longum est". solet hoc quoque, Tucca, licetque
<mart. epigr. 6 65.4> Si breuiora probas, disticha sola legas.
<mart. epigr. 6 65.5_5> Conueniat nobis ut fas epigrammata longa
<mart. epigr. 6 65.6> Sit transire tibi, scribere, Tucca, mihi.
<mart. epigr. 6 66.1> Famae non nimium bonae puellam,
<mart. epigr. 6 66.2> Quales in media sedent Subura,
<mart. epigr. 6 66.3> Vendebat modo praeco Gellianus.
<mart. epigr. 6 66.4> Paruo cum pretio diu liceret,
<mart. epigr. 6 66.5_5> Dum puram cupit approbare cunctis,
<mart. epigr. 6 66.6> Attraxit prope se manu negantem
<mart. epigr. 6 66.7> Et bis terque quaterque basiauit.
<mart. epigr. 6 66.8> Quid profecerit osculo requiris?
<mart. epigr. 6 66.9> Sescentos modo qui dabat negauit.
<mart. epigr. 6 67.1> Cur tantum eunuchos habeat tua Gellia quaeris,
<mart. epigr. 6 67.2> Pannyche? uult futui Gellia nec parere.
<mart. epigr. 6 68.1> Flete nefas uestrum sed toto flete Lucrino,
<mart. epigr. 6 68.2> Naides, et luctus sentiat ipsa Thetis.
<mart. epigr. 6 68.3> Inter Baianas raptus puer occidit undas
<mart. epigr. 6 68.4> Eutychos ille, tuum, Castrice, dulce latus.
<mart. epigr. 6 68.5_5> Hic tibi curarum socius blandumque leuamen,
<mart. epigr. 6 68.6> Hic amor, hic nostri uatis Alexis erat.
<mart. epigr. 6 68.7> Numquid te uitreis nudum lasciua sub undis
<mart. epigr. 6 68.8> Vidit et Alcidae nympha remisit Hylan?
<mart. epigr. 6 68.9> An dea femineum iam neglegit Hermaphroditum
<mart. epigr. 6 68.10_10> Amplexu teneri sollicitata uiri?
<mart. epigr. 6 68.11> Quidquid id est, subitae quaecumque est causa rapinae,
<mart. epigr. 6 68.12> Sit, precor, et tellus mitis et unda tibi.
<mart. epigr. 6 69.1> Non miror quod potat aquam tua Bassa, Catulle:
<mart. epigr. 6 69.2> Miror quod Bassae filia potet aquam.
<mart. epigr. 6 70.1> Sexagesima, Marciane, messis
<mart. epigr. 6 70.2> Acta est et, puto, iam secunda Cottae
<mart. epigr. 6 70.3> Nec se taedia lectuli calentis
<mart. epigr. 6 70.4> Expertum meminit die uel uno.
<mart. epigr. 6 70.5_5> Ostendit digitum, sed impudicum,
<mart. epigr. 6 70.6> Alconti Dasioque Symmachoque.
<mart. epigr. 6 70.7> At nostri bene computentur anni
<mart. epigr. 6 70.8> Et quantum tetricae tulere febres
<mart. epigr. 6 70.9> Aut languor grauis aut mali dolores
<mart. epigr. 6 70.10_10> A uita meliore separentur:
<mart. epigr. 6 70.11> Infantes sumus et senes uidemur.
<mart. epigr. 6 70.12> Aetatem Priamique Nestorisque
<mart. epigr. 6 70.13> Longam qui putat esse, Marciane,
<mart. epigr. 6 70.14> Multum decipiturque falliturque.
<mart. epigr. 6 70.15_15> Non est uiuere, sed ualere uita est.
<mart. epigr. 6 71.1> Edere lasciuos ad Baetica crusmata gestus
<mart. epigr. 6 71.2> Et Gaditanis ludere docta modis,
<mart. epigr. 6 71.3> Tendere quae tremulum Pelian Hecubaeque maritum
<mart. epigr. 6 71.4> Posset ad Hectoreos sollicitare rogos,
<mart. epigr. 6 71.5_5> Vrit et excruciat dominum Telethusa priorem:
<mart. epigr. 6 71.6> Vendidit ancillam, nunc redimit dominam.
<mart. epigr. 6 72.1> Fur notae nimium rapacitatis
<mart. epigr. 6 72.2> Compilare Cilix uolebat hortum,
<mart. epigr. 6 72.3> Ingenti sed erat, Fabulle, in horto
<mart. epigr. 6 72.4> Praeter marmoreum nihil Priapum.
<mart. epigr. 6 72.5_5> Dum non uult uacua manu redire,
<mart. epigr. 6 72.6> Ipsum surripuit Cilix Priapum.
<mart. epigr. 6 73.1> Non rudis indocta fecit me falce colonus:
<mart. epigr. 6 73.2> Dispensatoris nobile cernis opus.
<mart. epigr. 6 73.3> Nam Caeretani cultor ditissimus agri
<mart. epigr. 6 73.4> Hos Hilarus colles et iuga laeta tenet.
<mart. epigr. 6 73.5_5> Aspice quam certo uidear non ligneus ore
<mart. epigr. 6 73.6> Nec deuota focis inguinis arma geram,
<mart. epigr. 6 73.7> Sed mihi perpetua numquam moritura cupresso
<mart. epigr. 6 73.8> Phidiaca rigeat mentula digna manu.
<mart. epigr. 6 73.9> Vicini, moneo, sanctum celebrate Priapum
<mart. epigr. 6 73.10_10> Et bis septenis parcite iugeribus.
<mart. epigr. 6 74.1> Medio recumbit imus ille qui lecto,
<mart. epigr. 6 74.2> Caluam trifilem semitatus unguento,
<mart. epigr. 6 74.3> Foditque tonsis ora laxa lentiscis,
<mart. epigr. 6 74.4> Mentitur, Aefulane: non habet dentes.
<mart. epigr. 6 75.1> Cum mittis turdumue mihi quadramue placentae,
<mart. epigr. 6 75.2> Siue femur leporis siue quid his simile est,
<mart. epigr. 6 75.3> Buccellas misisse tuas te, Pontia, dicis.
<mart. epigr. 6 75.4> Has ego non mittam, Pontia, sed nec edam.
<mart. epigr. 6 76.1> Ille sacri lateris custos Martisque togati,
<mart. epigr. 6 76.2> Credita cui summi castra fuere ducis,
<mart. epigr. 6 76.3> Hic situs est Fuscus. licet hoc, Fortuna, fateri:
<mart. epigr. 6 76.4> Non timet hostilis iam lapis iste minas;
<mart. epigr. 6 76.5_5> Grande iugum domita Dacus ceruice recepit
<mart. epigr. 6 76.6> Et famulum uictrix possidet umbra nemus.
<mart. epigr. 6 77.1> Cum sis tam pauper quam nec miserabilis Iros,
<mart. epigr. 6 77.2> Tam iuuenis quam nec Parthenopaeus erat,
<mart. epigr. 6 77.3> Tam fortis quam nec cum uinceret Artemidorus,
<mart. epigr. 6 77.4> Quid te Cappadocum sex onus esse iuuat?
<mart. epigr. 6 77.5_5> Rideris multoque magis traduceris, Afer,
<mart. epigr. 6 77.6> Quam nudus medio si spatiere foro.
<mart. epigr. 6 77.7> Non aliter monstratur Atlans cum compare gibbo
<mart. epigr. 6 77.8> Quaeque uehit similem belua nigra Libyn.
<mart. epigr. 6 77.9> Inuidiosa tibi quam sit lectica requiris?
<mart. epigr. 6 77.10_10> Non debes ferri mortuus hexaphoro.
<mart. epigr. 6 78.1> Potor nobilis, Aule, lumine uno
<mart. epigr. 6 78.2> Luscus Phryx erat alteroque lippus.
<mart. epigr. 6 78.3> Huic Heras medicus "bibas caueto:
<mart. epigr. 6 78.4> Vinum si biberis, nihil uidebis".
<mart. epigr. 6 78.5_5> Ridens Phryx oculo "ualebis" inquit.
<mart. epigr. 6 78.6> Misceri sibi protinus deunces
<mart. epigr. 6 78.7> Sed crebros iubet. exitum requiris?
<mart. epigr. 6 78.8> Vinum Phryx, oculus bibit uenenum.
<mart. epigr. 6 79.1> Tristis es et felix. sciat hoc Fortuna caueto:
<mart. epigr. 6 79.2> Ingratum dicet te, Lupe, si scierit.
<mart. epigr. 6 80.1> Vt noua dona tibi, Caesar, Nilotica tellus
<mart. epigr. 6 80.2> Miserat hibernas ambitiosa rosas.
<mart. epigr. 6 80.3> Nauita derisit Pharios Memphiticus hortos,
<mart. epigr. 6 80.4> Vrbis ut intrauit limina prima tuae:
<mart. epigr. 6 80.5_5> Tantus ueris honos et odorae gratia Florae
<mart. epigr. 6 80.6> Tantaque Paestani gloria ruris erat;
<mart. epigr. 6 80.7> Sic, quacumque uagus gressumque oculosque ferebat,
<mart. epigr. 6 80.8> Tonsilibus sertis omne rubebat iter.
<mart. epigr. 6 80.9> At tu Romanae iussus iam cedere brumae
<mart. epigr. 6 80.10_10> Mitte tuas messes, accipe, Nile, rosas.
<mart. epigr. 6 81.1> Iratus tamquam populo, Charideme, lauaris:
<mart. epigr. 6 81.2> Inguina sic toto subluis in solio.
<mart. epigr. 6 81.3> Nec caput hic uellem sic te, Charideme, lauare.
<mart. epigr. 6 81.4> Et caput ecce lauas: inguina malo laues.
<mart. epigr. 6 82.1> Quidam me modo, Rufe, diligenter
<mart. epigr. 6 82.2> Inspectum, uelut emptor aut lanista,
<mart. epigr. 6 82.3> Cum uultu digitoque subnotasset,
<mart. epigr. 6 82.4>"Tune es, tune" ait "ille Martialis,
<mart. epigr. 6 82.5_5> Cuius nequitias iocosque nouit
<mart. epigr. 6 82.6> Aurem qui modo non habet Batauam"?
<mart. epigr. 6 82.7> Subrisi modice, leuique nutu
<mart. epigr. 6 82.8> Me quem dixerat esse non negaui.
<mart. epigr. 6 82.9>"Cur ergo" inquit "habes malas lacernas"?
<mart. epigr. 6 82.10_10> Respondi: "Quia sum malus poeta".
<mart. epigr. 6 82.11> Hoc ne saepius accidat poetae,
<mart. epigr. 6 82.12> Mittas, Rufe, mihi bonas lacernas.
<mart. epigr. 6 83.1> Quantum sollicito fortuna parentis Etrusco,
<mart. epigr. 6 83.2> Tantum, summe ducum, debet uterque tibi.
<mart. epigr. 6 83.3> Nam tu missa tua reuocasti fulmina dextra:
<mart. epigr. 6 83.4> Hos cuperem mores ignibus esse Iouis;
<mart. epigr. 6 83.5_5> Si tua sit summo, Caesar, natura Tonanti,
<mart. epigr. 6 83.6> Vtetur toto fulmine rara manus.
<mart. epigr. 6 83.7> Muneris hoc utrumque tui testatur Etruscus,
<mart. epigr. 6 83.8> Esse quod et comiti contigit et reduci.
<mart. epigr. 6 84.1> Octaphoro sanus portatur, Auite, Philippus.
<mart. epigr. 6 84.2> Hunc tu si sanum credis, Auite, furis.
<mart. epigr. 6 85.1> Editur en sextus sine te mihi, Rufe Camoni,
<mart. epigr. 6 85.2> Nec te lectorem sperat, amice, liber:
<mart. epigr. 6 85.3> Impia Cappadocum tellus et numine laeuo
<mart. epigr. 6 85.4> Visa tibi cineres reddit et ossa patri.
<mart. epigr. 6 85.5_5> Funde tuo lacrimas orbata Bononia Rufo,
<mart. epigr. 6 85.6> Et resonet tota planctus in Aemilia:
<mart. epigr. 6 85.7> Heu qualis pietas, heu quam breuis occidit aetas!
<mart. epigr. 6 85.8> Viderat Alphei praemia quinta modo.
<mart. epigr. 6 85.9> Pectore tu memori nostros euoluere lusus,
<mart. epigr. 6 85.10_10> Tu solitus totos, Rufe, tenere iocos,
<mart. epigr. 6 85.11> Accipe cum fletu maesti breue carmen amici
<mart. epigr. 6 85.12> Atque haec absentis tura fuisse puta.
<mart. epigr. 6 86.1> Setinum dominaeque niues densique trientes,
<mart. epigr. 6 86.2> Quando ego uos medico non prohibente bibam?
<mart. epigr. 6 86.3> Stultus et ingratus nec tanto munere dignus
<mart. epigr. 6 86.4> Qui mauult heres diuitis esse Midae.
<mart. epigr. 6 86.5_5> Possideat Libycas messis Hermumque Tagumque,
<mart. epigr. 6 86.6> Et potet caldam, qui mihi liuet, aquam.
<mart. epigr. 6 87.1> Di tibi dent et tu, Caesar, quaecumque mereris:
<mart. epigr. 6 87.2> Di mihi dent et tu quae uolo, si merui.
<mart. epigr. 6 88.1> Mane salutaui uero te nomine casu
<mart. epigr. 6 88.2> Nec dixi dominum, Caeciliane, meum.
<mart. epigr. 6 88.3> Quanti libertas constet mihi tanta, requiris?
<mart. epigr. 6 88.4> Centum quadrantes abstulit illa mihi.
<mart. epigr. 6 89.1> Cum peteret seram media iam nocte matellam
<mart. epigr. 6 89.2> Arguto madidus pollice Panaretus,
<mart. epigr. 6 89.3> Spoletina data est sed quam siccauerat ipse,
<mart. epigr. 6 89.4> Nec fuerat soli tota lagona satis.
<mart. epigr. 6 89.5_5> Ille fide summa testae sua uina remensus
<mart. epigr. 6 89.6> Reddidit oenophori pondera plena sui.
<mart. epigr. 6 89.7> Miraris, quantum biberat, cepisse lagonam?
<mart. epigr. 6 89.8> Desine mirari, Rufe: merum biberat.
<mart. epigr. 6 90.1> Moechum Gellia non habet nisi unum.
<mart. epigr. 6 90.2> Turpe est hoc magis: uxor est duorum.
<mart. epigr. 6 91.1> Sancta ducis summi prohibet censura uetatque
<mart. epigr. 6 91.2> Moechari. gaude, Zoile, non futuis.
<mart. epigr. 6 92.1> Caelatus tibi cum sit, Anniane,
<mart. epigr. 6 92.2> Serpens in patera Myronos arte,
<mart. epigr. 6 92.3> Vaticana bibis: bibis uenenum.
<mart. epigr. 6 93.1> Tam male Thais olet quam non fullonis auari
<mart. epigr. 6 93.2> Testa uetus media sed modo fracta uia,
<mart. epigr. 6 93.3> Non ab amore recens hircus, non ora leonis,
<mart. epigr. 6 93.4> Non detracta cani transtiberina cutis,
<mart. epigr. 6 93.5_5> Pullus abortiuo nec cum putrescit in ouo,
<mart. epigr. 6 93.6> Amphora corrupto nec uitiata garo.
<mart. epigr. 6 93.7> Virus ut hoc alio fallax permutet odore,
<mart. epigr. 6 93.8> Deposita quotiens balnea ueste petit,
<mart. epigr. 6 93.9> Psilothro uiret aut acida latet oblita creta
<mart. epigr. 6 93.10_10> Aut tegitur pingui terque quaterque faba.
<mart. epigr. 6 93.11> Cum bene se tutam per fraudes mille putauit,
<mart. epigr. 6 93.12> Omnia cum fecit, Thaida Thais olet.
<mart. epigr. 6 94.1> Ponuntur semper chrysendeta Calpetano
<mart. epigr. 6 94.2> Siue foris seu cum cenat in urbe domi.
<mart. epigr. 6 94.3> Sic etiam in stabulo semper, sic cenat in agro.
<mart. epigr. 6 94.4> Non habet ergo aliud? non habet immo suum.
<mart. epigr. 7 1.1> Accipe belligerae crudum thoraca Mineruae,
<mart. epigr. 7 1.2> Ipsa Medusaeae quem timet ira comae.
<mart. epigr. 7 1.3> Dum uacat, haec, Caesar, poterit lorica uocari:
<mart. epigr. 7 1.4> Pectore cum sacro sederit, aegis erit.
<mart. epigr. 7 2.1> Inuia Sarmaticis domini lorica sagittis
<mart. epigr. 7 2.2> Et Martis Getico tergore fida magis,
<mart. epigr. 7 2.3> Quam uel ad Aetolae securam cuspidis ictus
<mart. epigr. 7 2.4> Texuit innumeri lubricus unguis apri:
<mart. epigr. 7 2.5_5> Felix sorte tua, sacrum cui tangere pectus
<mart. epigr. 7 2.6> Fas erit et nostri mente calere dei.
<mart. epigr. 7 2.7> I comes et magnos illaesa merere triumphos
<mart. epigr. 7 2.8> Palmataeque ducem, sed cito, redde togae.
<mart. epigr. 7 3.1> Cur non mitto meos tibi, Pontiliane, libellos?
<mart. epigr. 7 3.2> Ne mihi tu mittas, Pontiliane, tuos.
<mart. epigr. 7 4.1> Esset, Castrice, cum mali coloris,
<mart. epigr. 7 4.2> Versus scribere coepit Oppianus.
<mart. epigr. 7 5.1> Si desiderium, Caesar, populique patrumque
<mart. epigr. 7 5.2> Respicis et Latiae gaudia uera togae,
<mart. epigr. 7 5.3> Redde deum uotis poscentibus. inuidet hosti
<mart. epigr. 7 5.4> Roma suo, ueniat laurea multa licet:
<mart. epigr. 7 5.5_5> Terrarum dominum propius uidet ille tuoque
<mart. epigr. 7 5.6> Terretur uultu barbarus et fruitur.
<mart. epigr. 7 6.1> Ecquid Hyperboreis ad nos conuersus ab oris
<mart. epigr. 7 6.2> Ausonias Caesar iam parat ire uias?
<mart. epigr. 7 6.3> Certus abest auctor sed uox hoc nuntiat omnis
<mart. epigr. 7 6.4> Credo tibi, uerum dicere, Fama, soles.
<mart. epigr. 7 6.5_5> Publica uictrices testantur gaudia chartae,
<mart. epigr. 7 6.6> Martia laurigera cuspide pila uirent.
<mart. epigr. 7 6.7> Rursus, io, magnos clamat tibi Roma triumphos
<mart. epigr. 7 6.8> Inuictusque tua, Caesar, in urbe sonas.
<mart. epigr. 7 6.9> Sed iam laetitiae quo sit fiducia maior,
<mart. epigr. 7 6.10_10> Sarmaticae laurus nuntius ipse ueni.
<mart. epigr. 7 7.1> Hiberna quamuis Arctos et rudis Peuce
<mart. epigr. 7 7.2> Et ungularum pulsibus calens Hister
<mart. epigr. 7 7.3> Fractusque cornu iam ter improbo Rhenus
<mart. epigr. 7 7.4> Teneat domantem regna perfidae gentis
<mart. epigr. 7 7.5_5> Te, summe mundi rector et parens orbis:
<mart. epigr. 7 7.6> Abesse nostris non tamen potes uotis.
<mart. epigr. 7 7.7> Illic et oculis et animis sumus, Caesar,
<mart. epigr. 7 7.8> Adeoque mentes omnium tenes unus
<mart. epigr. 7 7.9> Vt ipsa magni turba nesciat Circi
<mart. epigr. 7 7.10_10> Vtrumne currat Passerinus an Tigris.
<mart. epigr. 7 8.1> Nunc hilares, si quando mihi, nunc ludite, Musae:
<mart. epigr. 7 8.2> Victor ab Odrysio redditur orbe deus.
<mart. epigr. 7 8.3> Certa facis populi tu primus uota, December:
<mart. epigr. 7 8.4> Iam licet ingenti dicere uoce "uenit"!
<mart. epigr. 7 8.5_5> Felix sorte tua! poteras non cedere Iano,
<mart. epigr. 7 8.6> Gaudia si nobis quae dabit ille dares.
<mart. epigr. 7 8.7> Festa coronatus ludet conuicia miles,
<mart. epigr. 7 8.8> Inter laurigeros cum comes ibit equos.
<mart. epigr. 7 8.9> Fas audire iocos leuioraque carmina, Caesar,
<mart. epigr. 7 8.10_10> Et tibi, si lusus ipse triumphus amat.
<mart. epigr. 7 9.1> Cum sexaginta numeret Cascellius annos,
<mart. epigr. 7 9.2> Ingeniosus homo est: quando disertus erit?
<mart. epigr. 7 10.1> Pedicatur Eros, fellat Linus: Ole, quid ad te
<mart. epigr. 7 10.2> De cute quid faciant ille uel ille sua?
<mart. epigr. 7 10.3> Centenis futuit Matho milibus: Ole, quid ad te?
<mart. epigr. 7 10.4> Non tu propterea sed Matho pauper erit.
<mart. epigr. 7 10.5_5> In lucem cenat Sertorius: Ole, quid ad te,
<mart. epigr. 7 10.6> Cum liceat tota stertere nocte tibi?
<mart. epigr. 7 10.7> Septingenta Tito debet Lupus: Ole, quid ad te?
<mart. epigr. 7 10.8> Assem ne dederis crediderisue Lupo.
<mart. epigr. 7 10.9> Illud dissimulas ad te quod pertinet, Ole,
<mart. epigr. 7 10.10_10> Quodque magis curae conuenit esse tuae.
<mart. epigr. 7 10.11> Pro togula debes: hoc ad te pertinet, Ole.
<mart. epigr. 7 10.12> Quadrantem nemo iam tibi credit: et hoc.
<mart. epigr. 7 10.13> Vxor moecha tibi est: hoc ad te pertinet, Ole.
<mart. epigr. 7 10.14> Poscit iam dotem filia grandis: et hoc.
<mart. epigr. 7 10.15_15> Dicere quindecies poteram quod pertinet ad te:
<mart. epigr. 7 10.16> Sed quid agas ad me pertinet, Ole, nihil.
<mart. epigr. 7 11.1> Cogis me calamo manuque nostra
<mart. epigr. 7 11.2> Emendare meos, Pudens, libellos.
<mart. epigr. 7 11.3> O quam me nimium probas amasque
<mart. epigr. 7 11.4> Qui uis archetypas habere nugas!
<mart. epigr. 7 12.1> Sic me fronte legat dominus, Faustine, serena
<mart. epigr. 7 12.2> Excipiatque meos qua solet aure iocos,
<mart. epigr. 7 12.3> Vt mea nec iuste quos odit pagina laesit
<mart. epigr. 7 12.4> Et mihi de nullo fama rubore placet.
<mart. epigr. 7 12.5_5> Quid prodest, cupiant cum quidam nostra uideri,
<mart. epigr. 7 12.6> Si qua Lycambeo sanguine tela madent,
<mart. epigr. 7 12.7> Vipereumque uomat nostro sub nomine uirus,
<mart. epigr. 7 12.8> Qui Phoebi radios ferre diemque negat?
<mart. epigr. 7 12.9> Ludimus innocui: scis hoc bene: iuro potentis
<mart. epigr. 7 12.10_10> Per genium Famae Castaliumque gregem
<mart. epigr. 7 12.11> Perque tuas aures, magni mihi numinis instar,
<mart. epigr. 7 12.12> Lector inhumana liber ab inuidia.
<mart. epigr. 7 13.1> Dum Tiburtinis albescere solibus audit
<mart. epigr. 7 13.2> Antiqui dentis fusca Lycoris ebur,
<mart. epigr. 7 13.3> Venit in Herculeos colles. quid Tiburis alti
<mart. epigr. 7 13.4> Aura ualet! paruo tempore nigra redit.
<mart. epigr. 7 14.1> Accidit infandum nostrae scelus, Aule, puellae;
<mart. epigr. 7 14.2> Amisit lusus deliciasque suas:
<mart. epigr. 7 14.3> Non quales teneri plorauit amica Catulli
<mart. epigr. 7 14.4> Lesbia, nequitiis passeris orba sui,
<mart. epigr. 7 14.5_5> Vel Stellae cantata meo quas fleuit Ianthis,
<mart. epigr. 7 14.6> Cuius in Elysio nigra columba uolat:
<mart. epigr. 7 14.7> Lux mea non capitur nugis neque moribus istis
<mart. epigr. 7 14.8> Nec dominae pectus talia damna mouent:
<mart. epigr. 7 14.9> Bis senos puerum numerantem perdidit annos,
<mart. epigr. 7 14.10_10> Mentula cui nondum sesquipedalis erat.
<mart. epigr. 7 15.1> Quis puer hic nitidis assistit Ianthidos undis?
<mart. epigr. 7 15.2> Effugit dominam Naida numquid Hylas?
<mart. epigr. 7 15.3> O bene quod silua colitur Tirynthius ista
<mart. epigr. 7 15.4> Et quod amatrices tam prope seruat aquas!
<mart. epigr. 7 15.5_5> Securus licet hos fontes, Argynne, ministres:
<mart. epigr. 7 15.6> Nil facient Nymphae: ne uelit ipse caue.
<mart. epigr. 7 16.1> Aera domi non sunt, superest hoc, Regule, solum
<mart. epigr. 7 16.2> Vt tua uendamus munera: numquid emis?
<mart. epigr. 7 17.1> Ruris bibliotheca delicati,
<mart. epigr. 7 17.2> Vicinam uidet unde lector urbem,
<mart. epigr. 7 17.3> Inter carmina sanctiora si quis
<mart. epigr. 7 17.4> Lasciuae fuerit locus Thaliae,
<mart. epigr. 7 17.5_5> Hos nido licet inseras uel imo,
<mart. epigr. 7 17.6> Septem quos tibi misimus libellos
<mart. epigr. 7 17.7> Auctoris calamo sui notatos:
<mart. epigr. 7 17.8> Haec illis pretium facit litura.
<mart. epigr. 7 17.9> At tu munere dedicata paruo
<mart. epigr. 7 17.10_10> Quae cantaberis orbe nota toto,
<mart. epigr. 7 17.11> Pignus pectoris hoc mei tuere,
<mart. epigr. 7 17.12> Iuli bibliotheca Martialis.
<mart. epigr. 7 18.1> Cum tibi sit facies de qua nec femina possit
<mart. epigr. 7 18.2> Dicere, cum corpus nulla litura notet,
<mart. epigr. 7 18.3> Cur te tam rarus cupiat repetatque fututor
<mart. epigr. 7 18.4> Miraris? uitium est non leue, Galla, tibi.
<mart. epigr. 7 18.5_5> Accessi quotiens ad opus mixtisque mouemur
<mart. epigr. 7 18.6> Inguinibus, cunnus non tacet, ipsa taces.
<mart. epigr. 7 18.7> Di facerent ut tu loquereris et ille taceret:
<mart. epigr. 7 18.8> Offendor cunni garrulitate tui.
<mart. epigr. 7 18.9> Pedere te mallem: namque hoc nec inutile dicit
<mart. epigr. 7 18.10_10> Symmachus et risum res mouet ista simul.
<mart. epigr. 7 18.11> Quis ridere potest fatui poppysmata cunni?
<mart. epigr. 7 18.12> Cum sonat hic, cui non mentula mensque cadit?
<mart. epigr. 7 18.13> Dic aliquid saltem clamosoque obstrepe cunno
<mart. epigr. 7 18.14> Et, si adeo muta es, disce uel inde loqui.
<mart. epigr. 7 19.1> Fragmentum quod uile putas et inutile lignum,
<mart. epigr. 7 19.2> Haec fuit ignoti prima carina maris,
<mart. epigr. 7 19.3> Quam nec Cyaneae quondam potuere ruinae
<mart. epigr. 7 19.4> Frangere nec Scythici tristior ira freti.
<mart. epigr. 7 19.5_5> Saecula uicerunt: sed quamuis cesserit annis,
<mart. epigr. 7 19.6> Sanctior est salua parua tabella rate.
<mart. epigr. 7 20.1> Nihil est miserius neque gulosius Santra.
<mart. epigr. 7 20.2> Rectam uocatus cum cucurrit ad cenam,
<mart. epigr. 7 20.3> Quam tot diebus noctibusque captauit,
<mart. epigr. 7 20.4> Ter poscit apri glandulas, quater lumbum
<mart. epigr. 7 20.5_5> Et utramque coxam leporis et duos armos,
<mart. epigr. 7 20.6> Nec erubescit peierare de turdo
<mart. epigr. 7 20.7> Et ostreorum rapere liuidos cirros.
<mart. epigr. 7 20.8> Buccis placentae sordidam linit mappam;
<mart. epigr. 7 20.9> Illic et uuae collocantur ollares
<mart. epigr. 7 20.10_10> Et Punicorum pauca grana malorum
<mart. epigr. 7 20.11> Et excauatae pellis indecens uuluae
<mart. epigr. 7 20.12> Et lippa ficus debilisque boletus.
<mart. epigr. 7 20.13> Sed mappa cum iam mille rumpitur furtis,
<mart. epigr. 7 20.14> Rosos tepenti spondylos sinu condit
<mart. epigr. 7 20.15_15> Et deuorato capite turturem truncum.
<mart. epigr. 7 20.16> Colligere longa turpe nec putat dextra
<mart. epigr. 7 20.17> Analecta quidquid et canes reliquerunt.
<mart. epigr. 7 20.18> Nec esculenta sufficit gulae praeda,
<mart. epigr. 7 20.19> Mixto lagonam replet ad pedes uino.
<mart. epigr. 7 20.20_20> Haec per ducentas cum domum tulit scalas
<mart. epigr. 7 20.21> Seque obserata clusit anxius cella
<mart. epigr. 7 20.22> Gulosus ille, postero die uendit.
<mart. epigr. 7 21.1> Haec est illa dies, magni quae conscia partus
<mart. epigr. 7 21.2> Lucanum populis et tibi, Polla, dedit.
<mart. epigr. 7 21.3> Heu! Nero crudelis nullaque inuisior umbra,
<mart. epigr. 7 21.4> Debuit hoc saltem non licuisse tibi.
<mart. epigr. 7 22.1> Vatis Apollinei magno memorabilis ortu
<mart. epigr. 7 22.2> Lux redit: Aonidum turba, fauete sacris.
<mart. epigr. 7 22.3> Haec meruit, cum te terris, Lucane, dedisset,
<mart. epigr. 7 22.4> Mixtus Castaliae Baetis ut esset aquae.
<mart. epigr. 7 23.1> Phoebe, ueni, sed quantus eras cum bella tonanti
<mart. epigr. 7 23.2> Ipse dares Latiae plectra secunda lyrae.
<mart. epigr. 7 23.3> Quid tanta pro luce precer? tu, Polla, maritum
<mart. epigr. 7 23.4> Saepe colas et se sentiat ille coli.
<mart. epigr. 7 24.1> Cum Iuuenale meo quae me committere temptas,
<mart. epigr. 7 24.2> Quid non audebis, perfida lingua, loqui?
<mart. epigr. 7 24.3> Te fingente nefas Pyladen odisset Orestes,
<mart. epigr. 7 24.4> Thesea Pirithoi destituisset amor,
<mart. epigr. 7 24.5_5> Tu Siculos fratres et maius nomen Atridas
<mart. epigr. 7 24.6> Et Ledae poteras dissociare genus.
<mart. epigr. 7 24.7> Hoc tibi pro meritis et talibus imprecor ausis,
<mart. epigr. 7 24.8> Vt facias illud quod, puto, lingua, facis.
<mart. epigr. 7 25.1> Dulcia cum tantum scribas epigrammata semper
<mart. epigr. 7 25.2> Et cerussata candidiora cute,
<mart. epigr. 7 25.3> Nullaque mica salis nec amari fellis in illis
<mart. epigr. 7 25.4> Gutta sit, o demens, uis tamen illa legi!
<mart. epigr. 7 25.5_5> Nec cibus ipse iuuat morsu fraudatus aceti,
<mart. epigr. 7 25.6> Nec grata est facies cui gelasinus abest.
<mart. epigr. 7 25.7> Infanti melimela dato fatuasque mariscas:
<mart. epigr. 7 25.8> Nam mihi, quae nouit pungere, Chia sapit.
<mart. epigr. 7 26.1> Apollinarem conueni meum, scazon,
<mart. epigr. 7 26.2> Et si uacabit- ne molestus accedas-,
<mart. epigr. 7 26.3> Hoc qualecumque, cuius aliqua pars ipse est,
<mart. epigr. 7 26.4> Dabis: haec facetum carmen imbuant aures.
<mart. epigr. 7 26.5_5> Si te receptum fronte uideris tota,
<mart. epigr. 7 26.6> Noto rogabis ut fauore sustentet.
<mart. epigr. 7 26.7> Quanto mearum, scis, amore nugarum
<mart. epigr. 7 26.8> Flagret: nec ipse plus amare te possum.
<mart. epigr. 7 26.9> Contra malignos esse si cupis tutus,
<mart. epigr. 7 26.10_10> Apollinarem conueni meum, scazon.
<mart. epigr. 7 27.1> Tuscae glandis aper populator et ilice multa
<mart. epigr. 7 27.2> Iam piger, Aetolae fama secunda ferae,
<mart. epigr. 7 27.3> Quem meus intrauit splendenti cuspide Dexter,
<mart. epigr. 7 27.4> Praeda iacet nostris inuidiosa focis.
<mart. epigr. 7 27.5_5> Pinguescant madido laeti nidore penates
<mart. epigr. 7 27.6> Flagret et exciso festa culina iugo.
<mart. epigr. 7 27.7> Sed cocus ingentem piperis consumet aceruum
<mart. epigr. 7 27.8> Addet et arcano mixta Falerna garo:
<mart. epigr. 7 27.9> Ad dominum redeas, noster te non capit ignis,
<mart. epigr. 7 27.10_10> Conturbator aper: uilius esurio.
<mart. epigr. 7 28.1> Sic Tiburtinae crescat tibi silua Dianae
<mart. epigr. 7 28.2> Et properet caesum saepe redire nemus,
<mart. epigr. 7 28.3> Nec Tartesiacis Pallas tua, Fusce, trapetis
<mart. epigr. 7 28.4> Cedat et immodici dent bona musta lacus;
<mart. epigr. 7 28.5_5> Sic fora mirentur, sic te Palatia laudent,
<mart. epigr. 7 28.6> Excolat et geminas plurima palma fores:
<mart. epigr. 7 28.7> Otia dum medius praestat tibi parua December,
<mart. epigr. 7 28.8> Exige, sed certa, quos legis, aure iocos.
<mart. epigr. 7 28.9>"Scire libet uerum? res est haec ardua". sed tu
<mart. epigr. 7 28.10_10> Quod tibi uis dici dicere, Fusce, potes.
<mart. epigr. 7 29.1> Thestyle, Victoris tormentum dulce Voconi,
<mart. epigr. 7 29.2> Quo nemo est toto notior orbe puer,
<mart. epigr. 7 29.3> Sic etiam positis formosus amere capillis
<mart. epigr. 7 29.4> Et placeat uati nulla puella tuo:
<mart. epigr. 7 29.5_5> Paulisper domini doctos sepone libellos,
<mart. epigr. 7 29.6> Carmina Victori dum lego parua tuo.
<mart. epigr. 7 29.7> Et Maecenati, Maro cum cantaret Alexin,
<mart. epigr. 7 29.8> Nota tamen Marsi fusca Melaenis erat.
<mart. epigr. 7 30.1> Das Parthis, das Germanis, das, Caelia, Dacis,
<mart. epigr. 7 30.2> Nec Cilicum spernis Cappadocumque toros;
<mart. epigr. 7 30.3> Et tibi de Pharia Memphiticus urbe fututor
<mart. epigr. 7 30.4> Nauigat, a rubris et niger Indus aquis;
<mart. epigr. 7 30.5_5> Nec recutitorum fugis inguina Iudaeorum,
<mart. epigr. 7 30.6> Nec te Sarmatico transit Alanus equo.
<mart. epigr. 7 30.7> Qua ratione facis, cum sis Romana puella,
<mart. epigr. 7 30.8> Quod Romana tibi mentula nulla placet?
<mart. epigr. 7 31.1> Raucae chortis aues et oua matrum
<mart. epigr. 7 31.2> Et flauas medio uapore Chias
<mart. epigr. 7 31.3> Et fetum querulae rudem capellae
<mart. epigr. 7 31.4> Nec iam frigoribus pares oliuas
<mart. epigr. 7 31.5_5> Et canum gelidis holus pruinis
<mart. epigr. 7 31.6> De nostro tibi missa rure credis?
<mart. epigr. 7 31.7> O quam, Regule, diligenter erras!
<mart. epigr. 7 31.8> Nil nostri, nisi me, ferunt agelli.
<mart. epigr. 7 31.9> Quidquid uilicus Vmber aut colonus
<mart. epigr. 7 31.10_10> Aut rus marmore tertio notatum
<mart. epigr. 7 31.11> Aut Tusci tibi Tusculiue mittunt,
<mart. epigr. 7 31.12> Id tota mihi nascitur Subura.
<mart. epigr. 7 32.1> Attice, facundae renouas qui nomina gentis
<mart. epigr. 7 32.2> Nec sinis ingentem conticuisse domum,
<mart. epigr. 7 32.3> Te pia Cecropiae comitatur turba Mineruae,
<mart. epigr. 7 32.4> Te secreta quies, te sophos omnis amat.
<mart. epigr. 7 32.5_5> At iuuenes alios fracta colit aure magister
<mart. epigr. 7 32.6> Et rapit immeritas sordidus unctor opes.
<mart. epigr. 7 32.7> Non pila, non follis, non te paganica thermis
<mart. epigr. 7 32.8> Praeparat aut nudi stipitis ictus hebes,
<mart. epigr. 7 32.9> Vara nec in lento ceromate bracchia tendis,
<mart. epigr. 7 32.10_10> Non harpasta uagus puluerulenta rapis,
<mart. epigr. 7 32.11> Sed curris niueas tantum prope Virginis undas
<mart. epigr. 7 32.12> Aut ubi Sidonio taurus amore calet.
<mart. epigr. 7 32.13> Per uarias artes, omnis quibus area seruit(==SERVIT),
<mart. epigr. 7 32.14> Ludere, cum liceat currere, pigritia est.
<mart. epigr. 7 33.1> Sordidior caeno cum sit toga, calceus autem
<mart. epigr. 7 33.2> Candidior prima sit tibi, Cinna, niue:
<mart. epigr. 7 33.3> Deiecto quid, inepte, pedes perfundis amictu?
<mart. epigr. 7 33.4> Collige, Cinna, togam; calceus ecce perit.
<mart. epigr. 7 34.1> Quo possit fieri modo, Seuere,
<mart. epigr. 7 34.2> Vt uir pessimus omnium Charinus
<mart. epigr. 7 34.3> Vnam rem bene fecerit, requiris?
<mart. epigr. 7 34.4> Dicam, sed cito. quid Nerone peius?
<mart. epigr. 7 34.5_5> Quid thermis melius Neronianis?
<mart. epigr. 7 34.6> Non dest protinus, ecce, de malignis
<mart. epigr. 7 34.7> Qui sic rancidulo loquatur ore:
<mart. epigr. 7 34.8>"Quid? Tu tot domini deique nostri
<mart. epigr. 7 34.9> Praefers muneribus Neronianas"?
<mart. epigr. 7 34.10_10> Thermas praefero balneis cinaedi.
<mart. epigr. 7 35.1> Inguina succinctus nigra tibi seruus aluta
<mart. epigr. 7 35.2> Stat, quotiens calidis tota foueris aquis.
<mart. epigr. 7 35.3> Sed meus, ut de me taceam, Laecania, seruus
<mart. epigr. 7 35.4> Iudaeum nulla sub cute pondus habet,
<mart. epigr. 7 35.5_5> Sed nudi tecum iuuenesque senesque lauantur.
<mart. epigr. 7 35.6> An sola est serui(==SERVI) mentula uera tui?
<mart. epigr. 7 35.7> Ecquid femineos sequeris, matrona, recessus,
<mart. epigr. 7 35.8> Secretusque tua, cunne, lauaris aqua?
<mart. epigr. 7 36.1> Cum pluuias madidumque Iouem perferre negaret
<mart. epigr. 7 36.2> Et rudis hibernis uilla nataret aquis,
<mart. epigr. 7 36.3> Plurima, quae posset subitos effundere nimbos,
<mart. epigr. 7 36.4> Muneribus uenit tegula missa tuis.
<mart. epigr. 7 36.5_5> Horridus, ecce, sonat Boreae stridore December:
<mart. epigr. 7 36.6> Stella, tegis uillam, non tegis agricolam.
<mart. epigr. 7 37.1> Nosti mortiferum quaestoris, Castrice, signum?
<mart. epigr. 7 37.2> Est operae pretium discere theta nouum:
<mart. epigr. 7 37.3> Exprimeret quotiens rorantem frigore nasum,
<mart. epigr. 7 37.4> Letalem iuguli iusserat esse notam.
<mart. epigr. 7 37.5_5> Turpis ab inuiso pendebat stiria naso,
<mart. epigr. 7 37.6> Cum flaret madida fauce December atrox:
<mart. epigr. 7 37.7> Collegae tenuere manus: quid plura requiris?
<mart. epigr. 7 37.8> Emungi misero, Castrice, non licuit.
<mart. epigr. 7 38.1> Tantus es et talis nostri Polypheme Seueri
<mart. epigr. 7 38.2> Vt te mirari possit et ipse Cyclops.
<mart. epigr. 7 38.3> Sed nec Scylla minor. quod si fera monstra duorum
<mart. epigr. 7 38.4> Iunxeris, alterius fiet uterque timor.
<mart. epigr. 7 39.1> Discursus uarios uagumque mane
<mart. epigr. 7 39.2> Et fastus et haue potentiorum
<mart. epigr. 7 39.3> Cum perferre patique iam negaret,
<mart. epigr. 7 39.4> Coepit fingere Caelius podagram.
<mart. epigr. 7 39.5_5> Quam dum uult nimis approbare ueram
<mart. epigr. 7 39.6> Et sanas linit obligatque plantas
<mart. epigr. 7 39.7> Inceditque gradu laborioso,
<mart. epigr. 7 39.8>-Quantum cura potest et ars doloris!-
<mart. epigr. 7 39.9> Desit fingere Caelius podagram.
<mart. epigr. 7 40.1> Hic iacet ille senex Augusta notus in aula,
<mart. epigr. 7 40.2> Pectore non humili passus utrumque deum
<mart. epigr. 7 40.3> Natorum pietas sanctis quem coniugis umbris
<mart. epigr. 7 40.4> Miscuit: Elysium possidet ambo nemus.
<mart. epigr. 7 40.5_5> Occidit illa prior uiridi fraudata iuuenta:
<mart. epigr. 7 40.6> Hic prope ter senas uixit Olympiadas.
<mart. epigr. 7 40.7> Sed festinatis raptum tibi credidit annis,
<mart. epigr. 7 40.8> Aspexit lacrimas quisquis, Etrusce, tuas.
<mart. epigr. 7 41.1> Cosmicos esse tibi, Semproni Tucca, uideris:
<mart. epigr. 7 41.2> Cosmica, Semproni, tam mala quam bona sunt.
<mart. epigr. 7 42.1> Muneribus cupiat si quis contendere tecum,
<mart. epigr. 7 42.2> Audeat hic etiam, Castrice, carminibus.
<mart. epigr. 7 42.3> Nos tenues in utroque sumus uincique parati:
<mart. epigr. 7 42.4> Inde sopor nobis et placet alta quies.
<mart. epigr. 7 42.5_5> Tam mala cur igitur dederim tibi carmina, quaeris?
<mart. epigr. 7 42.6> Alcinoo nullum poma dedisse putas?
<mart. epigr. 7 43.1> Primum est ut praestes, si quid te, Cinna, rogabo;
<mart. epigr. 7 43.2> Illud deinde sequens ut cito, Cinna, neges.
<mart. epigr. 7 43.3> Diligo praestantem; non odi, Cinna, negantem:
<mart. epigr. 7 43.4> Sed tu nec praestas nec cito, Cinna, negas.
<mart. epigr. 7 44.1> Maximus ille tuus, Ouidi, Caesonius hic est,
<mart. epigr. 7 44.2> Cuius adhuc uultum uiuida cera tenet.
<mart. epigr. 7 44.3> Hunc Nero damnauit: sed tu damnare Neronem
<mart. epigr. 7 44.4> Ausus es et profugi, non tua, fata sequi:
<mart. epigr. 7 44.5_5> Aequora per Scyllae magnus comes exulis isti,
<mart. epigr. 7 44.6> Qui modo nolueras consulis ire comes.
<mart. epigr. 7 44.7> Si uictura meis mandantur nomina chartis
<mart. epigr. 7 44.8> Et fas est cineri me superesse meo:
<mart. epigr. 7 44.9> Audiet hoc praesens uenturaque turba fuisse
<mart. epigr. 7 44.10_10> Illi te, Senecae quod fuit ille suo.
<mart. epigr. 7 45.1> Facundi Senecae potens amicus,
<mart. epigr. 7 45.2> Caro proximus aut prior Sereno,
<mart. epigr. 7 45.3> Hic est Maximus ille, quem frequenti
<mart. epigr. 7 45.4> Felix littera pagina salutat.
<mart. epigr. 7 45.5_5> Hunc tu per Siculas secutus undas,
<mart. epigr. 7 45.6> O nullis, Ouidi, tacende linguis,
<mart. epigr. 7 45.7> Spreuisti domini furentis iras.
<mart. epigr. 7 45.8> Miretur Pyladen suum uetustas,
<mart. epigr. 7 45.9> Haesit qui comes exuli parentis.
<mart. epigr. 7 45.10_10> Quis discrimina comparet duorum?
<mart. epigr. 7 45.11> Haesisti comes exuli Neronis.
<mart. epigr. 7 46.1> Commendare tuum dum uis mihi carmine munus
<mart. epigr. 7 46.2> Maeonioque cupis doctius ore loqui,
<mart. epigr. 7 46.3> Excrucias multis pariter me teque diebus,
<mart. epigr. 7 46.4> Et tua de nostro, Prisce, Thalia tacet.
<mart. epigr. 7 46.5_5> Diuitibus poteris musas elegosque sonantes
<mart. epigr. 7 46.6> Mittere: pauperibus munera πεζά dato.
<mart. epigr. 7 47.1> Doctorum Licini celeberrime Sura uirorum,
<mart. epigr. 7 47.2> Cuius prisca grauis lingua reduxit auos,
<mart. epigr. 7 47.3> Redderis- heu, quanto fatorum munere!- nobis
<mart. epigr. 7 47.4> Gustata Lethes paene remissus aqua.
<mart. epigr. 7 47.5_5> Perdiderant iam uota metum securaque flebat
<mart. epigr. 7 47.6> Tristitia et lacrimis iamque peractus eras:
<mart. epigr. 7 47.7> Non tulit inuidiam taciti regnator Auerni
<mart. epigr. 7 47.8> Et ruptas Fatis reddidit ipse colus.
<mart. epigr. 7 47.9> Scis igitur quantas hominum mors falsa querelas
<mart. epigr. 7 47.10_10> Mouerit et frueris posteritate tua.
<mart. epigr. 7 47.11> Viue uelut rapto fugitiuaque gaudia carpe
<mart. epigr. 7 47.12> Perdiderit nullum uita reuersa diem.
<mart. epigr. 7 48.1> Cum mensas habeat fere trecentas,
<mart. epigr. 7 48.2> Pro mensis habet Annius ministros:
<mart. epigr. 7 48.3> Transcurrunt gabatae uolantque lances.
<mart. epigr. 7 48.4> Has uobis epulas habete, lauti:
<mart. epigr. 7 48.5_5> Nos offendimur ambulante cena.
<mart. epigr. 7 49.1> Parua suburbani munuscula mittimus horti:
<mart. epigr. 7 49.2> Faucibus oua tuis, poma, Seuere, gulae.
<mart. epigr. 7 50.1> Fons dominae, regina loci quo gaudet Ianthis,
<mart. epigr. 7 50.2> Gloria conspicuae deliciumque domus,
<mart. epigr. 7 50.3> Cum tua tot niueis ornetur ripa ministris
<mart. epigr. 7 50.4> Et Ganymedeo luceat unda choro:
<mart. epigr. 7 50.5_5> Quid facit Alcides silua sacratus in ista?
<mart. epigr. 7 50.6> Tam uicina tibi cur tenet antra deus?
<mart. epigr. 7 50.7> Numquid Nympharum notos obseruat amores,
<mart. epigr. 7 50.8> Tam multi pariter ne rapiantur Hylae?
<mart. epigr. 7 51.1> Mercari nostras si te piget, Vrbice, nugas
<mart. epigr. 7 51.2> Et lasciua tamen carmina nosse libet,
<mart. epigr. 7 51.3> Pompeium quaeres- et nosti forsitan- Auctum;
<mart. epigr. 7 51.4> Vltoris prima Martis in aede sedet:
<mart. epigr. 7 51.5_5> Iure madens uarioque togae limatus in usu
<mart. epigr. 7 51.6> Non lector meus hic, Vrbice, sed liber est.
<mart. epigr. 7 51.7> Sic tenet absentes nostros cantatque libellos
<mart. epigr. 7 51.8> Vt pereat chartis littera nulla meis:
<mart. epigr. 7 51.9> Denique, si uellet, poterat scripsisse uideri;
<mart. epigr. 7 51.10_10> Sed famae mauult ille fauere meae.
<mart. epigr. 7 51.11> Hunc licet a decima- neque enim satis ante uacabit-
<mart. epigr. 7 51.12> Sollicites, capiet cenula parua duos;
<mart. epigr. 7 51.13> Ille leget, bibe tu; nolis licet, ille sonabit:
<mart. epigr. 7 51.14> Et cum "iam satis est" dixeris, ille leget.
<mart. epigr. 7 52.1> Gratum est quod Celeri nostros legis, Aucte, libellos,
<mart. epigr. 7 52.2> Si tamen et Celerem quod legis, Aucte, iuuat.
<mart. epigr. 7 52.3> Ille meas gentes Celtas et rexit Hiberos,
<mart. epigr. 7 52.4> Nec fuit in nostro certior orbe fides.
<mart. epigr. 7 52.5_5> Maior me tanto reuerentia turbat et aures
<mart. epigr. 7 52.6> Non auditoris, iudicis esse puto.
<mart. epigr. 7 53.1> Omnia misisti mihi Saturnalibus, Vmber,
<mart. epigr. 7 53.2> Munera, contulerant quae tibi quinque dies:
<mart. epigr. 7 53.3> Bis senos triplices et dentiscalpia septem;
<mart. epigr. 7 53.4> His comes accessit spongea, mappa, calix,
<mart. epigr. 7 53.5_5> Semodiusque fabae cum uimine Picenarum
<mart. epigr. 7 53.6> Et Laletanae nigra lagona sapae;
<mart. epigr. 7 53.7> Paruaque cum canis uenerunt cottana prunis
<mart. epigr. 7 53.8> Et Libycae fici pondere testa grauis.
<mart. epigr. 7 53.9> Vix puto triginta nummorum tota fuisse
<mart. epigr. 7 53.10_10> Munera quae grandes octo tulere Syri.
<mart. epigr. 7 53.11> Quanto commodius nullo mihi ferre labore
<mart. epigr. 7 53.12> Argenti potuit pondera quinque puer!
<mart. epigr. 7 54.1> Semper mane mihi de me mera somnia narras,
<mart. epigr. 7 54.2> Quae moueant animum sollicitentque meum.
<mart. epigr. 7 54.3> Iam prior ad faecem, sed et haec uindemia uenit,
<mart. epigr. 7 54.4> Exorat noctes dum mihi saga tuas;
<mart. epigr. 7 54.5_5> Consumpsi salsasque molas et turis aceruos;
<mart. epigr. 7 54.6> Decreuere greges, dum cadit agna frequens;
<mart. epigr. 7 54.7> Non porcus, non chortis aues, non oua supersunt.
<mart. epigr. 7 54.8> Aut uigila aut dormi, Nasidiane, tibi.
<mart. epigr. 7 55.1> Nulli munera, Chreste, si remittis,
<mart. epigr. 7 55.2> Nec nobis dederis remiserisque,
<mart. epigr. 7 55.3> Credam te satis esse liberalem.
<mart. epigr. 7 55.4> Sed si reddis Apicio Lupoque
<mart. epigr. 7 55.5_5> Et Gallo Titioque Caesioque,
<mart. epigr. 7 55.6> Linges non mihi- nam proba et pusilla est-
<mart. epigr. 7 55.7> Sed quae de Solymis uenit perustis
<mart. epigr. 7 55.8> Damnatam modo mentulam tributis.
<mart. epigr. 7 56.1> Astra polumque pie cepisti mente, Rabiri,
<mart. epigr. 7 56.2> Parrhasiam mira qui struis arte domum.
<mart. epigr. 7 56.3> Phidiaco si digna Ioui dare templa parabit,
<mart. epigr. 7 56.4> Has petet a nostro Pisa Tonante manus.
<mart. epigr. 7 57.1> Castora de Polluce Gabinia fecit Achillan:
<mart. epigr. 7 57.2> Πὺξ ἀγαθὸς fuerat, nunc erit ἱππόδαμος.
<mart. epigr. 7 58.1> Iam sex aut septem nupsisti, Galla, cinaedis,
<mart. epigr. 7 58.2> Dum coma te nimium pexaque barba iuuat.
<mart. epigr. 7 58.3> Deinde experta latus madidoque simillima loro
<mart. epigr. 7 58.4> Inguina nec lassa stare coacta manu
<mart. epigr. 7 58.5_5> Deseris imbelles thalamos mollemque maritum,
<mart. epigr. 7 58.6> Rursus et in similes decidis usque toros.
<mart. epigr. 7 58.7> Quaere aliquem Curios semper Fabiosque loquentem,
<mart. epigr. 7 58.8> Hirsutum et dura rusticitate trucem:
<mart. epigr. 7 58.9> Inuenies: sed habet tristis quoque turba cinaedos:
<mart. epigr. 7 58.10_10> Difficile est uero nubere, Galla, uiro.
<mart. epigr. 7 59.1> Non cenat sine apro noster, Tite, Caecilianus.
<mart. epigr. 7 59.2> Bellum conuiuam Caecilianus habet.
<mart. epigr. 7 60.1> Tarpeiae uenerande rector aulae,
<mart. epigr. 7 60.2> Quem saluo duce credimus Tonantem,
<mart. epigr. 7 60.3> Cum uotis sibi quisque te fatiget
<mart. epigr. 7 60.4> Et poscat dare quae dei potestis:
<mart. epigr. 7 60.5_5> Nil pro me mihi, Iuppiter, petenti
<mart. epigr. 7 60.6> Ne suscensueris uelut superbo.
<mart. epigr. 7 60.7> Te pro Caesare debeo rogare:
<mart. epigr. 7 60.8> Pro me debeo Caesarem rogare.
<mart. epigr. 7 61.1> Abstulerat totam temerarius institor urbem
<mart. epigr. 7 61.2> Inque suo nullum limine limen erat.
<mart. epigr. 7 61.3> Iussisti tenuis, Germanice, crescere uicos,
<mart. epigr. 7 61.4> Et modo quae fuerat semita, facta uia est.
<mart. epigr. 7 61.5_5> Nulla catenatis pila est praecincta lagonis
<mart. epigr. 7 61.6> Nec praetor medio cogitur ire luto,
<mart. epigr. 7 61.7> Stringitur in densa nec caeca nouacula turba
<mart. epigr. 7 61.8> Occupat aut totas nigra popina uias.
<mart. epigr. 7 61.9> Tonsor, copo, cocus, lanius sua limina seruant.
<mart. epigr. 7 61.10_10> Nunc Roma est, nuper magna taberna fuit.
<mart. epigr. 7 62.1> Reclusis foribus grandes percidis, Amille,
<mart. epigr. 7 62.2> Et te deprendi, cum facis ista, cupis,
<mart. epigr. 7 62.3> Ne quid liberti narrent seruique(==SERVIQVE) paterni
<mart. epigr. 7 62.4> Et niger obliqua garrulitate cliens.
<mart. epigr. 7 62.5_5> Non pedicari se qui testatur, Amille,
<mart. epigr. 7 62.6> Illud saepe facit quod sine teste facit.
<mart. epigr. 7 63.1> Perpetui numquam moritura uolumina Sili
<mart. epigr. 7 63.2> Qui legis et Latia carmina digna toga,
<mart. epigr. 7 63.3> Pierios tantum uati placuisse recessus
<mart. epigr. 7 63.4> Credis et Aoniae Bacchica serta comae?
<mart. epigr. 7 63.5_5> Sacra cothurnati non attigit ante Maronis
<mart. epigr. 7 63.6> Impleuit magni quam Ciceronis opus:
<mart. epigr. 7 63.7> Hunc miratur adhuc centum grauis hasta uirorum,
<mart. epigr. 7 63.8> Hunc loquitur grato plurimus ore cliens.
<mart. epigr. 7 63.9> Postquam bis senis ingentem fascibus annum
<mart. epigr. 7 63.10_10> Rexerat adserto qui sacer orbe fuit,
<mart. epigr. 7 63.11> Emeritos Musis et Phoebo tradidit annos
<mart. epigr. 7 63.12> Proque suo celebrat nunc Helicona foro.
<mart. epigr. 7 64.1> Qui tonsor fueras tota notissimus urbe
<mart. epigr. 7 64.2> Et post hoc dominae munere factus eques,
<mart. epigr. 7 64.3> Sicanias urbes Aetnaeaque regna petisti,
<mart. epigr. 7 64.4> Cinname, cum fugeres tristia iura fori.
<mart. epigr. 7 64.5_5> Qua nunc arte graues tolerabis inutilis annos?
<mart. epigr. 7 64.6> Quid facit infelix et fugitiua quies?
<mart. epigr. 7 64.7> Non rhetor, non grammaticus ludiue magister,
<mart. epigr. 7 64.8> Non Cynicus, non tu Stoicus esse potes,
<mart. epigr. 7 64.9> Vendere nec uocem Siculis plausumque theatris:
<mart. epigr. 7 64.10_10> Quod superest, iterum, Cinname, tonsor eris.
<mart. epigr. 7 65.1> Lis te bis decimae numerantem frigora brumae
<mart. epigr. 7 65.2> Conterit una tribus, Gargiliane, foris.
<mart. epigr. 7 65.3> Ah miser et demens! uiginti litigat annis
<mart. epigr. 7 65.4> Quisquam cui uinci, Gargiliane, licet?
<mart. epigr. 7 66.1> Heredem Fabius Labienum ex asse reliquit:
<mart. epigr. 7 66.2> Plus meruisse tamen se Labienus ait.
<mart. epigr. 7 67.1> Pedicat pueros tribas Philaenis
<mart. epigr. 7 67.2> Et tentigine saeuior mariti
<mart. epigr. 7 67.3> Vndenas dolat in die puellas.
<mart. epigr. 7 67.4> Harpasto quoque subligata ludit
<mart. epigr. 7 67.5_5> Et flauescit haphe, grauesque draucis
<mart. epigr. 7 67.6> Halteras facili rotat lacerto,
<mart. epigr. 7 67.7> Et putri(==PU+TRI+) lutulenta de palaestra
<mart. epigr. 7 67.8> Vncti uerbere uapulat magistri:
<mart. epigr. 7 67.9> Nec cenat prius aut recumbit ante
<mart. epigr. 7 67.10_10> Quam septem uomuit meros deunces;
<mart. epigr. 7 67.11> Ad quos fas sibi tunc putat redire,
<mart. epigr. 7 67.12> Cum coloephia sedecim comedit.
<mart. epigr. 7 67.13> Post haec omnia cum libidinatur,
<mart. epigr. 7 67.14> Non fellat- putat hoc parum uirile-,
<mart. epigr. 7 67.15_15> Sed plane medias uorat puellas.
<mart. epigr. 7 67.16> Di mentem tibi dent tuam, Philaeni,
<mart. epigr. 7 67.17> Cunnum lingere quae putas uirile.
<mart. epigr. 7 68.1> Commendare meas, Instani Rufe, Camenas
<mart. epigr. 7 68.2> Parce precor socero: seria forsan amat.
<mart. epigr. 7 68.3> Quod si lasciuos admittit et ille libellos,
<mart. epigr. 7 68.4> Haec ego uel Curio Fabricioque legam.
<mart. epigr. 7 69.1> Haec est illa tibi promissa Theophila, Cani,
<mart. epigr. 7 69.2> Cuius Cecropia pectora dote madent.
<mart. epigr. 7 69.3> Hanc sibi iure petat magni senis Atticus hortus,
<mart. epigr. 7 69.4> Nec minus esse suam Stoica turba uelit.
<mart. epigr. 7 69.5_5> Viuet opus quodcumque per has emiseris aures;
<mart. epigr. 7 69.6> Tam non femineum nec populare sapit.
<mart. epigr. 7 69.7> Non tua Pantaenis nimium se praeferat illi,
<mart. epigr. 7 69.8> Quamuis Pierio sit bene nota choro.
<mart. epigr. 7 69.9> Carmina fingentem Sappho laudabat amatrix:
<mart. epigr. 7 69.10_10> Castior haec et non doctior illa fuit.
<mart. epigr. 7 70.1> Ipsarum tribadum tribas, Philaeni,
<mart. epigr. 7 70.2> Recte, quam futuis, uocas amicam.
<mart. epigr. 7 71.1> Ficosa est uxor, ficosus et ipse maritus,
<mart. epigr. 7 71.2> Filia ficosa est et gener atque nepos,
<mart. epigr. 7 71.3> Nec dispensator nec uilicus ulcere turpi
<mart. epigr. 7 71.4> Nec rigidus fossor sed nec arator eget.
<mart. epigr. 7 71.5_5> Cum sint ficosi pariter iuuenesque senesque,
<mart. epigr. 7 71.6> Res mira est, ficos non habet unus ager.
<mart. epigr. 7 72.1> Gratus sic tibi, Paule, sit December
<mart. epigr. 7 72.2> Nec uani triplices breuesque mappae
<mart. epigr. 7 72.3> Nec turis ueniant leues selibrae,
<mart. epigr. 7 72.4> Sed lances ferat et scyphos auorum
<mart. epigr. 7 72.5_5> Aut grandis reus aut potens amicus:
<mart. epigr. 7 72.6> Seu quod te potius iuuat capitque,
<mart. epigr. 7 72.7> Sic uincas Nouiumque Publiumque
<mart. epigr. 7 72.8> Mandris et uitreo latrone clusos;
<mart. epigr. 7 72.9> Sic palmam tibi de trigone nudo
<mart. epigr. 7 72.10_10> Vnctae det fauor arbiter coronae
<mart. epigr. 7 72.11> Nec laudet Polybi magis sinistras:
<mart. epigr. 7 72.12> Si quisquam mea dixerit malignus
<mart. epigr. 7 72.13> Atro carmina quae madent ueneno,
<mart. epigr. 7 72.14> Vt uocem mihi commodes patronam
<mart. epigr. 7 72.15_15> Et quantum poteris, sed usque, clames:
<mart. epigr. 7 72.16>"Non scripsit meus ista Martialis".
<mart. epigr. 7 73.1> Esquiliis domus est, domus est tibi colle Dianae,
<mart. epigr. 7 73.2> Et tua patricius culmina uicus habet;
<mart. epigr. 7 73.3> Hinc uiduae Cybeles, illinc sacraria Vestae,
<mart. epigr. 7 73.4> Inde nouum, ueterem prospicis inde Iouem.
<mart. epigr. 7 73.5_5> Dic ubi conueniam, dic qua te parte requiram:
<mart. epigr. 7 73.6> Quisquis ubique habitat, Maxime, nusquam habitat.
<mart. epigr. 7 74.1> Cyllenes caelique decus, facunde minister,
<mart. epigr. 7 74.2> Aurea cui torto uirga dracone uiret:
<mart. epigr. 7 74.3> Sic tibi lasciui non desit copia furti,
<mart. epigr. 7 74.4> Siue cupis Paphien seu Ganymede cales;
<mart. epigr. 7 74.5_5> Maternaeque sacris ornentur frondibus Idus
<mart. epigr. 7 74.6> Et senior parca mole prematur auus:
<mart. epigr. 7 74.7> Hunc semper Norbana diem cum coniuge Carpo
<mart. epigr. 7 74.8> Laeta colat, primis quo coiere toris.
<mart. epigr. 7 74.9> Hic pius antistes sophiae sua dona ministrat,
<mart. epigr. 7 74.10_10> Hic te ture uocat fidus et ipse Ioui.
<mart. epigr. 7 75.1> Vis futui gratis, cum sis deformis anusque.
<mart. epigr. 7 75.2> Res perridicula est: uis dare nec dare uis.
<mart. epigr. 7 76.1> Quod te diripiunt potentiores
<mart. epigr. 7 76.2> Per conuiuia, porticus, theatra,
<mart. epigr. 7 76.3> Et tecum, quotiens ita incidisti,
<mart. epigr. 7 76.4> Gestari iuuat et iuuat lauari:
<mart. epigr. 7 76.5_5> Nolito nimium tibi placere.
<mart. epigr. 7 76.6> Delectas, Philomuse, non amaris.
<mart. epigr. 7 77.1> Exigis ut nostros donem tibi, Tucca, libellos.
<mart. epigr. 7 77.2> Non faciam: nam uis uendere, non legere.
<mart. epigr. 7 78.1> Cum Saxetani ponatur coda lacerti
<mart. epigr. 7 78.2> Et, bene si cenas, conchis inuncta tibi:
<mart. epigr. 7 78.3> Sumen, aprum, leporem, boletos, ostrea, mullos
<mart. epigr. 7 78.4> Mittis: habes nec cor, Papyle, nec genium.
<mart. epigr. 7 79.1> Potaui modo consulare uinum.
<mart. epigr. 7 79.2> Quaeris quam uetus atque liberale?
<mart. epigr. 7 79.3> Prisco consule conditum: sed ipse
<mart. epigr. 7 79.4> Qui ponebat erat, Seuere, consul.
<mart. epigr. 7 80.1> Quatenus Odrysios iam pax Romana triones
<mart. epigr. 7 80.2> Temperat et tetricae conticuere tubae,
<mart. epigr. 7 80.3> Hunc Marcellino poteris, Faustine, libellum
<mart. epigr. 7 80.4> Mittere: iam chartis, iam uacat ille iocis.
<mart. epigr. 7 80.5_5> Sed si parua tui munuscula quaeris amici
<mart. epigr. 7 80.6> Commendare, ferat carmina nostra puer:
<mart. epigr. 7 80.7> Non qualis Geticae satiatus lacte iuuencae
<mart. epigr. 7 80.8> Sarmatica rigido ludit in amne rota,
<mart. epigr. 7 80.9> Sed Mitylenaei roseus mangonis ephebus
<mart. epigr. 7 80.10_10> Vel non caesus adhuc matre iubente Lacon.
<mart. epigr. 7 80.11> At tibi captiuo famulus mittetur ab Histro
<mart. epigr. 7 80.12> Qui Tiburtinas pascere possit oues.
<mart. epigr. 7 81.1>"Triginta toto mala sunt epigrammata libro".
<mart. epigr. 7 81.2> Si totidem bona sunt, Lause, bonus liber est.
<mart. epigr. 7 82.1> Menophili penem tam grandis fibula uestit
<mart. epigr. 7 82.2> Vt sit comoedis omnibus una satis.
<mart. epigr. 7 82.3> Hunc ego credideram- nam saepe lauamur in unum-
<mart. epigr. 7 82.4> Sollicitum uoci parcere, Flacce, suae:
<mart. epigr. 7 82.5_5> Dum ludit media populo spectante palaestra,
<mart. epigr. 7 82.6> Delapsa est misero fibula: uerpus erat.
<mart. epigr. 7 83.1> Eutrapelus tonsor dum circuit ora Luperci
<mart. epigr. 7 83.2> Expingitque genas, altera barba subit.
<mart. epigr. 7 84.1> Dum mea Caecilio formatur imago Secundo
<mart. epigr. 7 84.2> Spirat et arguta picta tabella manu,
<mart. epigr. 7 84.3> I, liber, ad Geticam Peucen Histrumque iacentem:
<mart. epigr. 7 84.4> Haec loca perdomitis gentibus ille tenet.
<mart. epigr. 7 84.5_5> Parua dabis caro sed dulcia dona sodali:
<mart. epigr. 7 84.6> Certior in nostro carmine uultus erit;
<mart. epigr. 7 84.7> Casibus hic nullis, nullis delebilis annis
<mart. epigr. 7 84.8> Viuet, Apelleum cum morietur opus.
<mart. epigr. 7 85.1> Quod non insulse scribis tetrasticha quaedam,
<mart. epigr. 7 85.2> Disticha quod belle pauca, Sabelle, facis,
<mart. epigr. 7 85.3> Laudo nec admiror. facile est epigrammata belle
<mart. epigr. 7 85.4> Scribere, sed librum scribere difficile est.
<mart. epigr. 7 86.1> Ad natalicias dapes uocabar,
<mart. epigr. 7 86.2> Essem cum tibi, Sexte, non amicus.
<mart. epigr. 7 86.3> Quid factum est, rogo, quid repente factum est,
<mart. epigr. 7 86.4> Post tot pignora nostra, post tot annos
<mart. epigr. 7 86.5_5> Quod sum praeteritus uetus sodalis?
<mart. epigr. 7 86.6> Sed causam scio. nulla uenit a me
<mart. epigr. 7 86.7> Hispani tibi libra pustulati
<mart. epigr. 7 86.8> Nec leuis toga nec rudes lacernae.
<mart. epigr. 7 86.9> Non est sportula quae negotiatur;
<mart. epigr. 7 86.10_10> Pascis munera, Sexte, non amicos.
<mart. epigr. 7 86.11> Iam dices mihi "uapulet uocator".
<mart. epigr. 7 87.1> Si meus aurita gaudet lagalopece Flaccus,
<mart. epigr. 7 87.2> Si fruitur tristi Canius Aethiope;
<mart. epigr. 7 87.3> Publius exiguae si flagrat amore catellae,
<mart. epigr. 7 87.4> Si Cronius similem cercopithecon amat;
<mart. epigr. 7 87.5_5> Delectat Marium si perniciosus ichneumon(==I-CHNE.UMON),
<mart. epigr. 7 87.6> Pica salutatrix si tibi, Lause, placet;
<mart. epigr. 7 87.7> Si gelidum collo nectit Glaucilla draconem,
<mart. epigr. 7 87.8> Luscinio tumulum si Telesilla dedit:
<mart. epigr. 7 87.9> Blanda Cupidinei cur non amet ora Labycae
<mart. epigr. 7 87.10_10> Qui uidet haec dominis monstra placere suis?
<mart. epigr. 7 88.1> Fertur habere meos, si uera est fama, libellos
<mart. epigr. 7 88.2> Inter delicias pulchra Vienna suas.
<mart. epigr. 7 88.3> Me legit omnis ibi senior iuuenisque puerque
<mart. epigr. 7 88.4> Et coram tetrico casta puella uiro.
<mart. epigr. 7 88.5_5> Hoc ego maluerim quam si mea carmina cantent
<mart. epigr. 7 88.6> Qui Nilum ex ipso protinus ore bibunt;
<mart. epigr. 7 88.7> Quam meus Hispano si me Tagus impleat auro
<mart. epigr. 7 88.8> Pascat et Hybla meas, pascat Hymettos apes.
<mart. epigr. 7 88.9> Non nihil ergo sumus nec blandae munere linguae
<mart. epigr. 7 88.10_10> Decipimur: credam iam, puto, Lause, tibi.
<mart. epigr. 7 89.1> I, felix rosa, mollibusque sertis
<mart. epigr. 7 89.2> Nostri cinge comas Apollinaris.
<mart. epigr. 7 89.3> Quas tu nectere candidas, sed olim,
<mart. epigr. 7 89.4> Sic te semper amet Venus, memento.
<mart. epigr. 7 90.1> Iactat inaequalem Matho me fecisse libellum:
<mart. epigr. 7 90.2> Si uerum est, laudat carmina nostra Matho.
<mart. epigr. 7 90.3> Aequales scribit libros Caluinus et Vmber:
<mart. epigr. 7 90.4> Aequalis liber est, Cretice, qui malus est.
<mart. epigr. 7 91.1> De nostro, facunde, tibi, Iuuenalis, agello
<mart. epigr. 7 91.2> Saturnalicias mittimus, ecce, nuces.
<mart. epigr. 7 91.3> Cetera lasciuis donauit poma puellis
<mart. epigr. 7 91.4> Mentula custodis luxuriosa dei.
<mart. epigr. 7 92.1>"Si quid opus fuerit, scis me non esse rogandum"
<mart. epigr. 7 92.2> Vno bis dicis, Baccara, terque die.
<mart. epigr. 7 92.3> Appellat rigida tristis me uoce Secundus:
<mart. epigr. 7 92.4> Audis et nescis, Baccara, quid sit opus.
<mart. epigr. 7 92.5_5> Pensio te coram petitur clareque palamque:
<mart. epigr. 7 92.6> Audis et nescis, Baccara, quid sit opus.
<mart. epigr. 7 92.7> Esse queror gelidasque mihi tritasque lacernas
<mart. epigr. 7 92.8> Audis et nescis, Baccara, quid sit opus.
<mart. epigr. 7 92.9> Hoc opus est, subito fias ut sidere mutus,
<mart. epigr. 7 92.10_10> Dicere ne possis, Baccara: "si quid opus".
<mart. epigr. 7 93.1> Narnia, sulphureo quam gurgite candidus amnis
<mart. epigr. 7 93.2> Circuit, ancipiti uix adeunda iugo,
<mart. epigr. 7 93.3> Quid tam saepe meum nobis abducere Quintum
<mart. epigr. 7 93.4> Te iuuat et lenta detinuisse mora?
<mart. epigr. 7 93.5_5> Quid Nomentani causam mihi perdis agelli,
<mart. epigr. 7 93.6> Propter uicinum qui pretiosus erat?
<mart. epigr. 7 93.7> Sed iam parce mihi, nec abutere, Narnia, Quinto:
<mart. epigr. 7 93.8> Perpetuo liceat sic tibi ponte frui.
<mart. epigr. 7 94.1> Vnguentum fuerat, quod onyx modo parua gerebat:
<mart. epigr. 7 94.2> Olfecit postquam Papylus, ecce, garumst.
<mart. epigr. 7 95.1> Bruma est et riget horridus December,
<mart. epigr. 7 95.2> Audes tu tamen osculo niuali
<mart. epigr. 7 95.3> Omnes obuius hinc et hinc tenere
<mart. epigr. 7 95.4> Et totam, Line, basiare Romam.
<mart. epigr. 7 95.5_5> Quid posses grauiusque saeuiusque
<mart. epigr. 7 95.6> Percussus facere atque uerberatus?
<mart. epigr. 7 95.7> Hoc me frigore basiet nec uxor
<mart. epigr. 7 95.8> Blandis filia nec rudis labellis,
<mart. epigr. 7 95.9> Sed tu dulcior elegantiorque,
<mart. epigr. 7 95.10_10> Cuius liuida naribus caninis
<mart. epigr. 7 95.11> Dependet glacies rigetque barba,
<mart. epigr. 7 95.12> Qualem forficibus metit supinis
<mart. epigr. 7 95.13> Tonsor Cinyphio Cilix marito.
<mart. epigr. 7 95.14> Centum occurrere malo cunnilingis
<mart. epigr. 7 95.15_15> Et Gallum timeo minus recentem.
<mart. epigr. 7 95.16> Quare si tibi sensus est pudorque,
<mart. epigr. 7 95.17> Hibernas, Line, basiationes
<mart. epigr. 7 95.18> In mensem rogo differas Aprilem.
<mart. epigr. 7 96.1> Conditus hic ego sum Bassi dolor, Vrbicus infans,
<mart. epigr. 7 96.2> Cui genus et nomen maxima Roma dedit.
<mart. epigr. 7 96.3> Sex mihi de prima derant trieteride menses,
<mart. epigr. 7 96.4> Ruperunt tetricae cum male pensa deae.
<mart. epigr. 7 96.5_5> Quid species, quid lingua mihi, quid profuit aetas?
<mart. epigr. 7 96.6> Da lacrimas tumulo, qui legis ista, meo:
<mart. epigr. 7 96.7> Sic ad Lethaeas, nisi Nestore serior, undas
<mart. epigr. 7 96.8> Non eat, optabis quem superesse tibi.
<mart. epigr. 7 97.1> Nosti si bene Caesium, libelle,
<mart. epigr. 7 97.2> Montanae decus Vmbriae Sabinum,
<mart. epigr. 7 97.3> Auli municipem mei Pudentis,
<mart. epigr. 7 97.4> Illi tu dabis haec uel occupato:
<mart. epigr. 7 97.5_5> Instent mille licet premantque curae,
<mart. epigr. 7 97.6> Nostris carminibus tamen uacabit:
<mart. epigr. 7 97.7> Nam me diligit ille proximumque
<mart. epigr. 7 97.8> Turni nobilibus legit libellis.
<mart. epigr. 7 97.9> O quantum tibi nominis paratur!
<mart. epigr. 7 97.10_10> O quae gloria! quam frequens amator!
<mart. epigr. 7 97.11> Te conuiuia, te forum sonabit,
<mart. epigr. 7 97.12> Aedes, compita, porticus, tabernae.
<mart. epigr. 7 97.13> Vni mitteris, omnibus legeris.
<mart. epigr. 7 98.1> Omnia, Castor, emis: sic fiet ut omnia uendas.
<mart. epigr. 7 99.1> Sic placidum uideas semper, Crispine, Tonantem
<mart. epigr. 7 99.2> Nec te Roma minus quam tua Memphis amet:
<mart. epigr. 7 99.3> Carmina Parrhasia si nostra legentur in aula,
<mart. epigr. 7 99.4>(Namque solent sacra Caesaris aure frui)
<mart. epigr. 7 99.5_5> Dicere de nobis ut lector candidus aude:
<mart. epigr. 7 99.6>"Temporibus praestat non nihil iste tuis,
<mart. epigr. 7 99.7> Nec Marso nimium minor est doctoque Catullo".
<mart. epigr. 7 99.8> Hoc satis est: ipsi cetera mando deo.
<mart. epigr. 8 1.1> Laurigeros domini, liber, intrature penates
<mart. epigr. 8 1.2> Disce uerecundo sanctius ore loqui.
<mart. epigr. 8 1.3> Nuda recede Venus; non est tuus iste libellus:
<mart. epigr. 8 1.4> Tu mihi, tu Pallas Caesariana, ueni.
<mart. epigr. 8 2.1> Fastorum genitor parensque Ianus
<mart. epigr. 8 2.2> Victorem modo cum uideret Histri,
<mart. epigr. 8 2.3> Tot uultus sibi non satis putauit
<mart. epigr. 8 2.4> Optauitque oculos habere plures:
<mart. epigr. 8 2.5_5> Et lingua pariter locutus omni
<mart. epigr. 8 2.6> Terrarum domino deoque rerum
<mart. epigr. 8 2.7> Promisit Pyliam quater senectam.
<mart. epigr. 8 2.8> Addas, Iane pater, tuam rogamus.
<mart. epigr. 8 3.1>"Quinque satis fuerant: nam sex septemue libelli
<mart. epigr. 8 3.2> Est nimium: quid adhuc ludere, Musa, iuuat?
<mart. epigr. 8 3.3> Sit pudor et finis: iam plus nihil addere nobis
<mart. epigr. 8 3.4> Fama potest: teritur noster ubique liber;
<mart. epigr. 8 3.5_5> Et cum rupta situ Messalae saxa iacebunt
<mart. epigr. 8 3.6> Altaque cum Licini marmora puluis erunt,
<mart. epigr. 8 3.7> Me tamen ora legent et secum plurimus hospes
<mart. epigr. 8 3.8> Ad patrias sedes carmina nostra feret".
<mart. epigr. 8 3.9> Finieram, cum sic respondit nona sororum,
<mart. epigr. 8 3.10_10> Cui coma et unguento sordida uestis erat:
<mart. epigr. 8 3.11>"Tune potes dulcis, ingrate, relinquere nugas?
<mart. epigr. 8 3.12> Dic mihi, quid melius desidiosus ages?
<mart. epigr. 8 3.13> An iuuat ad tragicos soccum transferre cothurnos
<mart. epigr. 8 3.14> Aspera uel paribus bella tonare modis,
<mart. epigr. 8 3.15_15> Praelegat ut tumidus rauca te uoce magister
<mart. epigr. 8 3.16> Oderit et grandis uirgo bonusque puer?
<mart. epigr. 8 3.17> Scribant ista graues nimium nimiumque seueri,
<mart. epigr. 8 3.18> Quos media miseros nocte lucerna uidet.
<mart. epigr. 8 3.19> At tu Romano lepidos sale tinge libellos:
<mart. epigr. 8 3.20_20> Adgnoscat mores uita legatque suos.
<mart. epigr. 8 3.21> Angusta cantare licet uidearis auena,
<mart. epigr. 8 3.22> Dum tua multorum uincat auena tubas".
<mart. epigr. 8 4.1> Quantus, io, Latias mundi conuentus ad aras
<mart. epigr. 8 4.2> Suscipit et soluit pro duce uota suo!
<mart. epigr. 8 4.3> Non sunt haec hominum, Germanice, gaudia tantum,
<mart. epigr. 8 4.4> Sed faciunt ipsi nunc, puto, sacra dei.
<mart. epigr. 8 5.1> Dum donas, Macer, anulos puellis,
<mart. epigr. 8 5.2> Desisti, Macer, anulos habere.
<mart. epigr. 8 6.1> Archetypis uetuli nihil est odiosius Eucti
<mart. epigr. 8 6.2>(Ficta Saguntino cymbia malo luto);
<mart. epigr. 8 6.3> Argenti furiosa sui cum stemmata narrat
<mart. epigr. 8 6.4> Garrulus et uerbis mucida uina facit:
<mart. epigr. 8 6.5_5>"Laomedonteae fuerant haec pocula mensae:
<mart. epigr. 8 6.6> Ferret ut haec muros struxit Apollo lyra.
<mart. epigr. 8 6.7> Hoc cratere ferox commisit proelia Rhoetus
<mart. epigr. 8 6.8> Cum Lapithis: pugna debile cernis opus.
<mart. epigr. 8 6.9> Hi duo longaeuo censentur Nestore fundi:
<mart. epigr. 8 6.10_10> Pollice de Pylio trita columba nitet.
<mart. epigr. 8 6.11> Hic scyphus est in quo misceri iussit amicis
<mart. epigr. 8 6.12> Largius Aeacides uiuidiusque merum.
<mart. epigr. 8 6.13> Hac propinauit Bitiae pulcherrima Dido
<mart. epigr. 8 6.14> In patera, Phrygio cum data cena uiro est".
<mart. epigr. 8 6.15_15> Miratus fueris cum prisca toreumata multum,
<mart. epigr. 8 6.16> In Priami calathis Astyanacta bibes.
<mart. epigr. 8 7.1> Hoc agere est causas, hoc dicere, Cinna, diserte,
<mart. epigr. 8 7.2> Horis, Cinna, decem dicere uerba nouem?
<mart. epigr. 8 7.3> Sed modo clepsydras ingenti uoce petisti
<mart. epigr. 8 7.4> Quattuor. o quantum, Cinna, tacere potes!
<mart. epigr. 8 8.1> Principium des, Iane, licet uelocibus annis
<mart. epigr. 8 8.2> Et renoues uultu saecula longa tuo,
<mart. epigr. 8 8.3> Te primum pia tura rogent, te uota salutent,
<mart. epigr. 8 8.4> Purpura te felix, te colat omnis honos:
<mart. epigr. 8 8.5_5> Tu tamen hoc mauis, Latiae quod contigit urbi
<mart. epigr. 8 8.6> Mense tuo reducem, Iane, uidere deum.
<mart. epigr. 8 9.1> Soluere dodrantem nuper tibi, Quinte, uolebat
<mart. epigr. 8 9.2> Lippus Hylas, luscus uult dare dimidium.
<mart. epigr. 8 9.3> Accipe quam primum; breuis est occasio lucri:
<mart. epigr. 8 9.4> Si fuerit caecus, nil tibi soluet Hylas.
<mart. epigr. 8 10.1> Emit lacernas milibus decem Bassus
<mart. epigr. 8 10.2> Tyrias coloris optimi. lucri fecit.
<mart. epigr. 8 10.3>"Adeo bene emit?" inquis. immo non soluet.
<mart. epigr. 8 11.1> Peruenisse tuam iam te scit Rhenus in urbem;
<mart. epigr. 8 11.2> Nam populi uoces audit et ille tui:
<mart. epigr. 8 11.3> Sarmaticas etiam gentes Histrumque Getasque
<mart. epigr. 8 11.4> Laetitiae clamor terruit ipse nouae.
<mart. epigr. 8 11.5_5> Dum te longa sacro uenerantur gaudia Circo,
<mart. epigr. 8 11.6> Nemo quater missos currere sensit equos.
<mart. epigr. 8 11.7> Nullum Roma ducem, nec te sic, Caesar, amauit:
<mart. epigr. 8 11.8> Te quoque iam non plus, ut uelit ipsa, potest.
<mart. epigr. 8 12.1> Vxorem quare locupletem ducere nolim
<mart. epigr. 8 12.2> Quaeritis? uxori nubere nolo meae.
<mart. epigr. 8 12.3> Inferior matrona suo sit, Prisce, marito:
<mart. epigr. 8 12.4> Non aliter fiunt femina uirque pares.
<mart. epigr. 8 13.1> Morio dictus erat: uiginti milibus emi.
<mart. epigr. 8 13.2> Redde mihi nummos, Gargiliane: sapit.
<mart. epigr. 8 14.1> Pallida ne Cilicum timeant pomaria brumam
<mart. epigr. 8 14.2> Mordeat et tenerum fortior aura nemus,
<mart. epigr. 8 14.3> Hibernis obiecta notis specularia puros
<mart. epigr. 8 14.4> Admittunt soles et sine faece diem.
<mart. epigr. 8 14.5_5> At mihi cella datur non tota clusa fenestra,
<mart. epigr. 8 14.6> In qua nec Boreas ipse manere uelit.
<mart. epigr. 8 14.7> Sic habitare iubes ueterem crudelis amicum?
<mart. epigr. 8 14.8> Arboris ergo tuae tutior hospes ero.
<mart. epigr. 8 15.1> Dum noua Pannonici numeratur gloria belli,
<mart. epigr. 8 15.2> Omnis et ad reducem dum litat ara Iouem,
<mart. epigr. 8 15.3> Dat populus, dat gratus eques, dat tura senatus,
<mart. epigr. 8 15.4> Et ditant Latias tertia dona tribus:
<mart. epigr. 8 15.5_5> Hos quoque secretos memorauit Roma triumphos,
<mart. epigr. 8 15.6> Nec minor ista tuae laurea pacis erat,
<mart. epigr. 8 15.7> Quod tibi de sancta credis pietate tuorum.
<mart. epigr. 8 15.8> Principis est uirtus maxima nosse suos.
<mart. epigr. 8 16.1> Pistor qui fueras diu, Cypere,
<mart. epigr. 8 16.2> Causas nunc agis et ducena quaeris:
<mart. epigr. 8 16.3> Sed consumis et usque mutuaris.
<mart. epigr. 8 16.4> A pistore, Cypere, non recedis:
<mart. epigr. 8 16.5_5> Et panem facis et facis farinam.
<mart. epigr. 8 17.1> Egi, Sexte, tuam pactus duo milia causam.
<mart. epigr. 8 17.2> Misisti nummos quod mihi mille quid est?
<mart. epigr. 8 17.3>"Narrasti nihil" inquis "et a te perdita causa est".
<mart. epigr. 8 17.4> Tanto plus debes, Sexte, quod erubui.
<mart. epigr. 8 18.1> Si tua, Cerrini, promas epigrammata uulgo,
<mart. epigr. 8 18.2> Vel mecum possis uel prior ipse legi:
<mart. epigr. 8 18.3> Sed tibi tantus inest ueteris respectus amici
<mart. epigr. 8 18.4> Carior ut mea sit quam tua fama tibi.
<mart. epigr. 8 18.5_5> Sic Maro nec Calabri temptauit carmina Flacci,
<mart. epigr. 8 18.6> Pindaricos nosset cum superare modos,
<mart. epigr. 8 18.7> Et Vario cessit Romani laude cothurni,
<mart. epigr. 8 18.8> Cum posset tragico fortius ore loqui.
<mart. epigr. 8 18.9> Aurum et opes et rura frequens donabit amicus:
<mart. epigr. 8 18.10_10> Qui uelit ingenio cedere rarus erit.
<mart. epigr. 8 19.1> Pauper uideri Cinna uult; et est pauper.
<mart. epigr. 8 20.1> Cum facias uersus nulla non luce ducenos,
<mart. epigr. 8 20.2> Vare, nihil recitas. non sapis, atque sapis.
<mart. epigr. 8 21.1> Phosphore, redde diem: quid gaudia nostra moraris?
<mart. epigr. 8 21.2> Caesare uenturo, Phosphore, redde diem.
<mart. epigr. 8 21.3> Roma rogat. placidi numquid te pigra Bootae
<mart. epigr. 8 21.4> Plaustra uehunt, lento quod nimis axe uenis?
<mart. epigr. 8 21.5_5> Ledaeo poteras abducere Cyllaron astro:
<mart. epigr. 8 21.6> Ipse suo cedet nunc tibi Castor equo.
<mart. epigr. 8 21.7> Quid cupidum Titana tenes? iam Xanthus et Aethon
<mart. epigr. 8 21.8> Frena uolunt, uigilat Memnonis alma parens.
<mart. epigr. 8 21.9> Tarda tamen nitidae non cedunt sidera luci,
<mart. epigr. 8 21.10_10> Et cupit Ausonium luna uidere ducem.
<mart. epigr. 8 21.11> Iam, Caesar, uel nocte ueni: stent astra licebit,
<mart. epigr. 8 21.12> Non derit populo te ueniente dies.
<mart. epigr. 8 22.1> Inuitas ad aprum, ponis mihi, Gallice, porcum.
<mart. epigr. 8 22.2> Hybrida sum, si das, Gallice, uerba mihi.
<mart. epigr. 8 23.1> Esse tibi uideor saeuus nimiumque gulosus,
<mart. epigr. 8 23.2> Qui propter cenam, Rustice, caedo cocum.
<mart. epigr. 8 23.3> Si leuis ista tibi flagrorum causa uidetur,
<mart. epigr. 8 23.4> Ex qua uis causa uapulet ergo cocus?
<mart. epigr. 8 24.1> Si quid forte petam timido gracilique libello,
<mart. epigr. 8 24.2> Improba non fuerit si mea charta, dato.
<mart. epigr. 8 24.3> Et si non dederis, Caesar, permitte rogari:
<mart. epigr. 8 24.4> Offendunt numquam tura precesque Iouem.
<mart. epigr. 8 24.5_5> Qui fingit sacros auro uel marmore uultus,
<mart. epigr. 8 24.6> Non facit ille deos: qui rogat, ille facit.
<mart. epigr. 8 25.1> Vidisti semel, Oppiane, tantum
<mart. epigr. 8 25.2> Aegrum me, male: saepe te uidebo.
<mart. epigr. 8 26.1> Non tot in Eois timuit Gangeticus aruis
<mart. epigr. 8 26.2> Raptor, in Hyrcano qui fugit albus equo,
<mart. epigr. 8 26.3> Quot tua Roma nouas uidit, Germanice, tigres:
<mart. epigr. 8 26.4> Delicias potuit nec numerare suas.
<mart. epigr. 8 26.5_5> Vincit Erythraeos tua, Caesar, harena triumphos
<mart. epigr. 8 26.6> Et uictoris opes diuitiasque dei:
<mart. epigr. 8 26.7> Nam cum captiuos ageret sub curribus Indos,
<mart. epigr. 8 26.8> Contentus gemina tigride Bacchus erat.
<mart. epigr. 8 27.1> Munera qui tibi dat locupleti, Gaure, senique,
<mart. epigr. 8 27.2> Si sapis et sentis, hoc tibi ait "Morere".
<mart. epigr. 8 28.1> Dic, toga, facundi gratum mihi munus amici,
<mart. epigr. 8 28.2> Esse uelis cuius fama decusque gregis?
<mart. epigr. 8 28.3> Apula Ledaei tibi floruit herba Phalanthi,
<mart. epigr. 8 28.4> Qua saturat Calabris culta Galaesus aquis?
<mart. epigr. 8 28.5_5> An Tartesiacus stabuli nutritor Hiberi
<mart. epigr. 8 28.6> Baetis in Hesperia te quoque lauit oue?
<mart. epigr. 8 28.7> An tua multifidum numerauit lana Timauum,
<mart. epigr. 8 28.8> Quem pius astrifero Cyllarus ore bibit?
<mart. epigr. 8 28.9> Te nec Amyclaeo decuit liuere ueneno
<mart. epigr. 8 28.10_10> Nec Miletos erat uellere digna tuo.
<mart. epigr. 8 28.11> Lilia tu uincis nec adhuc delapsa ligustra
<mart. epigr. 8 28.12> Et Tiburtino monte quod albet ebur;
<mart. epigr. 8 28.13> Spartanus tibi cedet olor Paphiaeque columbae,
<mart. epigr. 8 28.14> Cedet Erythraeis eruta gemma uadis:
<mart. epigr. 8 28.15_15> Sed licet haec primis niuibus sint aemula dona,
<mart. epigr. 8 28.16> Non sunt Parthenio candidiora suo.
<mart. epigr. 8 28.17> Non ego praetulerim Babylonos picta superbae
<mart. epigr. 8 28.18> Texta Samiramia quae uariantur acu;
<mart. epigr. 8 28.19> Non Athamanteo potius me mirer in auro,
<mart. epigr. 8 28.20_20> Aeolium dones si mihi, Phrixe, pecus.
<mart. epigr. 8 28.21> O quantos risus pariter spectata mouebit
<mart. epigr. 8 28.22> Cum Palatina nostra lacerna toga!
<mart. epigr. 8 29.1> Disticha qui scribit, puto, uult breuitate placere.
<mart. epigr. 8 29.2> Quid prodest breuitas, dic mihi, si liber est?
<mart. epigr. 8 30.1> Qui nunc Caesareae lusus spectatur harenae,
<mart. epigr. 8 30.2> Temporibus Bruti gloria summa fuit.
<mart. epigr. 8 30.3> Aspicis ut teneat flammas poenaque fruatur
<mart. epigr. 8 30.4> Fortis et attonito regnet in igne manus!
<mart. epigr. 8 30.5_5> Ipse sui spectator adest et nobile dextrae
<mart. epigr. 8 30.6> Funus amat: totis pascitur illa sacris;
<mart. epigr. 8 30.7> Quod nisi rapta foret nolenti poena, parabat
<mart. epigr. 8 30.8> Saeuior in lassos ire sinistra focos.
<mart. epigr. 8 30.9> Scire piget post tale decus quid fecerit ante:
<mart. epigr. 8 30.10_10> Quam uidi satis hanc est mihi nosse manum.
<mart. epigr. 8 31.1> Nescio quid de te non belle, Dento, fateris,
<mart. epigr. 8 31.2> Coniuge qui ducta iura paterna petis.
<mart. epigr. 8 31.3> Sed iam supplicibus dominum lassare libellis
<mart. epigr. 8 31.4> Desine et in patriam serus ab urbe redi:
<mart. epigr. 8 31.5_5> Nam dum tu longe deserta uxore diuque
<mart. epigr. 8 31.6> Tres quaeris natos, quattuor inuenies.
<mart. epigr. 8 32.1> Aera per tacitum delapsa sedentis in ipsos
<mart. epigr. 8 32.2> Fluxit Aratullae blanda columba sinus.
<mart. epigr. 8 32.3> Luserat hoc casus, nisi inobseruata maneret
<mart. epigr. 8 32.4> Permissaque sibi nollet abire fuga.
<mart. epigr. 8 32.5_5> Si meliora piae fas est sperare sorori
<mart. epigr. 8 32.6> Et dominum mundi flectere uota ualent,
<mart. epigr. 8 32.7> Haec a Sardois tibi forsitan exulis oris,
<mart. epigr. 8 32.8> Fratre reuersuro, nuntia uenit auis.
<mart. epigr. 8 33.1> De praetoricia folium mihi, Paule, corona
<mart. epigr. 8 33.2> Mittis et hoc phialae nomen habere iubes.
<mart. epigr. 8 33.3> Hac fuerat nuper nebula tibi pegma perunctum,
<mart. epigr. 8 33.4> Pallida quam rubri diluit unda croci.
<mart. epigr. 8 33.5_5> An magis astuti derasa est ungue ministri
<mart. epigr. 8 33.6> Brattea, de fulcro quam reor esse tuo?
<mart. epigr. 8 33.7> Illa potest culicem longe sentire uolantem
<mart. epigr. 8 33.8> Et minimi pinna papilionis agi;
<mart. epigr. 8 33.9> Exiguae uolitat suspensa uapore lucernae
<mart. epigr. 8 33.10_10> Et leuiter fuso rumpitur icta mero.
<mart. epigr. 8 33.11> Hoc linitur sputo Iani caryota Kalendis,
<mart. epigr. 8 33.12> Quam fert cum parco sordidus asse cliens.
<mart. epigr. 8 33.13> Lenta minus gracili crescunt colocasia filo,
<mart. epigr. 8 33.14> Plena magis nimio lilia sole cadunt;
<mart. epigr. 8 33.15_15> Nec uaga tam tenui discurrit aranea tela,
<mart. epigr. 8 33.16> Tam leue nec bombyx pendulus urget opus.
<mart. epigr. 8 33.17> Crassior in facie uetulae stat creta Fabullae,
<mart. epigr. 8 33.18> Crassior offensae bulla tumescit aquae;
<mart. epigr. 8 33.19> Fortior et tortos seruat uesica capillos
<mart. epigr. 8 33.20_20> Et mutat Latias spuma Bataua comas.
<mart. epigr. 8 33.21> Hac cute Ledaeo uestitur pullus in ouo,
<mart. epigr. 8 33.22> Talia lunata splenia fronte sedent.
<mart. epigr. 8 33.23> Quid tibi cum phiala, ligulam cum mittere possis,
<mart. epigr. 8 33.24> Mittere cum possis uel cocleare mihi,-
<mart. epigr. 8 33.25_25> Magna nimis loquimur- cocleam cum mittere possis,
<mart. epigr. 8 33.26> Denique cum possis mittere, Paule, nihil?
<mart. epigr. 8 34.1> Archetypum Myos argentum te dicis habere.
<mart. epigr. 8 34.2> Quod sine te factum est hoc magis archetypum est?
<mart. epigr. 8 35.1> Cum sitis similes paresque uita,
<mart. epigr. 8 35.2> Vxor pessima, pessimus maritus,
<mart. epigr. 8 35.3> Miror non bene conuenire uobis.
<mart. epigr. 8 36.1> Regia pyramidum, Caesar, miracula ride;
<mart. epigr. 8 36.2> Iam tacet Eoum barbara Memphis opus:
<mart. epigr. 8 36.3> Pars quota Parrhasiae labor est Mareoticus aulae?
<mart. epigr. 8 36.4> Clarius in toto nil uidet orbe dies.
<mart. epigr. 8 36.5_5> Septenos pariter credas adsurgere montes,
<mart. epigr. 8 36.6> Thessalicum breuior Pelion Ossa tulit;
<mart. epigr. 8 36.7> Aethera sic intrat nitidis ut conditus astris
<mart. epigr. 8 36.8> Inferiore tonet nube serenus apex
<mart. epigr. 8 36.9> Et prius arcano satietur numine Phoebi
<mart. epigr. 8 36.10_10> Nascentis Circe quam uidet ora patris.
<mart. epigr. 8 36.11> Haec, Auguste, tamen, quae uertice sidera pulsat,
<mart. epigr. 8 36.12> Par domus est caelo sed minor est domino.
<mart. epigr. 8 37.1> Quod Caietano reddis, Polycharme, tabellas,
<mart. epigr. 8 37.2> Milia te centum num tribuisse putas?
<mart. epigr. 8 37.3>"Debuit haec" inquis. tibi habe, Polycharme, tabellas
<mart. epigr. 8 37.4> Et Caietano milia crede duo.
<mart. epigr. 8 38.1> Qui praestat pietate pertinaci
<mart. epigr. 8 38.2> Sensuro bona liberalitatis,
<mart. epigr. 8 38.3> Captet forsitan aut uicem reposcat:
<mart. epigr. 8 38.4> At si quis dare nomini relicto
<mart. epigr. 8 38.5_5> Post manes tumulumque perseuerat,
<mart. epigr. 8 38.6> Quaerit quid nisi parcius dolere?
<mart. epigr. 8 38.7> Refert sis bonus an uelis uideri.
<mart. epigr. 8 38.8> Praestas hoc, Melior, sciente fama,
<mart. epigr. 8 38.9> Qui sollemnibus anxius sepulti
<mart. epigr. 8 38.10_10> Nomen non sinis interire Blaesi,
<mart. epigr. 8 38.11> Et de munifica profusus arca
<mart. epigr. 8 38.12> Ad natalicium diem colendum
<mart. epigr. 8 38.13> Scribarum memori piaeque turbae
<mart. epigr. 8 38.14> Quod donas, facis ipse Blaesianum.
<mart. epigr. 8 38.15_15> Hoc longum tibi, uita dum manebit,
<mart. epigr. 8 38.16> Hoc et post cineres erit tributum.
<mart. epigr. 8 39.1> Qui Palatinae caperet conuiuia mensae
<mart. epigr. 8 39.2> Ambrosiasque dapes non erat ante locus:
<mart. epigr. 8 39.3> Hic haurire decet sacrum, Germanice, nectar
<mart. epigr. 8 39.4> Et Ganymedea pocula mixta manu.
<mart. epigr. 8 39.5_5> Esse uelis, oro, serus conuiua Tonantis:
<mart. epigr. 8 39.6> At tu si properas, Iuppiter, ipse ueni.
<mart. epigr. 8 40.1> Non horti neque palmitis beati
<mart. epigr. 8 40.2> Sed rari nemoris, Priape, custos,
<mart. epigr. 8 40.3> Ex quo natus es et potes renasci,
<mart. epigr. 8 40.4> Furaces, moneo, manus repellas
<mart. epigr. 8 40.5_5> Et siluam domini focis reserues:
<mart. epigr. 8 40.6> Si defecerit haec, et ipse lignum es.
<mart. epigr. 8 41.1>"Tristis Athenagoras non misit munera nobis
<mart. epigr. 8 41.2> Quae medio brumae mittere mense solet".
<mart. epigr. 8 41.3> An sit Athenagoras tristis, Faustine, uidebo:
<mart. epigr. 8 41.4> Me certe tristem fecit Athenagoras.
<mart. epigr. 8 42.1> Si te sportula maior ad beatos
<mart. epigr. 8 42.2> Non corruperit, ut solet, licebit
<mart. epigr. 8 42.3> De nostro, Matho, centies laueris.
<mart. epigr. 8 43.1> Effert uxores Fabius, Chrestilla maritos,
<mart. epigr. 8 43.2> Funereamque toris quassat uterque facem.
<mart. epigr. 8 43.3> Victores committe, Venus: quos iste manebit
<mart. epigr. 8 43.4> Exitus una duos ut Libitina ferat.
<mart. epigr. 8 44.1> Titulle, moneo uiue: semper hoc serum est;
<mart. epigr. 8 44.2> Sub paedagogo coeperis licet, serum est.
<mart. epigr. 8 44.3> At tu, miser Titulle, nec senex uiuis,
<mart. epigr. 8 44.4> Sed omne limen conteris salutator
<mart. epigr. 8 44.5_5> Et mane sudas urbis osculis udus,
<mart. epigr. 8 44.6> Foroque triplici sparsus ante equos omnis
<mart. epigr. 8 44.7> Aedemque Martis et colosson Augusti
<mart. epigr. 8 44.8> Curris per omnis tertiasque quintasque.
<mart. epigr. 8 44.9> Rape, congere, aufer, posside: relinquendum est.
<mart. epigr. 8 44.10_10> Superba densis arca palleat nummis,
<mart. epigr. 8 44.11> Centum explicentur paginae Kalendarum,
<mart. epigr. 8 44.12> Iurabit heres te nihil reliquisse,
<mart. epigr. 8 44.13> Supraque pluteum te iacente uel saxum,
<mart. epigr. 8 44.14> Fartus papyro dum tibi torus crescit,
<mart. epigr. 8 44.15_15> Flentis superbus basiabit eunuchos;
<mart. epigr. 8 44.16> Tuoque tristis filius, uelis nolis,
<mart. epigr. 8 44.17> Cum concubino nocte dormiet prima.
<mart. epigr. 8 45.1> Priscus ab Aetnaeis mihi, Flacce, Terentius oris
<mart. epigr. 8 45.2> Redditur: hanc lucem lactea gemma notet;
<mart. epigr. 8 45.3> Defluat et lento splendescat turbida lino
<mart. epigr. 8 45.4> Amphora centeno consule facta minor.
<mart. epigr. 8 45.5_5> Continget nox quando meis tam candida mensis?
<mart. epigr. 8 45.6> Tam iusto dabitur quando calere mero?
<mart. epigr. 8 45.7> Cum te, Flacce, mihi reddet Cythereia Cypros,
<mart. epigr. 8 45.8> Luxuriae fiet tam bona causa meae.
<mart. epigr. 8 46.1> Quanta tua est probitas tanta est infantia formae,
<mart. epigr. 8 46.2> Ceste puer, puero castior Hippolyto.
<mart. epigr. 8 46.3> Te secum Diana uelit doceatque natare,
<mart. epigr. 8 46.4> Te Cybele totum mallet habere Phryga;
<mart. epigr. 8 46.5_5> Tu Ganymedeo poteras succedere lecto,
<mart. epigr. 8 46.6> Sed durus domino basia sola dares.
<mart. epigr. 8 46.7> Felix, quae tenerum uexabit sponsa maritum
<mart. epigr. 8 46.8> Et quae te faciet prima puella uirum!
<mart. epigr. 8 47.1> Pars maxillarum tonsa est tibi, pars tibi rasa est,
<mart. epigr. 8 47.2> Pars uulsa est. unum quis putat esse caput?
<mart. epigr. 8 48.1> Nescit cui dederit Tyriam Crispinus abollam,
<mart. epigr. 8 48.2> Dum mutat cultus induiturque togam.
<mart. epigr. 8 48.3> Quisquis habes, umeris sua munera redde, precamur:
<mart. epigr. 8 48.4> Non hoc Crispinus te sed abolla rogat.
<mart. epigr. 8 48.5_5> Non quicumque capit saturatas murice uestes
<mart. epigr. 8 48.6> Nec nisi deliciis conuenit iste color.
<mart. epigr. 8 48.7> Si te praeda iuuat foedique insania lucri,
<mart. epigr. 8 48.8> Qua possis melius fallere, sume togam.
<mart. epigr. 8 49.1> Quanta Gigantei memoratur mensa triumphi
<mart. epigr. 8 49.2> Quantaque nox superis omnibus illa fuit,
<mart. epigr. 8 49.3> Qua bonus accubuit genitor cum plebe deorum
<mart. epigr. 8 49.4> Et licuit Faunis poscere uina Iouem:
<mart. epigr. 8 49.5_5> Tanta tuas celebrant, Caesar, conuiuia laurus;
<mart. epigr. 8 49.6> Exhilarant ipsos gaudia nostra deos.
<mart. epigr. 8 49.7> Vescitur omnis eques tecum populusque patresque
<mart. epigr. 8 49.8> Et capit ambrosias cum duce Roma dapes.
<mart. epigr. 8 49.9> Grandia pollicitus quanto maiora dedisti!
<mart. epigr. 8 49.10_10> Promissa est nobis sportula, recta data est.
<mart. epigr. 8 50.1> Quis labor in phiala? docti Myos anne Myronos?
<mart. epigr. 8 50.2> Mentoris haec manus est an, Polyclite, tua?
<mart. epigr. 8 50.3> Liuescit nulla caligine fusca nec odit
<mart. epigr. 8 50.4> Exploratores nubila massa focos;
<mart. epigr. 8 50.5_5> Vera minus flauo radiant electra metallo
<mart. epigr. 8 50.6> Et niueum felix pustula uincit ebur.
<mart. epigr. 8 50.7> Materiae non cedit opus: sic alligat orbem,
<mart. epigr. 8 50.8> Plurima cum tota lampade luna nitet.
<mart. epigr. 8 50.9> Stat caper Aeolio Thebani uellere Phrixi
<mart. epigr. 8 50.10_10> Cultus: ab hoc mallet uecta fuisse soror;
<mart. epigr. 8 50.11> Hunc nec Cinyphius tonsor uiolauerit et tu
<mart. epigr. 8 50.12> Ipse tua pasci uite, Lyaee, uelis.
<mart. epigr. 8 50.13> Terga premit pecudis geminis Amor aureus alis,
<mart. epigr. 8 50.14> Palladius tenero lotos ab ore sonat:
<mart. epigr. 8 50.15_15> Sic Methymnaeo gauisus Arione delphin
<mart. epigr. 8 50.16> Languida non tacitum per freta uexit onus.
<mart. epigr. 8 50.17> Imbuat egregium digno mihi nectare munus
<mart. epigr. 8 50.18> Non grege de domini sed tua, Ceste, manus;
<mart. epigr. 8 50.19> Ceste, decus mensae, misce Setina: uidetur
<mart. epigr. 8 50.20_20> Ipse puer nobis, ipse sitire caper.
<mart. epigr. 8 50.21> Det numerum cyathis Istanti littera Rufi
<mart. epigr. 8 50.22> Auctor enim tanti muneris ille mihi:
<mart. epigr. 8 50.23> Si Telethusa uenit promissaque gaudia portat,
<mart. epigr. 8 50.24> Seruabor dominae, Rufe, triente tuo;
<mart. epigr. 8 50.25_25> Si dubia est, septunce trahar; si fallit amantem,
<mart. epigr. 8 50.26> Vt iugulem curas, nomen utrumque bibam.
<mart. epigr. 8 51.1> Formosam sane sed caecus diligit Asper.
<mart. epigr. 8 51.2> Plus ergo, ut res est, quam uidet Asper amat.
<mart. epigr. 8 52.1> Tonsorem puerum sed arte talem
<mart. epigr. 8 52.2> Qualis nec Thalamus fuit Neronis,
<mart. epigr. 8 52.3> Drusorum cui contigere barbae,
<mart. epigr. 8 52.4> Aequandas semel ad genas rogatus
<mart. epigr. 8 52.5_5> Rufo, Caediciane, commodaui.
<mart. epigr. 8 52.6> Dum iussus repetit pilos eosdem,
<mart. epigr. 8 52.7> Censura speculi manum regente,
<mart. epigr. 8 52.8> Expingitque cutem facitque longam
<mart. epigr. 8 52.9> Detonsis epaphaeresin capillis,
<mart. epigr. 8 52.10_10> Barbatus mihi tonsor est reuersus.
<mart. epigr. 8 53.1> Auditur quantum Massyla per auia murmur,
<mart. epigr. 8 53.2> Innumero quotiens silua leone furit,
<mart. epigr. 8 53.3> Pallidus attonitos ad Poena mapalia pastor
<mart. epigr. 8 53.4> Cum reuocat tauros et sine mente pecus:
<mart. epigr. 8 53.5_5> Tantus in Ausonia fremuit modo terror harena.
<mart. epigr. 8 53.6> Quis non esse gregem crederet? unus erat,
<mart. epigr. 8 53.7> Sed cuius tremerent ipsi quoque iura leones,
<mart. epigr. 8 53.8> Cui diadema daret marmore picta Nomas.
<mart. epigr. 8 53.9> O quantum per colla decus, quem sparsit honorem
<mart. epigr. 8 53.10_10> Aurea lunatae, cum stetit, umbra iubae!
<mart. epigr. 8 53.11> Grandia quam decuit latum uenabula pectus
<mart. epigr. 8 53.12> Quantaque de magna gaudia morte tulit!
<mart. epigr. 8 53.13> Vnde tuis, Libye, tam felix gloria siluis?
<mart. epigr. 8 53.14> A Cybeles numquid uenerat ille iugo?
<mart. epigr. 8 53.15_15> An magis Herculeo, Germanice, misit ab astro
<mart. epigr. 8 53.16> Hanc tibi uel frater uel pater ipse feram?
<mart. epigr. 8 54.1> Formosissima quae fuere uel sunt,
<mart. epigr. 8 54.2> Sed uilissima quae fuere uel sunt,
<mart. epigr. 8 54.3> O quam te fieri, Catulla, uellem
<mart. epigr. 8 54.4> Formosam minus aut magis pudicam!
<mart. epigr. 8 55.1> Temporibus nostris aetas cum cedat auorum
<mart. epigr. 8 55.2> Creuerit et maior cum duce Roma suo,
<mart. epigr. 8 55.3> Ingenium sacri miraris desse Maronis
<mart. epigr. 8 55.4> Nec quemquam tanta bella sonare tuba.
<mart. epigr. 8 55.5_5> Sint Maecenates, non derunt, Flacce, Marones
<mart. epigr. 8 55.6> Vergiliumque tibi uel tua rura dabunt.
<mart. epigr. 8 55.7> Iugera perdiderat miserae uicina Cremonae
<mart. epigr. 8 55.8> Flebat et abductas Tityrus aeger oues:
<mart. epigr. 8 55.9> Risit Tuscus eques paupertatemque malignam
<mart. epigr. 8 55.10_10> Reppulit et celeri iussit abire fuga.
<mart. epigr. 8 55.11>"Accipe diuitias et uatum maximus esto;
<mart. epigr. 8 55.12> Tu licet et nostrum" dixit "Alexin ames".
<mart. epigr. 8 55.13> Adstabat domini mensis pulcherrimus ille
<mart. epigr. 8 55.14> Marmorea fundens nigra Falerna manu,
<mart. epigr. 8 55.15_15> Et libata dabat roseis carchesia labris
<mart. epigr. 8 55.16> Quae poterant ipsum sollicitare Iouem.
<mart. epigr. 8 55.17> Excidit attonito pinguis Galatea poetae
<mart. epigr. 8 55.18> Thestylis et rubras messibus usta genas;
<mart. epigr. 8 55.19> Protinus ITALIAM concepit et ARMA VIRVMQVE,
<mart. epigr. 8 55.20_20> Qui modo uix Culicem fleuerat ore rudi.
<mart. epigr. 8 55.21> Quid Varios Marsosque loquar ditataque uatum
<mart. epigr. 8 55.22> Nomina, magnus erit quos numerare labor?
<mart. epigr. 8 55.23> Ergo ego Vergilius, si munera Maecenatis
<mart. epigr. 8 55.24> Des mihi? Vergilius non ero, Marsus ero.
<mart. epigr. 8 56.1> Magna licet totiens tribuas, maiora daturus
<mart. epigr. 8 56.2> Dona, ducum uictor, uictor et ipse tui,
<mart. epigr. 8 56.3> Diligeris populo non propter praemia, Caesar,
<mart. epigr. 8 56.4> Te propter populus praemia, Caesar, amat.
<mart. epigr. 8 57.1> Tres habuit dentes, pariter quos expuit omnes,
<mart. epigr. 8 57.2> Ad tumulum Picens dum sedet ipse suum;
<mart. epigr. 8 57.3> Collegitque sinu fragmenta nouissima laxi
<mart. epigr. 8 57.4> Oris et adgesta contumulauit humo.
<mart. epigr. 8 57.5_5> Ossa licet quondam defuncti non legat heres:
<mart. epigr. 8 57.6> Hoc sibi iam Picens praestitit officium.
<mart. epigr. 8 58.1> Cum tibi tam crassae sint, Artemidore, lacernae,
<mart. epigr. 8 58.2> Possim te Sagarim iure uocare meo.
<mart. epigr. 8 59.1> Aspicis hunc uno contentum lumine, cuius
<mart. epigr. 8 59.2> Lippa sub attrita fronte lacuna patet?
<mart. epigr. 8 59.3> Ne contemne caput, nihil est furacius illo;
<mart. epigr. 8 59.4> Non fuit Autolyci tam piperata manus.
<mart. epigr. 8 59.5_5> Hunc tu conuiuam cautus seruare memento:
<mart. epigr. 8 59.6> Tunc furit atque oculo luscus utroque uidet:
<mart. epigr. 8 59.7> Pocula solliciti perdunt ligulasque ministri
<mart. epigr. 8 59.8> Et latet in tepido plurima mappa sinu;
<mart. epigr. 8 59.9> Lapsa nec a cubito subducere pallia nescit
<mart. epigr. 8 59.10_10> Et tectus laenis saepe duabus abit;
<mart. epigr. 8 59.11> Nec dormitantem uernam fraudare lucerna
<mart. epigr. 8 59.12> Erubuit fallax, ardeat illa licet.
<mart. epigr. 8 59.13> Si nihil inuasit, puerum tunc arte dolosa
<mart. epigr. 8 59.14> Circuit et soleas surripit ipse suas.
<mart. epigr. 8 60.1> Summa Palatini poteras aequare Colossi,
<mart. epigr. 8 60.2> Si fieres breuior, Claudia, sesquipede.
<mart. epigr. 8 61.1> Liuet Charinus, rumpitur, furit, plorat
<mart. epigr. 8 61.2> Et quaerit altos unde pendeat ramos:
<mart. epigr. 8 61.3> Non iam quod orbe cantor et legor toto,
<mart. epigr. 8 61.4> Nec umbilicis quod decorus et cedro
<mart. epigr. 8 61.5_5> Spargor per omnes Roma quas tenet gentes:
<mart. epigr. 8 61.6> Sed quod sub urbe rus habemus aestiuum
<mart. epigr. 8 61.7> Vehimurque mulis non ut ante conductis.
<mart. epigr. 8 61.8> Quid imprecabor, o Seuere, liuenti?
<mart. epigr. 8 61.9> Hoc opto: mulas habeat et suburbanum.
<mart. epigr. 8 62.1> Scribit in auersa Picens epigrammata charta,
<mart. epigr. 8 62.2> Et dolet auerso quod facit illa deo.
<mart. epigr. 8 63.1> Thestylon Aulus amat sed nec minus ardet Alexin,
<mart. epigr. 8 63.2> Forsitan et nostrum nunc Hyacinthon amat.
<mart. epigr. 8 63.3> I nunc et dubita uates an diligat ipsos,
<mart. epigr. 8 63.4> Delicias uatum cum meus Aulus amet.
<mart. epigr. 8 64.1> Vt poscas, Clyte, munus exigasque,
<mart. epigr. 8 64.2> Vno nasceris octiens in anno
<mart. epigr. 8 64.3> Et solas, puto, tresue quattuorue
<mart. epigr. 8 64.4> Non natalicias habes Kalendas.
<mart. epigr. 8 64.5_5> Sit uultus tibi leuior licebit
<mart. epigr. 8 64.6> Tritis litoris aridi lapillis,
<mart. epigr. 8 64.7> Sit moro coma nigrior caduco,
<mart. epigr. 8 64.8> Vincas mollitia tremente plumas
<mart. epigr. 8 64.9> Aut massam modo lactis alligati,
<mart. epigr. 8 64.10_10> Et talis tumor excitet papillas
<mart. epigr. 8 64.11> Qualis cruda uiro puella seruat,
<mart. epigr. 8 64.12> Tu nobis, Clyte, iam senex uideris:
<mart. epigr. 8 64.13> Tam multos quis enim fuisse credat
<mart. epigr. 8 64.14> Natalis Priamiue Nestorisue?
<mart. epigr. 8 64.15_15> Sit tandem pudor et modus rapinis.
<mart. epigr. 8 64.16> Quod si ludis adhuc semelque nasci
<mart. epigr. 8 64.17> Vno iam tibi non sat est in anno,
<mart. epigr. 8 64.18> Natum te, Clyte, nec semel putabo.
<mart. epigr. 8 65.1> Hic ubi Fortunae Reducis fulgentia late
<mart. epigr. 8 65.2> Templa nitent, felix area nuper erat:
<mart. epigr. 8 65.3> Hic stetit Arctoi formosus puluere belli
<mart. epigr. 8 65.4> Purpureum fundens Caesar ab ore iubar;
<mart. epigr. 8 65.5_5> Hic lauru redimita comas et candida cultu
<mart. epigr. 8 65.6> Roma salutauit uoce manuque ducem.
<mart. epigr. 8 65.7> Grande loci meritum testantur et altera dona:
<mart. epigr. 8 65.8> Stat sacer et domitis gentibus arcus ouat;
<mart. epigr. 8 65.9> Hic gemini currus numerant elephanta frequentem,
<mart. epigr. 8 65.10_10> Sufficit immensis aureus ipse iugis.
<mart. epigr. 8 65.11> Haec est digna tuis, Germanice, porta triumphis;
<mart. epigr. 8 65.12> Hos aditus urbem Martis habere decet.
<mart. epigr. 8 66.1> Augusto pia tura uictimasque
<mart. epigr. 8 66.2> Pro uestro date Silio, Camenae.
<mart. epigr. 8 66.3> Bis senos iubet en redire fasces,
<mart. epigr. 8 66.4> Nato consule, nobilique uirga
<mart. epigr. 8 66.5_5> Vatis Castaliam domum sonare
<mart. epigr. 8 66.6> Rerum prima salus et una Caesar.
<mart. epigr. 8 66.7> Gaudenti superest adhuc quod optet,
<mart. epigr. 8 66.8> Felix purpura tertiusque consul.
<mart. epigr. 8 66.9> Pompeio dederit licet senatus
<mart. epigr. 8 66.10_10> Et Caesar genero sacros honores,
<mart. epigr. 8 66.11> Quorum pacificus ter ampliauit
<mart. epigr. 8 66.12> Ianus nomina: Silius frequentes
<mart. epigr. 8 66.13> Mauult sic numerare consulatus.
<mart. epigr. 8 67.1> Horas quinque puer nondum tibi nuntiat et tu
<mart. epigr. 8 67.2> Iam conuiua mihi, Caeciliane, uenis,
<mart. epigr. 8 67.3> Cum modo distulerint raucae uadimonia quartae
<mart. epigr. 8 67.4> Et Floralicias lasset harena feras.
<mart. epigr. 8 67.5_5> Curre, age, et illotos reuoca, Calliste, ministros;
<mart. epigr. 8 67.6> Sternantur lecti: Caeciliane, sede.
<mart. epigr. 8 67.7> Caldam poscis aquam: nondum mihi frigida uenit;
<mart. epigr. 8 67.8> Alget adhuc nudo clusa culina foco.
<mart. epigr. 8 67.9> Mane ueni potius; nam cur te quinta moretur?
<mart. epigr. 8 67.10_10> Vt iantes, sero, Caeciliane, uenis.
<mart. epigr. 8 68.1> Qui Corcyraei uidit pomaria regis,
<mart. epigr. 8 68.2> Rus, Entelle, tuae praeferet ille domus.
<mart. epigr. 8 68.3> Inuida purpureos urat ne bruma racemos
<mart. epigr. 8 68.4> Et gelidum Bacchi munera frigus edat,
<mart. epigr. 8 68.5_5> Condita perspicua uiuit uindemia gemma
<mart. epigr. 8 68.6> Et tegitur felix nec tamen uua latet:
<mart. epigr. 8 68.7> Femineum lucet sic per bombycina corpus,
<mart. epigr. 8 68.8> Calculus in nitida sic numeratur aqua.
<mart. epigr. 8 68.9> Quid non ingenio uoluit(==VOLUIT) natura licere?
<mart. epigr. 8 68.10_10> Autumnum sterilis ferre iubetur hiems.
<mart. epigr. 8 69.1> Miraris ueteres, Vacerra, solos
<mart. epigr. 8 69.2> Nec laudas nisi mortuos poetas.
<mart. epigr. 8 69.3> Ignoscas petimus, Vacerra: tanti
<mart. epigr. 8 69.4> Non est, ut placeam tibi, perire.
<mart. epigr. 8 70.1> Quanta quies placidi tanta est facundia Neruae,
<mart. epigr. 8 70.2> Sed cohibet uires ingeniumque pudor.
<mart. epigr. 8 70.3> Cum siccare sacram largo Permessida posset
<mart. epigr. 8 70.4> Ore, uerecundam maluit esse sitim,
<mart. epigr. 8 70.5_5> Pieriam tenui frontem redimire corona
<mart. epigr. 8 70.6> Contentus famae nec dare uela suae.
<mart. epigr. 8 70.7> Sed tamen hunc nostri scit temporis esse Tibullum,
<mart. epigr. 8 70.8> Carmina qui docti nota Neronis habet.
<mart. epigr. 8 71.1> Quattuor argenti libras mihi tempore brumae
<mart. epigr. 8 71.2> Misisti ante annos, Postumiane, decem;
<mart. epigr. 8 71.3> Speranti plures- nam stare aut crescere debent
<mart. epigr. 8 71.4> Munera- uenerunt plusue minusue duae;
<mart. epigr. 8 71.5_5> Tertius et quartus multo inferiora tulerunt;
<mart. epigr. 8 71.6> Libra fuit quinto Septiciana quidem;
<mart. epigr. 8 71.7> Besalem ad scutulam sexto peruenimus anno;
<mart. epigr. 8 71.8> Post hunc in cotula rasa selibra data est;
<mart. epigr. 8 71.9> Octauus ligulam misit sextante minorem;
<mart. epigr. 8 71.10_10> Nonus acu leuius uix cocleare tulit.
<mart. epigr. 8 71.11> Quod mittat nobis decimus iam non habet annus:
<mart. epigr. 8 71.12> Quattuor ad libras, Postumiane, redi.
<mart. epigr. 8 72.1> Nondum murice cultus asperoque
<mart. epigr. 8 72.2> Morsu pumicis aridi politus
<mart. epigr. 8 72.3> Arcanum properas sequi, libelle,
<mart. epigr. 8 72.4> Quem pulcherrima iam redire Narbo,
<mart. epigr. 8 72.5_5> Docti Narbo Paterna Votieni,
<mart. epigr. 8 72.6> Ad leges iubet annuosque fasces:
<mart. epigr. 8 72.7> Votis quod paribus tibi petendum est,
<mart. epigr. 8 72.8> Continget locus ille et hic amicus.
<mart. epigr. 8 72.9> Quam uellem fieri meus libellus!
<mart. epigr. 8 73.1> Istanti, quo nec sincerior alter habetur
<mart. epigr. 8 73.2> Pectore nec niuea simplicitate prior,
<mart. epigr. 8 73.3> Si dare uis nostrae uires animosque Thaliae
<mart. epigr. 8 73.4> Et uictura petis carmina, da quod amem.
<mart. epigr. 8 73.5_5> Cynthia te uatem fecit, lasciue Properti;
<mart. epigr. 8 73.6> Ingenium Galli pulchra Lycoris erat;
<mart. epigr. 8 73.7> Fama est arguti Nemesis formosa Tibulli;
<mart. epigr. 8 73.8> Lesbia dictauit, docte Catulle, tibi:
<mart. epigr. 8 73.9> Non me Paeligni nec spernet Mantua uatem,
<mart. epigr. 8 73.10_10> Si qua Corinna mihi, si quis Alexis erit.
<mart. epigr. 8 74.1> Oplomachus nunc es, fueras opthalmicus ante.
<mart. epigr. 8 74.2> Fecisti medicus quod facis oplomachus.
<mart. epigr. 8 75.1> Dum repetit sera conductos nocte penates
<mart. epigr. 8 75.2> Lingonus a Tecta Flaminiaque recens,
<mart. epigr. 8 75.3> Expulit offenso uitiatum pollice talum
<mart. epigr. 8 75.4> Et iacuit toto corpore fusus humi.
<mart. epigr. 8 75.5_5> Quid faceret Gallus, qua se ratione moueret?
<mart. epigr. 8 75.6> Ingenti domino seruulus unus erat,
<mart. epigr. 8 75.7> Tam macer ut minimam posset uix ferre lucernam:
<mart. epigr. 8 75.8> Succurrit misero casus opemque tulit.
<mart. epigr. 8 75.9> Quattuor inscripti portabant uile cadauer,
<mart. epigr. 8 75.10_10> Accipit infelix qualia mille rogus;
<mart. epigr. 8 75.11> Hos comes inualidus summissa uoce precatur,
<mart. epigr. 8 75.12> Vt quocumque uelint corpus inane ferant:
<mart. epigr. 8 75.13> Permutatur onus stipataque tollitur alte
<mart. epigr. 8 75.14> Grandis in angusta sarcina sandapila.
<mart. epigr. 8 75.15_15> Hic mihi de multis unus, Lucane, uidetur
<mart. epigr. 8 75.16> Cui merito dici "mortue Galle" potest.
<mart. epigr. 8 76.1>"Dic uerum mihi, Marce, dic amabo;
<mart. epigr. 8 76.2> Nil est quod magis audiam libenter".
<mart. epigr. 8 76.3> Sic et cum recitas tuos libellos,
<mart. epigr. 8 76.4> Et causam quotiens agis clientis,
<mart. epigr. 8 76.5_5> Oras, Gallice, me rogasque semper.
<mart. epigr. 8 76.6> Durum est me tibi quod petis negare.
<mart. epigr. 8 76.7> Vero uerius ergo quid sit audi:
<mart. epigr. 8 76.8> Verum, Gallice, non libenter audis.
<mart. epigr. 8 77.1> Liber, amicorum dulcissima cura tuorum,
<mart. epigr. 8 77.2> Liber, in aeterna uiuere digne rosa,
<mart. epigr. 8 77.3> Si sapis, Assyrio semper tibi crinis amomo
<mart. epigr. 8 77.4> Splendeat et cingant florea serta caput;
<mart. epigr. 8 77.5_5> Candida nigrescant uetulo crystalla Falerno
<mart. epigr. 8 77.6> Et caleat blando mollis amore torus.
<mart. epigr. 8 77.7> Qui sic uel medio finitus uixit in aeuo,
<mart. epigr. 8 77.8> Longior huic facta est quam data uita fuit.
<mart. epigr. 8 78.1> Quos cuperet Phlegraea suos uictoria ludos,
<mart. epigr. 8 78.2> Indica quos cuperet pompa, Lyaee, tuos,
<mart. epigr. 8 78.3> Fecit Hyperborei celebrator Stella triumphi,
<mart. epigr. 8 78.4> O pudor! o pietas! et putat esse parum.
<mart. epigr. 8 78.5_5> Non illi satis est turbato sordidus auro
<mart. epigr. 8 78.6> Hermus et Hesperio qui sonat orbe Tagus.
<mart. epigr. 8 78.7> Omnis habet sua dona dies: nec linea diues
<mart. epigr. 8 78.8> Cessat et in populum multa rapina cadit;
<mart. epigr. 8 78.9> Nunc ueniunt subitis lasciua nomismata nimbis,
<mart. epigr. 8 78.10_10> Nunc dat spectatas tessera larga feras,
<mart. epigr. 8 78.11> Nunc implere sinus securos gaudet et absens
<mart. epigr. 8 78.12> Sortitur dominos, ne laceretur, auis.
<mart. epigr. 8 78.13> Quid numerem currus ter denaque praemia palmae,
<mart. epigr. 8 78.14> Quae dare non semper consul uterque solet?
<mart. epigr. 8 78.15_15> Omnia sed, Caesar, tanto superantur honore,
<mart. epigr. 8 78.16> Quod spectatorem te tua laurus habet.
<mart. epigr. 8 79.1> Omnis aut uetulas habes amicas
<mart. epigr. 8 79.2> Aut turpis uetulisque foediores.
<mart. epigr. 8 79.3> Has ducis comites trahisque tecum
<mart. epigr. 8 79.4> Per conuiuia, porticus, theatra.
<mart. epigr. 8 79.5_5> Sic formonsa, Fabulla, sic puella es.
<mart. epigr. 8 80.1> Sanctorum nobis miracula reddis auorum
<mart. epigr. 8 80.2> Nec pateris, Caesar, saecula cana mori,
<mart. epigr. 8 80.3> Cum ueteres Latiae ritus renouantur harenae
<mart. epigr. 8 80.4> Et pugnat uirtus simpliciore manu.
<mart. epigr. 8 80.5_5> Sic priscis seruatur honos te praeside templis
<mart. epigr. 8 80.6> Et casa tam culto sub Ioue numen habet;
<mart. epigr. 8 80.7> Sic noua dum condis, reuocas, Auguste, priora:
<mart. epigr. 8 80.8> Debentur quae sunt quaeque fuere tibi.
<mart. epigr. 8 81.1> Non per mystica sacra Dindymenes
<mart. epigr. 8 81.2> Nec per Niliacae bouem iuuencae,
<mart. epigr. 8 81.3> Nullos denique per deos deasque
<mart. epigr. 8 81.4> Iurat Gellia, sed per uniones.
<mart. epigr. 8 81.5_5> Hos amplectitur, hos perosculatur,
<mart. epigr. 8 81.6> Hos fratres uocat, hos uocat sorores,
<mart. epigr. 8 81.7> Hos natis amat acrius duabus.
<mart. epigr. 8 81.8> His si quo careat misella casu,
<mart. epigr. 8 81.9> Victuram negat esse se nec horam.
<mart. epigr. 8 81.10_10> Eheu, quam bene nunc, Papiriane,
<mart. epigr. 8 81.11> Annaei faceret manus Sereni!
<mart. epigr. 8 82.1> Dante tibi turba querulos, Auguste, libellos
<mart. epigr. 8 82.2> Nos quoque quod domino carmina parua damus,
<mart. epigr. 8 82.3> Posse deum rebus pariter Musisque uacare
<mart. epigr. 8 82.4> Scimus et haec etiam serta placere tibi.
<mart. epigr. 8 82.5_5> Fer uates, Auguste, tuos: nos gloria dulcis,
<mart. epigr. 8 82.6> Nos tua cura prior deliciaeque sumus.
<mart. epigr. 8 82.7> Non quercus te sola decet nec laurea Phoebi:
<mart. epigr. 8 82.8> Fiat et ex hedera ciuica nostra tibi.
<mart. epigr. 9 epist..1> Note, licet nolis, sublimi pectore uates,
<mart. epigr. 9 epist..2> Cui referet serus praemia digna cinis,
<mart. epigr. 9 epist..3> Hoc tibi sub nostra breue carmen imagine uiuat,
<mart. epigr. 9 epist..4> Quam non obscuris iungis, Auite, uiris:
<mart. epigr. 9 epist..5_5>"Ille ego sum nulli nugarum laude secundus,
<mart. epigr. 9 epist..6> Quem non miraris sed, puto, lector, amas.
<mart. epigr. 9 epist..7> Maiores maiora sonent: mihi parua locuto
<mart. epigr. 9 epist..8> Sufficit in uestras saepe redire manus".
<mart. epigr. 9 1.1> Dum Ianus hiemes, Domitianus autumnos,
<mart. epigr. 9 1.2> Augustus annis commodabit aestates,
<mart. epigr. 9 1.3> Dum grande famuli nomen adseret Rheni
<mart. epigr. 9 1.4> Germanicarum magna lux Kalendarum,
<mart. epigr. 9 1.5_5> Tarpeia summi saxa dum patris stabunt,
<mart. epigr. 9 1.6> Dum uoce supplex dumque ture placabit
<mart. epigr. 9 1.7> Matrona diuae dulce Iuliae numen:
<mart. epigr. 9 1.8> Manebit altum Flauiae decus gentis
<mart. epigr. 9 1.9> Cum sole et astris cumque luce Romana.
<mart. epigr. 9 1.10_10> Inuicta quidquid condidit manus, caeli est.
<mart. epigr. 9 2.1> Pauper amicitiae cum sis, Lupe, non es amicae
<mart. epigr. 9 2.2> Et queritur de te mentula sola nihil.
<mart. epigr. 9 2.3> Illa siligineis pinguescit adultera cunnis,
<mart. epigr. 9 2.4> Conuiuam pascit nigra farina tuum.
<mart. epigr. 9 2.5_5> Incensura niues dominae Setina liquantur,
<mart. epigr. 9 2.6> Nos bibimus Corsi pulla uenena cadi;
<mart. epigr. 9 2.7> Empta tibi nox est fundis non tota paternis,
<mart. epigr. 9 2.8> Non sua desertus rura sodalis arat;
<mart. epigr. 9 2.9> Splendet Erythraeis perlucida moecha lapillis,
<mart. epigr. 9 2.10_10> Ducitur addictus, te futuente, cliens;
<mart. epigr. 9 2.11> Octo Syris suffulta datur lectica puellae,
<mart. epigr. 9 2.12> Nudum sandapilae pondus amicus erit.
<mart. epigr. 9 2.13> I nunc et miseros, Cybele, praecide cinaedos:
<mart. epigr. 9 2.14> Haec erat, haec cultris mentula digna tuis.
<mart. epigr. 9 3.1> Quantum iam superis, Caesar, caeloque dedisti
<mart. epigr. 9 3.2> Si repetas et si creditor esse uelis,
<mart. epigr. 9 3.3> Grandis in aetherio licet auctio fiat Olympo
<mart. epigr. 9 3.4> Coganturque dei uendere quidquid habent,
<mart. epigr. 9 3.5_5> Conturbabit Atlans et non erit uncia tota
<mart. epigr. 9 3.6> Decidat tecum qua pater ipse deum:
<mart. epigr. 9 3.7> Pro Capitolinis quid enim tibi soluere templis,
<mart. epigr. 9 3.8> Quid pro Tarpeiae frondis honore potest?
<mart. epigr. 9 3.9> Quid pro culminibus geminis matrona Tonantis?
<mart. epigr. 9 3.10_10> Pallada praetereo: res agit illa tuas.
<mart. epigr. 9 3.11> Quid loquar Alciden Phoebumque piosque Laconas?
<mart. epigr. 9 3.12> Addita quid Latio Flauia templa polo?
<mart. epigr. 9 3.13> Expectes et sustineas, Auguste, necesse est:
<mart. epigr. 9 3.14> Nam tibi quod soluat non habet arca Iouis.
<mart. epigr. 9 4.1> Aureolis futui cum possit Galla duobus
<mart. epigr. 9 4.2> Et plus quam futui, si totidem addideris:
<mart. epigr. 9 4.3> Aureolos a te cur accipit, Aeschyle, denos?
<mart. epigr. 9 4.4> Non fellat tanti Galla. quid ergo? tacet.
<mart. epigr. 9 5.1> Tibi, summe Rheni domitor et parens orbis,
<mart. epigr. 9 5.2> Pudice princeps, gratias agunt urbes:
<mart. epigr. 9 5.3> Populos habebunt; parere iam scelus non est.
<mart. epigr. 9 5.4> Non puer auari sectus arte mangonis
<mart. epigr. 9 5.5_5> Virilitatis damna maeret ereptae,
<mart. epigr. 9 5.6> Nec quam superbus computet stipem leno
<mart. epigr. 9 5.7> Dat prostituto misera mater infanti.
<mart. epigr. 9 5.8> Qui nec cubili fuerat ante te quondam,
<mart. epigr. 9 5.9> Pudor esse per te coepit et lupanari.
<mart. epigr. 9 6.1> Dicere de Libycis reduci tibi gentibus, Afer,
<mart. epigr. 9 6.2> Continuis uolui(==VOLUI) quinque diebus Haue:
<mart. epigr. 9 6.3>"Non uacat" aut "dormit" dictum est bis terque reuerso.
<mart. epigr. 9 6.4> Iam satis est: non uis, Afer, hauere: uale.
<mart. epigr. 9 7.1> Tamquam parua foret sexus iniuria nostri
<mart. epigr. 9 7.2> Foedandos populo prostituisse mares,
<mart. epigr. 9 7.3> Iam cunae lenonis erant, ut ab ubere raptus
<mart. epigr. 9 7.4> Sordida uagitu posceret aera puer:
<mart. epigr. 9 7.5_5> Immatura dabant infandas corpora poenas.
<mart. epigr. 9 7.6> Non tulit Ausonius talia monstra pater,
<mart. epigr. 9 7.7> Idem qui teneris nuper succurrit ephebis,
<mart. epigr. 9 7.8> Ne faceret steriles saeua libido uiros.
<mart. epigr. 9 7.9> Dilexere prius pueri iuuenesque senesque,
<mart. epigr. 9 7.10_10> At nunc infantes te quoque, Caesar, amant.
<mart. epigr. 9 8.1> Nil tibi legauit Fabius, Bithynice, cui tu
<mart. epigr. 9 8.2> Annua, si memini, milia sena dabas.
<mart. epigr. 9 8.3> Plus nulli dedit ille: queri, Bithynice, noli:
<mart. epigr. 9 8.4> Annua legauit milia sena tibi.
<mart. epigr. 9 9.1> Cenes, Canthare, cum foris libenter,
<mart. epigr. 9 9.2> Clamas et maledicis et minaris.
<mart. epigr. 9 9.3> Deponas animos truces monemus:
<mart. epigr. 9 9.4> Liber non potes et gulosus esse.
<mart. epigr. 9 10.1> Nubere uis Prisco: non miror, Paula; sapisti.
<mart. epigr. 9 10.2> Ducere te non uult Priscus: et ille sapit.
<mart. epigr. 9 11.1> Nomen cum uiolis rosisque natum,
<mart. epigr. 9 11.2> Quo pars optima nominatur anni,
<mart. epigr. 9 11.3> Hyblam quod sapit Atticosque flores,
<mart. epigr. 9 11.4> Quod nidos olet alitis superbae;
<mart. epigr. 9 11.5_5> Nomen nectare dulcius beato,
<mart. epigr. 9 11.6> Quo mallet Cybeles puer uocari
<mart. epigr. 9 11.7> Et qui pocula temperat Tonanti,
<mart. epigr. 9 11.8> Quod si Parrhasia sones in aula,
<mart. epigr. 9 11.9> Respondent Veneres Cupidinesque;
<mart. epigr. 9 11.10_10> Nomen nobile, molle, delicatum
<mart. epigr. 9 11.11> Versu dicere non rudi uolebam:
<mart. epigr. 9 11.12> Sed tu syllaba contumax rebellas.
<mart. epigr. 9 11.13> Dicunt Eiarinon tamen poetae,
<mart. epigr. 9 11.14> Sed Graeci quibus est nihil negatum
<mart. epigr. 9 11.15_15> Et quos Ἆρες Ἄρες decet sonare:
<mart. epigr. 9 11.16> Nobis non licet esse tam disertis
<mart. epigr. 9 11.17> Qui Musas colimus seueriores.
<mart. epigr. 9 12.1> Nomen habes teneri quod tempora nuncupat anni,
<mart. epigr. 9 12.2> Cum breue Cecropiae uer populantur apes:
<mart. epigr. 9 12.3> Nomen Acidalia meruit quod harundine pingi,
<mart. epigr. 9 12.4> Quod Cytherea sua scribere gaudet acu;
<mart. epigr. 9 12.5_5> Nomen Erythraeis quod littera facta lapillis,
<mart. epigr. 9 12.6> Gemma quod Heliadum pollice trita notet;
<mart. epigr. 9 12.7> Quod pinna scribente grues ad sidera tollant;
<mart. epigr. 9 12.8> Quod decet in sola Caesaris esse domo.
<mart. epigr. 9 13.1> Si daret autumnus mihi nomen, Oporinos essem,
<mart. epigr. 9 13.2> Horrida si brumae sidera, Chimerinos;
<mart. epigr. 9 13.3> Dictus ab aestiuo Therinos tibi mense uocarer:
<mart. epigr. 9 13.4> Tempora cui nomen uerna dedere quis est?
<mart. epigr. 9 14.1> Hunc quem mensa tibi, quem cena parauit amicum
<mart. epigr. 9 14.2> Esse putas fidae pectus amicitiae?
<mart. epigr. 9 14.3> Aprum amat et mullos et sumen et ostrea, non te.
<mart. epigr. 9 14.4> Tam bene si cenem, noster amicus erit.
<mart. epigr. 9 15.1> Inscripsit tumulis septem scelerata uirorum
<mart. epigr. 9 15.2> Se fecisse Chloe. quid pote simplicius?
<mart. epigr. 9 16.1> Consilium formae speculum dulcisque capillos
<mart. epigr. 9 16.2> Pergameo posuit dona sacrata deo
<mart. epigr. 9 16.3> Ille puer tota domino gratissimus aula,
<mart. epigr. 9 16.4> Nomine qui signat tempora uerna suo.
<mart. epigr. 9 16.5_5> Felix quae tali censetur munere tellus!
<mart. epigr. 9 16.6> Nec Ganymedeas mallet habere comas.
<mart. epigr. 9 17.1> Latonae uenerande nepos, qui mitibus herbis
<mart. epigr. 9 17.2> Parcarum exoras pensa breuesque colos,
<mart. epigr. 9 17.3> Hos tibi laudatos domino, rata uota, capillos
<mart. epigr. 9 17.4> Ille tuus Latia misit ab urbe puer;
<mart. epigr. 9 17.5_5> Addidit et nitidum sacratis crinibus orbem,
<mart. epigr. 9 17.6> Quo felix facies iudice tuta fuit.
<mart. epigr. 9 17.7> Tu iuuenale decus serua, ne pulchrior ille
<mart. epigr. 9 17.8> In longa fuerit quam breuiore coma.
<mart. epigr. 9 18.1> Est mihi- sitque precor longum te praeside, Caesar-
<mart. epigr. 9 18.2> Rus minimum, parui sunt et in urbe lares.
<mart. epigr. 9 18.3> Sed de ualle breui quas det sitientibus hortis
<mart. epigr. 9 18.4> Curua laboratas antlia tollit aquas:
<mart. epigr. 9 18.5_5> Sicca domus queritur nullo se rore foueri,
<mart. epigr. 9 18.6> Cum mihi uicino Marcia fonte sonet.
<mart. epigr. 9 18.7> Quam dederis nostris, Auguste, penatibus undam,
<mart. epigr. 9 18.8> Castalis haec nobis aut Iouis imber erit.
<mart. epigr. 9 19.1> Laudas balnea uersibus trecentis
<mart. epigr. 9 19.2> Cenantis bene Pontici, Sabelle.
<mart. epigr. 9 19.3> Vis cenare, Sabelle, non lauari.
<mart. epigr. 9 20.1> Haec, quae tota patet tegiturque et marmore et auro,
<mart. epigr. 9 20.2> Infantis domini conscia terra fuit,
<mart. epigr. 9 20.3> Felix o, quantis sonuit uagitibus et quas
<mart. epigr. 9 20.4> Vidit reptantis sustinuitque manus:
<mart. epigr. 9 20.5_5> Hic steterat ueneranda domus quae praestitit orbi
<mart. epigr. 9 20.6> Quod Rhodos astrifero, quod pia Creta polo.
<mart. epigr. 9 20.7> Curetes texere Iouem crepitantibus armis,
<mart. epigr. 9 20.8> Semiuiri poterant qualia ferre Phryges:
<mart. epigr. 9 20.9> At te protexit superum pater et tibi, Caesar,
<mart. epigr. 9 20.10_10> Pro iaculo et parma fulmen et aegis erat.
<mart. epigr. 9 21.1> Artemidorus habet puerum sed uendidit agrum;
<mart. epigr. 9 21.2> Agrum pro puero Calliodorus habet.
<mart. epigr. 9 21.3> Dic uter ex istis melius rem gesserit, Aucte:
<mart. epigr. 9 21.4> Artemidorus amat, Calliodorus arat.
<mart. epigr. 9 22.1> Credis ob haec me, Pastor, opes fortasse rogare
<mart. epigr. 9 22.2> Propter quae populus crassaque turba rogat,
<mart. epigr. 9 22.3> Vt Setina meos consumat gleba ligones
<mart. epigr. 9 22.4> Et sonet innumera compede Tuscus ager;
<mart. epigr. 9 22.5_5> Vt Mauri Libycis centum stent dentibus orbes
<mart. epigr. 9 22.6> Et crepet in nostris aurea lamna toris,
<mart. epigr. 9 22.7> Nec labris nisi magna meis crystalla terantur
<mart. epigr. 9 22.8> Et faciant nigras nostra Falerna niues;
<mart. epigr. 9 22.9> Vt canusinatus nostro Surus assere sudet
<mart. epigr. 9 22.10_10> Et mea sit culto sella cliente frequens;
<mart. epigr. 9 22.11> Aestuet ut nostro madidus conuiua ministro,
<mart. epigr. 9 22.12> Quem permutatum nec Ganymede uelis;
<mart. epigr. 9 22.13> Vt lutulenta linat Tyrias mihi mula lacernas
<mart. epigr. 9 22.14> Et Massyla meum uirga gubernet equum.
<mart. epigr. 9 22.15_15> Est nihil ex istis: superos ac sidera testor.
<mart. epigr. 9 22.16> Ergo quid? ut donem, Pastor, et aedificem.
<mart. epigr. 9 23.1> O cui uirgineo flauescere contigit auro,
<mart. epigr. 9 23.2> Dic ubi Palladium sit tibi, Care, decus.
<mart. epigr. 9 23.3>"Aspicis en domini fulgentes marmore uultus?
<mart. epigr. 9 23.4> Venit ad has ultro nostra corona comas".
<mart. epigr. 9 23.5_5> Albanae liuere potest pia quercus oliuae,
<mart. epigr. 9 23.6> Cinxerit inuictum quod prior illa caput.
<mart. epigr. 9 24.1> Quis Palatinos imitatus imagine uultus
<mart. epigr. 9 24.2> Phidiacum Latio marmore uicit ebur?
<mart. epigr. 9 24.3> Haec mundi facies, haec sunt Iouis ora sereni:
<mart. epigr. 9 24.4> Sic tonat ille deus cum sine nube tonat.
<mart. epigr. 9 24.5_5> Non solam tribuit Pallas tibi, Care, coronam;
<mart. epigr. 9 24.6> Effigiem domini, quam colis, illa dedit.
<mart. epigr. 9 25.1> Dantem uina tuum quotiens aspeximus Hyllum,
<mart. epigr. 9 25.2> Lumine nos, Afer, turbidiore notas.
<mart. epigr. 9 25.3> Quod, rogo, quod scelus est mollem spectare ministrum?
<mart. epigr. 9 25.4> Aspicimus solem, sidera, templa, deos.
<mart. epigr. 9 25.5_5> Auertam uultus, tamquam mihi pocula Gorgon
<mart. epigr. 9 25.6> Porrigat atque oculos oraque nostra tegam?
<mart. epigr. 9 25.7> Trux erat Alcides, et Hylan spectare licebat;
<mart. epigr. 9 25.8> Ludere Mercurio cum Ganymede licet.
<mart. epigr. 9 25.9> Si non uis teneros spectet conuiua ministros,
<mart. epigr. 9 25.10_10> Phineas inuites, Afer, et Oedipodas.
<mart. epigr. 9 26.1> Audet facundo qui carmina mittere Neruae,
<mart. epigr. 9 26.2> Pallida donabit glaucina, Cosme, tibi,
<mart. epigr. 9 26.3> Paestano uiolas et cana ligustra colono,
<mart. epigr. 9 26.4> Hyblaeis apibus Corsica mella dabit:
<mart. epigr. 9 26.5_5> Sed tamen et paruae nonnulla est gratia Musae;
<mart. epigr. 9 26.6> Appetitur posito uilis oliua lupo.
<mart. epigr. 9 26.7> Nec tibi sit mirum modici quod conscia uatis
<mart. epigr. 9 26.8> Iudicium metuit nostra Thalia tuum:
<mart. epigr. 9 26.9> Ipse tuas etiam ueritus Nero dicitur aures,
<mart. epigr. 9 26.10_10> Lasciuum iuuenis cum tibi lusit opus.
<mart. epigr. 9 27.1> Cum depilatos, Chreste, coleos portes
<mart. epigr. 9 27.2> Et uulturino mentulam parem collo
<mart. epigr. 9 27.3> Et prostitutis leuius caput culis,
<mart. epigr. 9 27.4> Nec uiuat ullus in tuo pilus crure,
<mart. epigr. 9 27.5_5> Purgentque saeuae cana labra uolsellae;
<mart. epigr. 9 27.6> Curios, Camillos, Quintios, Numas, Ancos,
<mart. epigr. 9 27.7> Et quidquid umquam legimus pilosorum
<mart. epigr. 9 27.8> Loqueris sonasque grandibus minax uerbis,
<mart. epigr. 9 27.9> Et cum theatris saeculoque rixaris.
<mart. epigr. 9 27.10_10> Occurrit aliquis inter ista si draucus,
<mart. epigr. 9 27.11> Iam paedagogo liberatus et cuius
<mart. epigr. 9 27.12> Refibulauit turgidum faber penem,
<mart. epigr. 9 27.13> Nutu uocatum ducis, et pudet fari
<mart. epigr. 9 27.14> Catoniana, Chreste, quod facis lingua.
<mart. epigr. 9 28.1> Dulce decus scaenae, ludorum fama, Latinus
<mart. epigr. 9 28.2> Ille ego sum, plausus deliciaeque tuae,
<mart. epigr. 9 28.3> Qui spectatorem potui fecisse Catonem,
<mart. epigr. 9 28.4> Soluere qui Curios Fabriciosque graues.
<mart. epigr. 9 28.5_5> Sed nihil a nostro sumpsit mea uita theatro
<mart. epigr. 9 28.6> Et sola tantum scaenicus arte feror:
<mart. epigr. 9 28.7> Nec poteram gratus domino sine moribus esse:
<mart. epigr. 9 28.8> Interius mentes inspicit ille deus.
<mart. epigr. 9 28.9> Vos me laurigeri parasitum dicite Phoebi,
<mart. epigr. 9 28.10_10> Roma sui famulum dum sciat esse Iouis.
<mart. epigr. 9 29.1> Saecula Nestoreae permensa, Philaeni, senectae
<mart. epigr. 9 29.2> Rapta es ad infernas tam cito Ditis aquas?
<mart. epigr. 9 29.3> Euboicae nondum numerabas longa Sibyllae
<mart. epigr. 9 29.4> Tempora: maior erat mensibus illa tribus.
<mart. epigr. 9 29.5_5> Heu quae lingua silet! non illam mille catastae
<mart. epigr. 9 29.6> Vincebant, nec quae turba Sarapin amat,
<mart. epigr. 9 29.7> Nec matutini cirrata caterua magistri,
<mart. epigr. 9 29.8> Nec quae Strymonio de grege ripa sonat
<mart. epigr. 9 29.9> Quae nunc Thessalico lunam deducere rhombo,
<mart. epigr. 9 29.10_10> Quae sciet hos illos uendere lena toros?
<mart. epigr. 9 29.11> Sit tibi terra leuis mollique tegaris harena,
<mart. epigr. 9 29.12> Ne tua non possint eruere ossa canes.
<mart. epigr. 9 30.1> Cappadocum saeuis Antistius occidit oris
<mart. epigr. 9 30.2> Rusticus. o tristi crimine terra nocens!
<mart. epigr. 9 30.3> Rettulit ossa sinu cari Nigrina mariti
<mart. epigr. 9 30.4> Et questa est longas non satis esse uias;
<mart. epigr. 9 30.5_5> Cumque daret sanctam tumulis, quibus inuidet, urnam,
<mart. epigr. 9 30.6> Visa sibi est rapto bis uiduata uiro.
<mart. epigr. 9 31.1> Cum comes Arctois haereret Caesaris armis
<mart. epigr. 9 31.2> Velius, hanc Marti pro duce uouit auem;
<mart. epigr. 9 31.3> Luna quater binos non tota peregerat orbes,
<mart. epigr. 9 31.4> Debita poscebat iam sibi uota deus:
<mart. epigr. 9 31.5_5> Ipse suas anser properauit laetus ad aras
<mart. epigr. 9 31.6> Et cecidit sanctis hostia parua focis.
<mart. epigr. 9 31.7> Octo uides patulo pendere nomismata rostro
<mart. epigr. 9 31.8> Alitis? Haec extis condita nuper erant:
<mart. epigr. 9 31.9> Quae litat argento pro te, non sanguine, Caesar,
<mart. epigr. 9 31.10_10> Victima iam ferro non opus esse docet.
<mart. epigr. 9 32.1> Hanc uolo quae facilis, quae palliolata uagatur,
<mart. epigr. 9 32.2> Hanc uolo quae puero iam dedit ante meo,
<mart. epigr. 9 32.3> Hanc uolo quam redimit totam denarius alter,
<mart. epigr. 9 32.4> Hanc uolo quae pariter sufficit una tribus.
<mart. epigr. 9 32.5_5> Poscentem nummos et grandia uerba sonantem
<mart. epigr. 9 32.6> Possideat crassae mentula Burdigalae.
<mart. epigr. 9 33.1> Audieris in quo, Flacce, balneo plausum,
<mart. epigr. 9 33.2> Maronis illic esse mentulam scito.
<mart. epigr. 9 34.1> Iuppiter Idaei risit mendacia busti,
<mart. epigr. 9 34.2> Dum uidet Augusti Flauia templa poli,
<mart. epigr. 9 34.3> Atque inter mensas largo iam nectare fusus,
<mart. epigr. 9 34.4> Pocula cum Marti traderet ipse suo,
<mart. epigr. 9 34.5_5> Respiciens Phoebum pariter Phoebique sororem,
<mart. epigr. 9 34.6> Cum quibus Alcides et pius Arcas erat:
<mart. epigr. 9 34.7>"Gnosia uos" inquit "nobis monumenta dedistis:
<mart. epigr. 9 34.8> Cernite quam plus sit Caesaris esse patrem".
<mart. epigr. 9 35.1> Artibus his semper cenam, Philomuse, mereris,
<mart. epigr. 9 35.2> Plurima dum fingis, sed quasi uera refers.
<mart. epigr. 9 35.3> Scis quid in Arsacia Pacorus deliberet aula,
<mart. epigr. 9 35.4> Rhenanam numeras Sarmaticamque manum,
<mart. epigr. 9 35.5_5> Verba ducis Daci chartis mandata resignas,
<mart. epigr. 9 35.6> Victricem laurum quam uenit ante uides,
<mart. epigr. 9 35.7> Scis quotiens Phario madeat Ioue fusca Syene,
<mart. epigr. 9 35.8> Scis quota de Libyco litore puppis eat,
<mart. epigr. 9 35.9> Cuius Iuleae capiti nascantur oliuae,
<mart. epigr. 9 35.10_10> Destinet aetherius cui sua serta pater.
<mart. epigr. 9 35.11> Tolle tuas artes; hodie cenabis apud me
<mart. epigr. 9 35.12> Hac lege, ut narres nil, Philomuse, noui.
<mart. epigr. 9 36.1> Viderat Ausonium posito modo crine ministrum
<mart. epigr. 9 36.2> Phryx puer, alterius gaudia nota Iouis:
<mart. epigr. 9 36.3>"Quod tuus ecce suo Caesar permisit ephebo
<mart. epigr. 9 36.4> Tu permitte tuo, maxime rector" ait;
<mart. epigr. 9 36.5_5>"Iam mihi prima latet longis lanugo capillis,
<mart. epigr. 9 36.6> Iam tua me ridet Iuno uocatque uirum".
<mart. epigr. 9 36.7> Cui pater aetherius "puer o dulcissime", dixit,
<mart. epigr. 9 36.8>"Non ego quod poscis, res negat ipsa tibi:
<mart. epigr. 9 36.9> Caesar habet noster similis tibi mille ministros
<mart. epigr. 9 36.10_10> Tantaque sidereos uix capit aula mares;
<mart. epigr. 9 36.11> At tibi si dederit uultus coma tonsa uiriles,
<mart. epigr. 9 36.12> Quis mihi qui nectar misceat alter erit"?
<mart. epigr. 9 37.1> Cum sis ipsa domi mediaque ornere Subura,
<mart. epigr. 9 37.2> Fiant absentes et tibi, Galla, comae,
<mart. epigr. 9 37.3> Nec dentes aliter quam Serica nocte reponas,
<mart. epigr. 9 37.4> Et iaceas centum condita pyxidibus,
<mart. epigr. 9 37.5_5> Nec tecum facies tua dormiat, innuis illo
<mart. epigr. 9 37.6> Quod tibi prolatum est mane supercilio,
<mart. epigr. 9 37.7> Et te nulla mouet cani reuerentia cunni,
<mart. epigr. 9 37.8> Quem potes inter auos iam numerare tuos.
<mart. epigr. 9 37.9> Promittis sescenta tamen; sed mentula surda est,
<mart. epigr. 9 37.10_10> Et sit lusca licet, te tamen illa uidet.
<mart. epigr. 9 38.1> Summa licet uelox, Agathine, pericula ludas,
<mart. epigr. 9 38.2> Non tamen efficies ut tibi parma cadat.
<mart. epigr. 9 38.3> Nolentem sequitur tenuisque reuersa per auras
<mart. epigr. 9 38.4> Vel pede uel tergo, crine uel ungue sedet;
<mart. epigr. 9 38.5_5> Lubrica Corycio quamuis sint pulpita nimbo
<mart. epigr. 9 38.6> Et rapiant celeres uela negata Noti,
<mart. epigr. 9 38.7> Securos pueri neglecta perambulat artus,
<mart. epigr. 9 38.8> Et nocet artifici uentus et unda nihil.
<mart. epigr. 9 38.9> Vt peccare uelis, cum feceris omnia, falli
<mart. epigr. 9 38.10_10> Non potes: arte opus est ut tibi parma cadat.
<mart. epigr. 9 39.1> Prima Palatino lux est haec orta Tonanti,
<mart. epigr. 9 39.2> Optasset Cybele qua peperisse Iouem;
<mart. epigr. 9 39.3> Hac et sancta mei genita est Caesonia Rufi:
<mart. epigr. 9 39.4> Plus debet matri nulla puella suae.
<mart. epigr. 9 39.5_5> Laetatur gemina uotorum sorte maritus,
<mart. epigr. 9 39.6> Contigit hunc illi quod bis amare diem.
<mart. epigr. 9 40.1> Tarpeias Diodorus ad coronas
<mart. epigr. 9 40.2> Romam cum peteret Pharo relicta,
<mart. epigr. 9 40.3> Vouit pro reditu uiri Philaenis
<mart. epigr. 9 40.4> Illam lingeret ut puella simplex
<mart. epigr. 9 40.5_5> Quam castae quoque diligunt Sabinae.
<mart. epigr. 9 40.6> Dispersa rate tristibus procellis
<mart. epigr. 9 40.7> Mersus fluctibus obrutusque ponto
<mart. epigr. 9 40.8> Ad uotum Diodorus enatauit.
<mart. epigr. 9 40.9> O tardus nimis et piger maritus!
<mart. epigr. 9 40.10_10> Hoc in litore si puella uotum
<mart. epigr. 9 40.11> Fecisset mea, protinus redissem.
<mart. epigr. 9 41.1> Pontice, quod numquam futuis, sed paelice laeua
<mart. epigr. 9 41.2> Vteris et Veneri seruit(==SERVIT) amica manus,
<mart. epigr. 9 41.3> Hoc nihil esse putas? scelus est, mihi crede, sed ingens,
<mart. epigr. 9 41.4> Quantum uix animo concipis ipse tuo.
<mart. epigr. 9 41.5_5> Nempe semel futuit, generaret Horatius ut tres;
<mart. epigr. 9 41.6> Mars semel, ut geminos Ilia casta daret.
<mart. epigr. 9 41.7> Omnia perdiderat si masturbatus uterque
<mart. epigr. 9 41.8> Mandasset manibus gaudia foeda suis.
<mart. epigr. 9 41.9> Ipsam crede tibi naturam dicere rerum:
<mart. epigr. 9 41.10_10>"Istud quod digitis, Pontice, perdis, homo est".
<mart. epigr. 9 42.1> Campis diues Apollo sic Myrinis,
<mart. epigr. 9 42.2> Sic semper senibus fruare cycnis,
<mart. epigr. 9 42.3> Doctae sic tibi seruiant sorores
<mart. epigr. 9 42.4> Nec Delphis tua mentiatur ulli,
<mart. epigr. 9 42.5_5> Sic Palatia te colant amentque:
<mart. epigr. 9 42.6> Bis senos cito te rogante fasces
<mart. epigr. 9 42.7> Det Stellae bonus adnuatque Caesar.
<mart. epigr. 9 42.8> Felix tunc ego debitorque uoti
<mart. epigr. 9 42.9> Casurum tibi rusticas ad aras
<mart. epigr. 9 42.10_10> Ducam cornibus aureis iuuencum.
<mart. epigr. 9 42.11> Nata est hostia, Phoebe; quid moraris?
<mart. epigr. 9 43.1> Hic qui dura sedens porrecto saxa leone
<mart. epigr. 9 43.2> Mitigat, exiguo magnus in aere deus,
<mart. epigr. 9 43.3> Quaeque tulit spectat resupino sidera uultu,
<mart. epigr. 9 43.4> Cuius laeua calet robore, dextra mero:
<mart. epigr. 9 43.5_5> Non est fama recens nec nostri gloria caeli;
<mart. epigr. 9 43.6> Nobile Lysippi munus opusque uides.
<mart. epigr. 9 43.7> Hoc habuit numen Pellaei mensa tyranni,
<mart. epigr. 9 43.8> Qui cito perdomito uictor in orbe iacet;
<mart. epigr. 9 43.9> Hunc puer ad Libycas iurauerat Hannibal aras;
<mart. epigr. 9 43.10_10> Iusserat hic Sullam ponere regna trucem.
<mart. epigr. 9 43.11> Offensus uariae tumidis terroribus aulae
<mart. epigr. 9 43.12> Priuatos gaudet nunc habitare lares,
<mart. epigr. 9 43.13> Vtque fuit quondam placidi conuiua Molorchi,
<mart. epigr. 9 43.14> Sic uoluit(==VOLUIT) docti Vindicis esse deus.
<mart. epigr. 9 44.1> Alciden modo Vindicis rogabam
<mart. epigr. 9 44.2> Esset cuius opus laborque felix.
<mart. epigr. 9 44.3> Risit, nam solet hoc, leuique nutu
<mart. epigr. 9 44.4>"Graece numquid" ait "poeta nescis?
<mart. epigr. 9 44.5_5> Inscripta est basis indicatque nomen".
<mart. epigr. 9 44.6> Lysippum lego, Phidiae putaui.
<mart. epigr. 9 45.1> Miles Hyperboreos modo, Marcelline, triones
<mart. epigr. 9 45.2> Et Getici tuleras sidera pigra poli:
<mart. epigr. 9 45.3> Ecce Promethei rupes et fabula montis
<mart. epigr. 9 45.4> Quam prope sunt oculis nunc adeunda tuis!
<mart. epigr. 9 45.5_5> Videris immensis cum conclamata querelis
<mart. epigr. 9 45.6> Saxa senis, dices "durior ipse fuit".
<mart. epigr. 9 45.7> Et licet haec addas: "potuit qui talia ferre,
<mart. epigr. 9 45.8> Humanum merito finxerat ille genus".
<mart. epigr. 9 46.1> Gellius aedificat semper: modo limina ponit,
<mart. epigr. 9 46.2> Nunc foribus claues aptat emitque seras,
<mart. epigr. 9 46.3> Nunc has, nunc illas reficit mutatque fenestras:
<mart. epigr. 9 46.4> Dum tantum aedificet, quidlibet ille facit,
<mart. epigr. 9 46.5_5> Oranti nummos ut dicere possit amico
<mart. epigr. 9 46.6> Vnum illud uerbum Gellius "aedifico".
<mart. epigr. 9 47.1> Democritos, Zenonas inexplicitosque Platonas
<mart. epigr. 9 47.2> Quidquid et hirsutis squalet imaginibus,
<mart. epigr. 9 47.3> Sic quasi Pythagorae loqueris successor et heres.
<mart. epigr. 9 47.4> Praependet sane nec tibi barba minor:
<mart. epigr. 9 47.5_5> Sed, quod et hircosis miserum est et turpe pilosis,
<mart. epigr. 9 47.6> In molli rigidam clune libenter habes.
<mart. epigr. 9 47.7> Tu, qui sectarum causas et pondera nosti,
<mart. epigr. 9 47.8> Dic mihi, percidi, Pannyche, dogma quod est?
<mart. epigr. 9 48.1> Heredem cum me partis tibi, Garrice, quartae
<mart. epigr. 9 48.2> Per tua iurares sacra caputque tuum,
<mart. epigr. 9 48.3> Credidimus- quis enim damnet sua uota libenter?-
<mart. epigr. 9 48.4> Et spem muneribus fouimus usque datis;
<mart. epigr. 9 48.5_5> Inter quae rari Laurentem ponderis aprum
<mart. epigr. 9 48.6> Misimus: Aetola de Calydone putes.
<mart. epigr. 9 48.7> At tu continuo populumque patresque uocasti;
<mart. epigr. 9 48.8> Ructat adhuc aprum callida Roma meum:
<mart. epigr. 9 48.9> Ipse ego- quis credat?- conuiua nec ultimus haesi,
<mart. epigr. 9 48.10_10> Sed nec costa data est caudaue missa mihi.
<mart. epigr. 9 48.11> De quadrante tuo quid sperem, Garrice? nulla
<mart. epigr. 9 48.12> De nostro nobis uncia uenit apro.
<mart. epigr. 9 49.1> Haec est illa meis multum cantata libellis,
<mart. epigr. 9 49.2> Quam meus edidicit lector amatque togam.
<mart. epigr. 9 49.3> Partheniana fuit quondam, memorabile uatis
<mart. epigr. 9 49.4> Munus: in hac ibam conspiciendus eques,
<mart. epigr. 9 49.5_5> Dum noua, dum nitida fulgebat splendida lana,
<mart. epigr. 9 49.6> Dumque erat auctoris nomine digna sui:
<mart. epigr. 9 49.7> Nunc anus et tremulo uix accipienda tribuli,
<mart. epigr. 9 49.8> Quam possis niueam dicere iure tuo.
<mart. epigr. 9 49.9> Quid non longa dies, quid non consumitis anni?
<mart. epigr. 9 49.10_10> Haec toga iam non est Partheniana, mea est.
<mart. epigr. 9 50.1> Ingenium mihi, Gaure, probas sic esse pusillum,
<mart. epigr. 9 50.2> Carmina quod faciam quae breuitate placent.
<mart. epigr. 9 50.3> Confiteor. sed tu bis senis grandia libris
<mart. epigr. 9 50.4> Qui scribis Priami proelia, magnus homo es?
<mart. epigr. 9 50.5_5> Nos facimus Bruti puerum, nos Langona uiuum:
<mart. epigr. 9 50.6> Tu magnus luteum, Gaure, Giganta facis.
<mart. epigr. 9 51.1> Quod semper superos inuito fratre rogasti,
<mart. epigr. 9 51.2> Hoc, Lucane, tibi contigit, ante mori.
<mart. epigr. 9 51.3> Inuidet ille tibi; Stygias nam Tullus ad umbras
<mart. epigr. 9 51.4> Optabat, quamuis sit minor, ire prior.
<mart. epigr. 9 51.5_5> Tu colis Elysios nemorisque habitator amoeni
<mart. epigr. 9 51.6> Esse tuo primum nunc sine fratre cupis;
<mart. epigr. 9 51.7> Et si iam nitidis alternus uenit ab astris,
<mart. epigr. 9 51.8> Pro Polluce mones Castora ne redeat.
<mart. epigr. 9 52.1> Si credis mihi, Quinte, quod mereris,
<mart. epigr. 9 52.2> Natalis, Ouidi, tuas Aprilis
<mart. epigr. 9 52.3> Vt nostras amo Martias Kalendas.
<mart. epigr. 9 52.4> Felix utraque lux diesque nobis
<mart. epigr. 9 52.5_5> Signandi melioribus lapillis!
<mart. epigr. 9 52.6> Hic uitam tribuit sed hic amicum.
<mart. epigr. 9 52.7> Plus dant, Quinte, mihi tuae Kalendae.
<mart. epigr. 9 53.1> Natali tibi, Quinte, tuo dare parua uolebam
<mart. epigr. 9 53.2> Munera; tu prohibes: imperiosus homo es.
<mart. epigr. 9 53.3> Parendum est monitis, fiat quod uterque uolemus
<mart. epigr. 9 53.4> Et quod utrumque iuuat: tu mihi, Quinte, dato.
<mart. epigr. 9 54.1> Si mihi Picena turdus palleret oliua,
<mart. epigr. 9 54.2> Tenderet aut nostras silua Sabina plagas,
<mart. epigr. 9 54.3> Aut crescente leuis traheretur harundine praeda
<mart. epigr. 9 54.4> Pinguis et implicitas uirga teneret auis:
<mart. epigr. 9 54.5_5> Cara daret sollemne tibi cognatio munus
<mart. epigr. 9 54.6> Nec frater nobis nec prior esset auus.
<mart. epigr. 9 54.7> Nunc sturnos inopes fringillorumque querelas
<mart. epigr. 9 54.8> Audit et arguto passere uernat ager;
<mart. epigr. 9 54.9> Inde salutatus picae respondet arator,
<mart. epigr. 9 54.10_10> Hinc prope summa rapax miluus astra uolat.
<mart. epigr. 9 54.11> Mittimus ergo tibi paruae munuscula chortis,
<mart. epigr. 9 54.12> Qualia si recipis, saepe propinquus eris.
<mart. epigr. 9 55.1> Luce propinquorum, qua plurima mittitur ales,
<mart. epigr. 9 55.2> Dum Stellae turdos, dum tibi, Flacce, paro,
<mart. epigr. 9 55.3> Succurrit nobis ingens onerosaque turba,
<mart. epigr. 9 55.4> In qua se primum quisque meumque putat.
<mart. epigr. 9 55.5_5> Demeruisse duos uotum est; offendere plures
<mart. epigr. 9 55.6> Vix tutum; multis mittere dona graue est.
<mart. epigr. 9 55.7> Qua possum sola ueniam ratione merebor:
<mart. epigr. 9 55.8> Nec Stellae turdos nec tibi, Flacce, dabo.
<mart. epigr. 9 56.1> Spendophoros Libycas domini petit armiger urbis:
<mart. epigr. 9 56.2> Quae puero dones tela, Cupido, para,
<mart. epigr. 9 56.3> Illa quibus iuuenes figis mollesque puellas:
<mart. epigr. 9 56.4> Sit tamen in tenera leuis et hasta manu.
<mart. epigr. 9 56.5_5> Loricam clipeumque tibi galeamque remitto;
<mart. epigr. 9 56.6> Tutus ut inuadat proelia, nudus eat:
<mart. epigr. 9 56.7> Non iaculo, non ense fuit laesusue sagitta,
<mart. epigr. 9 56.8> Casside dum liber Parthenopaeus erat.
<mart. epigr. 9 56.9> Quisquis ab hoc fuerit fixus morietur amore.
<mart. epigr. 9 56.10_10> O felix, si quem tam bona fata manent!
<mart. epigr. 9 56.11> Dum puer es, redeas, dum uultu lubricus, et te
<mart. epigr. 9 56.12> Non Libye faciat, sed tua Roma uirum.
<mart. epigr. 9 57.1> Nil est tritius Hedyli lacernis:
<mart. epigr. 9 57.2> Non ansae ueterum Corinthiorum,
<mart. epigr. 9 57.3> Nec crus compede lubricum decenni,
<mart. epigr. 9 57.4> Nec ruptae recutita colla mulae,
<mart. epigr. 9 57.5_5> Nec quae Flaminiam secant salebrae,
<mart. epigr. 9 57.6> Nec qui litoribus nitent lapilli,
<mart. epigr. 9 57.7> Nec Tusca ligo uinea politus,
<mart. epigr. 9 57.8> Nec pallens toga mortui tribulis,
<mart. epigr. 9 57.9> Nec pigri(==PI+GRI+) rota quassa mulionis,
<mart. epigr. 9 57.10_10> Nec rasum cauea latus uisontis,
<mart. epigr. 9 57.11> Nec dens iam senior ferocis apri.
<mart. epigr. 9 57.12> Res una est tamen: ipse non negabit,
<mart. epigr. 9 57.13> Culus tritior Hedyli lacernis.
<mart. epigr. 9 58.1> Nympha sacri regina lacus, cui grata Sabinus
<mart. epigr. 9 58.2> Et mansura pio munere templa dedit,
<mart. epigr. 9 58.3> Sic montana tuos semper colat Vmbria fontes
<mart. epigr. 9 58.4> Nec tua Baianas Sassina malit aquas:
<mart. epigr. 9 58.5_5> Excipe sollicitos placide, mea dona, libellos;
<mart. epigr. 9 58.6> Tu fueris Musis Pegasis unda meis.-
<mart. epigr. 9 58.7>"Nympharum templis quisquis sua carmina donat,
<mart. epigr. 9 58.8> Quid fieri libris debeat ipse monet".
<mart. epigr. 9 59.1> In Saeptis Mamurra diu multumque uagatus,
<mart. epigr. 9 59.2> Hic ubi Roma suas aurea uexat opes,
<mart. epigr. 9 59.3> Inspexit molles pueros oculisque comedit,
<mart. epigr. 9 59.4> Non hos quos primae prostituere casae,
<mart. epigr. 9 59.5_5> Sed quos arcanae seruant tabulata catastae
<mart. epigr. 9 59.6> Et quos non populus nec mea turba uidet.
<mart. epigr. 9 59.7> Inde satur mensas et opertos exuit orbes
<mart. epigr. 9 59.8> Expositumque alte pingue poposcit ebur,
<mart. epigr. 9 59.9> Et testudineum mensus quater hexaclinon
<mart. epigr. 9 59.10_10> Ingemuit citro non satis esse suo.
<mart. epigr. 9 59.11> Consuluit nares an olerent aera Corinthon,
<mart. epigr. 9 59.12> Culpauit statuas et, Polyclite, tuas,
<mart. epigr. 9 59.13> Et turbata breui questus crystallina uitro
<mart. epigr. 9 59.14> Murrina signauit seposuitque decem.
<mart. epigr. 9 59.15_15> Expendit ueteres calathos et si qua fuerunt
<mart. epigr. 9 59.16> Pocula Mentorea nobilitata manu,
<mart. epigr. 9 59.17> Et uiridis picto gemmas numerauit in auro,
<mart. epigr. 9 59.18> Quidquid et a niuea grandius aure sonat.
<mart. epigr. 9 59.19> Sardonychas ueros mensa quaesiuit in omni
<mart. epigr. 9 59.20_20> Et pretium magnis fecit iaspidibus.
<mart. epigr. 9 59.21> Vndecima lassus cum iam discederet hora,
<mart. epigr. 9 59.22> Asse duos calices emit et ipse tulit.
<mart. epigr. 9 60.1> Seu tu Paestanis genita es seu Tiburis aruis,
<mart. epigr. 9 60.2> Seu rubuit tellus Tuscula flore tuo,
<mart. epigr. 9 60.3> Seu Praenestino te uilica legit in horto,
<mart. epigr. 9 60.4> Seu modo Campani gloria ruris eras:
<mart. epigr. 9 60.5_5> Pulchrior ut nostro uideare corona Sabino,
<mart. epigr. 9 60.6> De Nomentano te putet esse meo.
<mart. epigr. 9 61.1> In Tartesiacis domus est notissima terris,
<mart. epigr. 9 61.2> Qua diues placidum Corduba Baetin amat,
<mart. epigr. 9 61.3> Vellera natiuo pallent ubi flaua metallo
<mart. epigr. 9 61.4> Et linit Hesperium brattea uiua pecus.
<mart. epigr. 9 61.5_5> Aedibus in mediis totos amplexa penates
<mart. epigr. 9 61.6> Stat platanus densis Caesariana comis,
<mart. epigr. 9 61.7> Hospitis inuicti posuit quam dextera felix,
<mart. epigr. 9 61.8> Coepit et ex illa crescere uirga manu.
<mart. epigr. 9 61.9> Auctorem dominumque nemus sentire uidetur:
<mart. epigr. 9 61.10_10> Sic uiret et ramis sidera celsa petit.
<mart. epigr. 9 61.11> Saepe sub hac madidi luserunt arbore Fauni
<mart. epigr. 9 61.12> Terruit et tacitam fistula sera domum;
<mart. epigr. 9 61.13> Dumque fugit solos nocturnum Pana per agros,
<mart. epigr. 9 61.14> Saepe sub hac latuit rustica fronde Dryas.
<mart. epigr. 9 61.15_15> Atque oluere lares comissatore Lyaeo
<mart. epigr. 9 61.16> Creuit et effuso laetior umbra mero;
<mart. epigr. 9 61.17> Hesternisque rubens deiecta est herba coronis
<mart. epigr. 9 61.18> Atque suas potuit dicere nemo rosas.
<mart. epigr. 9 61.19> O dilecta deis, o magni Caesaris arbor,
<mart. epigr. 9 61.20_20> Ne metuas ferrum sacrilegosque focos.
<mart. epigr. 9 61.21> Perpetuos sperare licet tibi frondis honores:
<mart. epigr. 9 61.22> Non Pompeianae te posuere manus.
<mart. epigr. 9 62.1> Tinctis murice uestibus quod omni
<mart. epigr. 9 62.2> Et nocte utitur et die Philaenis,
<mart. epigr. 9 62.3> Non est ambitiosa nec superba:
<mart. epigr. 9 62.4> Delectatur odore, non colore.
<mart. epigr. 9 63.1> Ad cenam inuitant omnes te, Phoebe, cinaedi.
<mart. epigr. 9 63.2> Mentula quem pascit, non, puto, purus homo est.
<mart. epigr. 9 64.1> Herculis in magni uultus descendere Caesar
<mart. epigr. 9 64.2> Dignatus Latiae dat noua templa uiae,
<mart. epigr. 9 64.3> Qua Triuiae nemorosa petit dum regna, uiator
<mart. epigr. 9 64.4> Octauum domina marmor ab urbe legit.
<mart. epigr. 9 64.5_5> Ante colebatur uotis et sanguine largo,
<mart. epigr. 9 64.6> Maiorem Alciden nunc minor ipse colit.
<mart. epigr. 9 64.7> Hunc magnas rogat alter opes, rogat alter honores;
<mart. epigr. 9 64.8> Illi securus uota minora facit.
<mart. epigr. 9 65.1> Alcide, Latio nunc agnoscende Tonanti,
<mart. epigr. 9 65.2> Postquam pulchra dei Caesaris ora geris,
<mart. epigr. 9 65.3> Si tibi tunc isti uultus habitusque fuissent,
<mart. epigr. 9 65.4> Cesserunt manibus cum fera monstra tuis:
<mart. epigr. 9 65.5_5> Argolico famulum non te seruire tyranno
<mart. epigr. 9 65.6> Vidissent gentes saeuaque regna pati,
<mart. epigr. 9 65.7> Sed tu iussisses Eurysthea; nec tibi fallax
<mart. epigr. 9 65.8> Portasset Nessi perfida dona Lichas,
<mart. epigr. 9 65.9> Oetaei sine lege rogi securus adisses
<mart. epigr. 9 65.10_10> Astra patris summi, quae tibi poena dedit;
<mart. epigr. 9 65.11> Lydia nec dominae traxisses pensa superbae
<mart. epigr. 9 65.12> Nec Styga uidisses Tartareumque canem.
<mart. epigr. 9 65.13> Nunc tibi Iuno fauet, nunc te tua diligit Hebe;
<mart. epigr. 9 65.14> Nunc te si uideat Nympha, remittet Hylan.
<mart. epigr. 9 66.1> Vxor cum tibi sit formonsa, pudica, puella,
<mart. epigr. 9 66.2> Quo tibi natorum iura, Fabulle, trium?
<mart. epigr. 9 66.3> Quod petis a nostro supplex dominoque deoque
<mart. epigr. 9 66.4> Tu dabis ipse tibi, si potes arrigere.
<mart. epigr. 9 67.1> Lasciuam tota possedi nocte puellam,
<mart. epigr. 9 67.2> Cuius nequitias uincere nulla potest.
<mart. epigr. 9 67.3> Fessus mille modis illud puerile poposci:
<mart. epigr. 9 67.4> Ante preces totas primaque uerba dedit.
<mart. epigr. 9 67.5_5> Improbius quiddam ridensque rubensque rogaui:
<mart. epigr. 9 67.6> Pollicitast nulla luxuriosa mora.
<mart. epigr. 9 67.7> Sed mihi pura fuit; tibi non erit, Aeschyle, si uis
<mart. epigr. 9 67.8> Accipere hoc munus condicione mala.
<mart. epigr. 9 68.1> Quid tibi nobiscum est, ludi scelerate magister,
<mart. epigr. 9 68.2> Inuisum pueris uirginibusque caput?
<mart. epigr. 9 68.3> Nondum cristati rupere silentia galli:
<mart. epigr. 9 68.4> Murmure iam saeuo uerberibusque tonas.
<mart. epigr. 9 68.5_5> Tam graue percussis incudibus aera resultant,
<mart. epigr. 9 68.6> Causidicum medio cum faber aptat equo:
<mart. epigr. 9 68.7> Mitior in magno clamor furit amphitheatro,
<mart. epigr. 9 68.8> Vincenti parmae cum sua turba fauet.
<mart. epigr. 9 68.9> Vicini somnum- non tota nocte- rogamus:
<mart. epigr. 9 68.10_10> Nam uigilare leue est, peruigilare graue est.
<mart. epigr. 9 68.11> Discipulos dimitte tuos. uis, garrule, quantum
<mart. epigr. 9 68.12> Accipis ut clames, accipere ut taceas?
<mart. epigr. 9 69.1> Cum futuis, Polycharme, soles in fine cacare.
<mart. epigr. 9 69.2> Cum pedicaris, quid, Polycharme, facis?
<mart. epigr. 9 70.1> Dixerat "o mores! o tempora!" Tullius olim,
<mart. epigr. 9 70.2> Sacrilegum strueret cum Catilina nefas,
<mart. epigr. 9 70.3> Cum gener atque socer diris concurreret armis
<mart. epigr. 9 70.4> Maestaque ciuili caede maderet humus.
<mart. epigr. 9 70.5_5> Cur nunc "o mores!" cur nunc "o tempora!" dicis?
<mart. epigr. 9 70.6> Quod tibi non placeat, Caeciliane, quid est?
<mart. epigr. 9 70.7> Nulla ducum feritas, nulla est insania ferri;
<mart. epigr. 9 70.8> Pace frui certa laetitiaque licet.
<mart. epigr. 9 70.9> Non nostri faciunt tibi quod tua tempora sordent,
<mart. epigr. 9 70.10_10> Sed faciunt mores, Caeciliane, tui.
<mart. epigr. 9 71.1> Massyli leo fama iugi pecorisque maritus
<mart. epigr. 9 71.2> Lanigeri mirum qua coiere fide.
<mart. epigr. 9 71.3> Ipse licet uideas, cauea stabulantur in una
<mart. epigr. 9 71.4> Et pariter socias carpit uterque dapes:
<mart. epigr. 9 71.5_5> Nec fetu nemorum gaudent nec mitibus herbis,
<mart. epigr. 9 71.6> Concordem satiat sed rudis agna famem.
<mart. epigr. 9 71.7> Quid meruit terror Nemees, quid portitor Helles,
<mart. epigr. 9 71.8> Vt niteant celsi lucida signa poli?
<mart. epigr. 9 71.9> Sidera si possent pecudesque feraeque mereri,
<mart. epigr. 9 71.10_10> Hic aries astris, hic leo dignus erat.
<mart. epigr. 9 72.1> Liber, Amyclaea frontem uittate corona,
<mart. epigr. 9 72.2> Qui quatis Ausonia uerbera Graia manu,
<mart. epigr. 9 72.3> Clusa mihi texto cum prandia uimine mittas,
<mart. epigr. 9 72.4> Cur comitata dapes nulla lagona uenit?
<mart. epigr. 9 72.5_5> Atqui digna tuo si nomine munera ferres,
<mart. epigr. 9 72.6> Scis, puto, debuerint quae mihi dona dari.
<mart. epigr. 9 73.1> Dentibus antiquas solitus producere pelles
<mart. epigr. 9 73.2> Et mordere luto putre uetusque solum,
<mart. epigr. 9 73.3> Praenestina tenes decepti regna patroni,
<mart. epigr. 9 73.4> In quibus indignor si tibi cella fuit;
<mart. epigr. 9 73.5_5> Rumpis et ardenti madidus crystalla Falerno
<mart. epigr. 9 73.6> Et pruris domini cum Ganymede tui.
<mart. epigr. 9 73.7> At me litterulas stulti docuere parentes:
<mart. epigr. 9 73.8> Quid cum grammaticis rhetoribusque mihi?
<mart. epigr. 9 73.9> Frange leues calamos et scinde, Thalia, libellos,
<mart. epigr. 9 73.10_10> Si dare sutori calceus ista potest.
<mart. epigr. 9 74.1> Effigiem tantum pueri pictura Camoni
<mart. epigr. 9 74.2> Seruat et infantis parua figura manet.
<mart. epigr. 9 74.3> Florentes nulla signauit imagine uultus,
<mart. epigr. 9 74.4> Dum timet ora pius muta uidere pater.
<mart. epigr. 9 75.1> Non silice duro structiliue caemento,
<mart. epigr. 9 75.2> Nec latere cocto, quo Samiramis longam
<mart. epigr. 9 75.3> Babylona cinxit, Tucca balneum fecit:
<mart. epigr. 9 75.4> Sed strage nemorum pineaque compage,
<mart. epigr. 9 75.5_5> Vt nauigare Tucca balneo possit.
<mart. epigr. 9 75.6> Idem beatas lautus extruit thermas
<mart. epigr. 9 75.7> De marmore omni, quod Carystos inuenit,
<mart. epigr. 9 75.8> Quod Phrygia Synnas, Afra quod Nomas misit
<mart. epigr. 9 75.9> Et quod uirenti fonte lauit Eurotas.
<mart. epigr. 9 75.10_10> Sed ligna desunt: subice balneum thermis.
<mart. epigr. 9 76.1> Haec sunt illa mei quae cernitis ora Camoni,
<mart. epigr. 9 76.2> Haec pueri facies primaque forma fuit.
<mart. epigr. 9 76.3> Creuerat hic uultus bis denis fortior annis
<mart. epigr. 9 76.4> Gaudebatque suas pingere barba genas,
<mart. epigr. 9 76.5_5> Et libata semel summos modo purpura cultros
<mart. epigr. 9 76.6> Sparserat. inuidit de tribus una soror
<mart. epigr. 9 76.7> Et festinatis incidit stamina pensis
<mart. epigr. 9 76.8> Absentemque patri rettulit urna rogum.
<mart. epigr. 9 76.9> Sed ne sola tamen puerum pictura loquatur,
<mart. epigr. 9 76.10_10> Haec erit in chartis maior imago meis.
<mart. epigr. 9 77.1> Quod optimum sit disputat conuiuium
<mart. epigr. 9 77.2> Facunda Prisci pagina,
<mart. epigr. 9 77.3> Et multa dulci, multa sublimi refert,
<mart. epigr. 9 77.4> Sed cuncta docto pectore.
<mart. epigr. 9 77.5_5> Quod optimum sit quaeritis conuiuium?
<mart. epigr. 9 77.6> In quo choraules non erit.
<mart. epigr. 9 78.1> Funera post septem nupsit tibi Galla uirorum,
<mart. epigr. 9 78.2> Picentine: sequi uult, puto, Galla uiros.
<mart. epigr. 9 79.1> Oderat ante ducum famulos turbamque priorem
<mart. epigr. 9 79.2> Et Palatinum Roma supercilium:
<mart. epigr. 9 79.3> At nunc tantus amor cunctis, Auguste, tuorum est
<mart. epigr. 9 79.4> Vt sit cuique suae cura secunda domus.
<mart. epigr. 9 79.5_5> Tam placidae mentes, tanta est reuerentia nostri,
<mart. epigr. 9 79.6> Tam pacata quies, tantus in ore pudor.
<mart. epigr. 9 79.7> Nemo suos- haec est aulae natura potentis-,
<mart. epigr. 9 79.8> Sed domini mores Caesarianus habet.
<mart. epigr. 9 80.1> Duxerat esuriens locupletem pauper anumque:
<mart. epigr. 9 80.2> Vxorem pascit Gellius et futuit.
<mart. epigr. 9 81.1> Lector et auditor nostros probat, Aule, libellos,
<mart. epigr. 9 81.2> Sed quidam exactos esse poeta negat.
<mart. epigr. 9 81.3> Non nimium curo: nam cenae fercula nostrae
<mart. epigr. 9 81.4> Malim conuiuis quam placuisse cocis.
<mart. epigr. 9 82.1> Dixerat astrologus periturum te cito, Munna,
<mart. epigr. 9 82.2> Nec, puto, mentitus dixerat ille tibi.
<mart. epigr. 9 82.3> Nam tu dum metuis ne quid post fata relinquas,
<mart. epigr. 9 82.4> Hausisti patrias luxuriosus opes,
<mart. epigr. 9 82.5_5> Bisque tuum deciens non toto tabuit anno:
<mart. epigr. 9 82.6> Dic mihi, non hoc est, Munna, perire cito?
<mart. epigr. 9 83.1> Inter tanta tuae miracula, Caesar, harenae,
<mart. epigr. 9 83.2> Quae uincit ueterum munera clara ducum,
<mart. epigr. 9 83.3> Multum oculi, sed plus aures debere fatentur
<mart. epigr. 9 83.4> Se tibi quod spectant qui recitare solent.
<mart. epigr. 9 84.1> Cum tua sacrilegos contra, Norbane, furores
<mart. epigr. 9 84.2> Staret pro domino Caesare sancta fides,
<mart. epigr. 9 84.3> Haec ego Pieria ludebam tutus in umbra,
<mart. epigr. 9 84.4> Ille tuae cultor notus amicitiae.
<mart. epigr. 9 84.5_5> Me tibi Vindelicis Raetus narrabat in oris
<mart. epigr. 9 84.6> Nescia nec nostri nominis Arctos erat:
<mart. epigr. 9 84.7> O quotiens ueterem non inficiatus amicum
<mart. epigr. 9 84.8> Dixisti "meus est iste poeta, meus"!
<mart. epigr. 9 84.9> Omne tibi nostrum quod bis trieteride iuncta
<mart. epigr. 9 84.10_10> Ante dabat lector, nunc dabit auctor opus.
<mart. epigr. 9 85.1> Languidior noster si quando est Paulus, Atili,
<mart. epigr. 9 85.2> Non se, conuiuas abstinet ille suos.
<mart. epigr. 9 85.3> Tu languore quidem subito fictoque laboras,
<mart. epigr. 9 85.4> Sed mea porrexit sportula, Paule, pedes.
<mart. epigr. 9 86.1> Festinata sui gemeret quod fata Seueri
<mart. epigr. 9 86.2> Silius, Ausonio non semel ore potens,
<mart. epigr. 9 86.3> Cum grege Pierio maestus Phoeboque querebar.
<mart. epigr. 9 86.4>"Ipse meum fleui" dixit Apollo "Linon":
<mart. epigr. 9 86.5_5> Respexitque suam quae stabat proxima fratri
<mart. epigr. 9 86.6> Calliopen et ait: "tu quoque uulnus habes.
<mart. epigr. 9 86.7> Aspice Tarpeium Palatinumque Tonantem:
<mart. epigr. 9 86.8> Ausa nefas Lachesis laesit utrumque Iouem.
<mart. epigr. 9 86.9> Numina cum uideas duris obnoxia fatis,
<mart. epigr. 9 86.10_10> Inuidia possis exonerare deos".
<mart. epigr. 9 87.1> Septem post calices Opimiani
<mart. epigr. 9 87.2> Denso cum iaceam triente blaesus,
<mart. epigr. 9 87.3> Adfers nescio quas mihi tabellas
<mart. epigr. 9 87.4> Et dicis "modo liberum esse iussi
<mart. epigr. 9 87.5_5> Nastam- seruolus est mihi paternus-
<mart. epigr. 9 87.6> Signa". cras melius, Luperce, fiet:
<mart. epigr. 9 87.7> Nunc signat meus anulus lagonam.
<mart. epigr. 9 88.1> Cum me captares, mittebas munera nobis:
<mart. epigr. 9 88.2> Postquam cepisti, das mihi, Rufe, nihil.
<mart. epigr. 9 88.3> Vt captum teneas, capto quoque munera mitte,
<mart. epigr. 9 88.4> De cauea fugiat ne male pastus aper.
<mart. epigr. 9 89.1> Lege nimis dura conuiuam scribere uersus
<mart. epigr. 9 89.2> Cogis, Stella? "licet scribere nempe malos".
<mart. epigr. 9 90.1> Sic in gramine florido reclinis,
<mart. epigr. 9 90.2> Qua gemmantibus hinc et inde riuis
<mart. epigr. 9 90.3> Curua calculus excitatur unda,
<mart. epigr. 9 90.4> Exclusis procul omnibus molestis,
<mart. epigr. 9 90.5_5> Pertundas glaciem triente nigro,
<mart. epigr. 9 90.6> Frontem sutilibus ruber coronis;
<mart. epigr. 9 90.7> Sic uni tibi sit puer cinaedus
<mart. epigr. 9 90.8> Et castissima pruriat puella:
<mart. epigr. 9 90.9> Infamem nimio calore Cypron
<mart. epigr. 9 90.10_10> Obserues moneo precorque, Flacce,
<mart. epigr. 9 90.11> Messes area cum teret crepantis
<mart. epigr. 9 90.12> Et feruens iuba saeuiet leonis.
<mart. epigr. 9 90.13> At tu, diua Paphi, remitte, nostris
<mart. epigr. 9 90.14> Inlaesum iuuenem remitte uotis.
<mart. epigr. 9 90.15_15> Sic Martis tibi seruiant Kalendae
<mart. epigr. 9 90.16> Et cum ture meroque uictimaque
<mart. epigr. 9 90.17> Libetur tibi candidas ad aras
<mart. epigr. 9 90.18> Secta plurima quadra de placenta.
<mart. epigr. 9 91.1> Ad cenam si me diuersa uocaret in astra
<mart. epigr. 9 91.2> Hinc inuitator Caesaris, inde Iouis,
<mart. epigr. 9 91.3> Astra licet propius, Palatia longius essent,
<mart. epigr. 9 91.4> Responsa ad superos haec referenda darem:
<mart. epigr. 9 91.5_5>"Quaerite qui malit fieri conuiua Tonantis:
<mart. epigr. 9 91.6> Me meus in terris Iuppiter ecce tenet".
<mart. epigr. 9 92.1> Quae mala sint domini, quae serui(==SERVI) commoda, nescis,
<mart. epigr. 9 92.2> Condyle, qui seruum te gemis esse diu.
<mart. epigr. 9 92.3> Dat tibi securos uilis tegeticula somnos,
<mart. epigr. 9 92.4> Peruigil in pluma Gaius ecce iacet.
<mart. epigr. 9 92.5_5> Gaius(==GAIUS) a prima tremebundus luce salutat
<mart. epigr. 9 92.6> Tot dominos, at tu, Condyle, nec dominum.
<mart. epigr. 9 92.7>"Quod debes, Gai, redde" inquit Phoebus et illinc
<mart. epigr. 9 92.8> Cinnamus: hoc dicit, Condyle, nemo tibi.
<mart. epigr. 9 92.9> Tortorem metuis? podagra cheragraque secatur
<mart. epigr. 9 92.10_10> Gaius(==GAIUS) et mallet uerbera mille pati.
<mart. epigr. 9 92.11> Quod nec mane uomis nec cunnum, Condyle, lingis,
<mart. epigr. 9 92.12> Non mauis quam ter Gaius esse tuus?
<mart. epigr. 9 93.1> Addere quid cessas, puer, immortale Falernum?
<mart. epigr. 9 93.2> Quadrantem duplica de seniore cado.
<mart. epigr. 9 93.3> Nunc mihi dic, quis erit cui te, Calacisse, deorum
<mart. epigr. 9 93.4> Sex iubeo cyathos fundere? "Caesar erit".
<mart. epigr. 9 93.5_5> Sutilis aptetur deciens rosa crinibus, ut sit
<mart. epigr. 9 93.6> Qui posuit sacrae nobile gentis opus.
<mart. epigr. 9 93.7> Nunc bis quina mihi da basia, fiat ut illud
<mart. epigr. 9 93.8> Nomen ab Odrysio quod deus orbe tulit.
<mart. epigr. 9 94.1> Santonica medicata dedit mihi pocula uirga:
<mart. epigr. 9 94.2> Os hominis! mulsum me rogat Hippocrates.
<mart. epigr. 9 94.3> Tam stupidus numquam nec tu, puto, Glauce, fuisti,
<mart. epigr. 9 94.4> χάλκεα donanti χρύσεα qui dederas.
<mart. epigr. 9 94.5_5> Dulce aliquis munus pro munere poscit amaro?
<mart. epigr. 9 94.6> Accipiat, sed si potat in elleboro.
<mart. epigr. 9 95.1> Alphius ante fuit, coepit nunc Olphius esse,
<mart. epigr. 9 95.2> Vxorem postquam duxit Athenagoras.
<mart. epigr. 9 95.3> Nomen Athenagorae credis, Callistrate, uerum.
<mart. epigr. 9 95.4> Si scio, dispeream, qui sit Athenagoras.
<mart. epigr. 9 95.5_5> Sed puta me uerum, Callistrate, dicere nomen:
<mart. epigr. 9 95.6> Non ego sed uester peccat Athenagoras.
<mart. epigr. 9 96.1> Clinicus Herodes trullam subduxerat aegro:
<mart. epigr. 9 96.2> Deprensus dixit "stulte, quid ergo bibis"?
<mart. epigr. 9 97.1> Rumpitur inuidia quidam, carissime Iuli(==JULI),
<mart. epigr. 9 97.2> Quod me Roma legit, rumpitur inuidia.
<mart. epigr. 9 97.3> Rumpitur inuidia quod turba semper in omni
<mart. epigr. 9 97.4> Monstramur digito, rumpitur inuidia.
<mart. epigr. 9 97.5_5> Rumpitur inuidia tribuit quod Caesar uterque
<mart. epigr. 9 97.6> Ius mihi natorum, rumpitur inuidia.
<mart. epigr. 9 97.7> Rumpitur inuidia quod rus mihi dulce sub urbe est
<mart. epigr. 9 97.8> Paruaque in urbe domus, rumpitur inuidia.
<mart. epigr. 9 97.9> Rumpitur inuidia quod sum iucundus amicis,
<mart. epigr. 9 97.10_10> Quod conuiua frequens, rumpitur inuidia.
<mart. epigr. 9 97.11> Rumpitur inuidia quod amamur quodque probamur:
<mart. epigr. 9 97.12> Rumpatur quisquis rumpitur inuidia.
<mart. epigr. 9 98.1> Vindemiarum non ubique prouentus
<mart. epigr. 9 98.2> Cessauit, Ouidi; pluuia profuit grandis.
<mart. epigr. 9 98.3> Centum Coranus amphoras aquae fecit.
<mart. epigr. 9 99.1> Marcus amat nostras Antonius, Attice, Musas,
<mart. epigr. 9 99.2> Charta salutatrix si modo uera refert:
<mart. epigr. 9 99.3> Marcus Palladiae non infitianda Tolosae
<mart. epigr. 9 99.4> Gloria, quem genuit Pacis alumna Quies.
<mart. epigr. 9 99.5_5> Tu qui longa potes dispendia ferre uiarum,
<mart. epigr. 9 99.6> I, liber, absentis pignus amicitiae.
<mart. epigr. 9 99.7> Vilis eras, fateor, si te nunc mitteret emptor;
<mart. epigr. 9 99.8> Grande tui pretium muneris auctor erit:
<mart. epigr. 9 99.9> Multum, crede mihi, refert a fonte bibatur
<mart. epigr. 9 99.10_10> Quae fluit an pigro quae stupet unda lacu.
<mart. epigr. 9 100.1> Denaris tribus inuitas et mane togatum
<mart. epigr. 9 100.2> Obseruare iubes atria, Basse, tua,
<mart. epigr. 9 100.3> Deinde haerere tuo lateri, praecedere sellam,
<mart. epigr. 9 100.4> Ad uiduas tecum plus minus ire decem.
<mart. epigr. 9 100.5_5> Trita quidem nobis togula est uilisque uetusque:
<mart. epigr. 9 100.6> Denaris tamen hanc non emo, Basse, tribus.
<mart. epigr. 9 101.1> Appia, quam simili uenerandus in Hercule Caesar
<mart. epigr. 9 101.2> Consecrat, Ausoniae maxima fama uiae,
<mart. epigr. 9 101.3> Si cupis Alcidae cognoscere facta prioris,
<mart. epigr. 9 101.4> Disce: Libyn domuit raraque poma tulit,
<mart. epigr. 9 101.5_5> Peltatam Scythico discinxit Amazona nodo,
<mart. epigr. 9 101.6> Addidit Arcadio terga leonis apro,
<mart. epigr. 9 101.7> Aeripedem siluis ceruum, Stymphalidas astris
<mart. epigr. 9 101.8> Abstulit, a Stygia cum cane uenit aqua,
<mart. epigr. 9 101.9> Fecundam uetuit reparari mortibus hydram,
<mart. epigr. 9 101.10_10> Hesperias Tusco lauit in amne boues.
<mart. epigr. 9 101.11> Haec minor Alcides: maior quae gesserit audi,
<mart. epigr. 9 101.12> Sextus ab Albana quem colit arce lapis.
<mart. epigr. 9 101.13> Adseruit possessa malis Palatia regnis,
<mart. epigr. 9 101.14> Prima suo gessit pro Ioue bella puer;
<mart. epigr. 9 101.15_15> Solus Iuleas cum iam retineret habenas,
<mart. epigr. 9 101.16> Tradidit inque suo tertius orbe fuit;
<mart. epigr. 9 101.17> Cornua Sarmatici ter perfida contudit Histri,
<mart. epigr. 9 101.18> Sudantem Getica ter niue lauit equum;
<mart. epigr. 9 101.19> Saepe recusatos parcus duxisse triumphos
<mart. epigr. 9 101.20_20> Victor Hyperboreo nomen ab orbe tulit;
<mart. epigr. 9 101.21> Templa deis, mores populis dedit, otia ferro,
<mart. epigr. 9 101.22> Astra suis, caelo sidera, serta Ioui.
<mart. epigr. 9 101.23> Herculeum tantis numen non sufficit actis:
<mart. epigr. 9 101.24> Tarpeio deus hic commodet ora patri.
<mart. epigr. 9 102.1> Quadringentorum reddis mihi, Phoebe, tabellas:
<mart. epigr. 9 102.2> Centum da potius mutua, Phoebe, mihi.
<mart. epigr. 9 102.3> Quaere alium cui te tam uano munere iactes:
<mart. epigr. 9 102.4> Quod tibi non possum soluere, Phoebe, meum est.
<mart. epigr. 9 103.1> Quae noua tam similis genuit tibi Leda ministros?
<mart. epigr. 9 103.2> Quae capta est alio nuda Lacaena cycno(==CY-CNO)?
<mart. epigr. 9 103.3> Dat faciem Pollux Hiero, dat Castor Asylo,
<mart. epigr. 9 103.4> Atque in utroque nitet Tyndaris ore soror.
<mart. epigr. 9 103.5_5> Ista Therapnaeis si forma fuisset Amyclis,
<mart. epigr. 9 103.6> Cum uicere duas dona minora deas,
<mart. epigr. 9 103.7> Mansisses, Helene, Phrygiamque redisset in Iden
<mart. epigr. 9 103.8> Dardanius gemino cum Ganymede Paris.
<mart. epigr. 10 1.1> Si nimius uideor seraque coronide longus 
<mart. epigr. 10 1.2> Esse liber, legito pauca: libellus ero. 
<mart. epigr. 10 1.3> Terque quaterque mihi finitur carmine paruo 
<mart. epigr. 10 1.4> Pagina: fac tibi me quam cupis ipse breuem. 
<mart. epigr. 10 2.1> Festinata prior, decimi mihi cura libelli 
<mart. epigr. 10 2.2> Elapsum manibus nunc reuocauit opus. 
<mart. epigr. 10 2.3> Nota leges quaedam sed lima rasa recenti; 
<mart. epigr. 10 2.4> Pars noua maior erit: lector, utrique faue, 
<mart. epigr. 10 2.5> Lector, opes nostrae: quem cum mihi Roma dedisset, 
<mart. epigr. 10 2.6>"Nil tibi quod demus maius habemus" ait. 
<mart. epigr. 10 2.7>"Pigra per hunc fugies ingratae flumina Lethes 
<mart. epigr. 10 2.8> Et meliore tui parte superstes eris. 
<mart. epigr. 10 2.9> Marmora Messallae findit caprificus et audax 
<mart. epigr. 10 2.10> Dimidios Crispi mulio ridet equos: 
<mart. epigr. 10 2.11> At chartis nec furta nocent et saecula prosunt, 
<mart. epigr. 10 2.12> Solaque non norunt haec monumenta mori." 
<mart. epigr. 10 3.1> Vernaculorum dicta, sordidum dentem, 
<mart. epigr. 10 3.2> Et foeda linguae probra circulatricis, 
<mart. epigr. 10 3.3> Quae sulphurato nolit empta ramento 
<mart. epigr. 10 3.4> Vatiniorum proxeneta fractorum, 
<mart. epigr. 10 3.5> Poeta quidam clancularius spargit 
<mart. epigr. 10 3.6> Et uult uideri nostra. credis hoc, Prisce? 
<mart. epigr. 10 3.7> Voce ut loquatur psittacus coturnicis 
<mart. epigr. 10 3.8> Et concupiscat esse Canus ascaules? 
<mart. epigr. 10 3.9> Procul a libellis nigra sit meis fama, 
<mart. epigr. 10 3.10> Quos rumor alba gemmeus uehit pinna: 
<mart. epigr. 10 3.11> Cur ego laborem notus esse tam praue, 
<mart. epigr. 10 3.12> Constare gratis cum silentium possit? 
<mart. epigr. 10 4.1> Qui legis Oedipoden caligantemque Thyesten, 
<mart. epigr. 10 4.2> Colchidas et Scyllas, quid nisi monstra legis? 
<mart. epigr. 10 4.3> Quid tibi raptus Hylas, quid Parthenopaeus et Attis, 
<mart. epigr. 10 4.4> Quid tibi dormitor proderit Endymion? 
<mart. epigr. 10 4.5> Exutusue puer pinnis labentibus? aut qui 
<mart. epigr. 10 4.6> Odit amatrices Hermaphroditus aquas? 
<mart. epigr. 10 4.7> Quid te uana iuuant miserae ludibria chartae? 
<mart. epigr. 10 4.8> Hoc lege, quod possit dicere uita "meum est". 
<mart. epigr. 10 4.9> Non hic Centauros, non Gorgonas Harpyiasque 
<mart. epigr. 10 4.10> Inuenies: hominem pagina nostra sapit. 
<mart. epigr. 10 4.11> Sed non uis, Mamurra, tuos cognoscere mores 
<mart. epigr. 10 4.12> Nec te scire: legas Aetia Callimachi. 
<mart. epigr. 10 5.1> Quisquis stolaeue purpuraeue contemptor 
<mart. epigr. 10 5.2> Quos colere debet laesit impio uersu, 
<mart. epigr. 10 5.3> Erret per urbem pontis exul et cliui, 
<mart. epigr. 10 5.4> Interque raucos ultimus rogatores 
<mart. epigr. 10 5.5> Oret caninas panis inprobi buccas. 
<mart. epigr. 10 5.6> Illi December longus et madens bruma 
<mart. epigr. 10 5.7> Clususque fornix triste frigus extendat: 
<mart. epigr. 10 5.8> Vocet beatos clamitetque felices 
<mart. epigr. 10 5.9> Orciniana qui feruntur in sponda. 
<mart. epigr. 10 5.10> At cum supremae fila uenerint horae 
<mart. epigr. 10 5.11> Diesque tardus, sentiat canum litem 
<mart. epigr. 10 5.12> Abigatque moto noxias aues panno. 
<mart. epigr. 10 5.13> Nec finiantur morte supplicis poenae, 
<mart. epigr. 10 5.14> Sed modo seueri sectus Aeaci loris, 
<mart. epigr. 10 5.15> Nunc inquieti monte Sisyphi pressus, 
<mart. epigr. 10 5.16> Nunc inter undas garruli senis siccus 
<mart. epigr. 10 5.17> Delasset omnis fabulas poetarum: 
<mart. epigr. 10 5.18> Et cum fateri Furia iusserit uerum, 
<mart. epigr. 10 5.19> Prodente clamet conscientia "scripsi". 
<mart. epigr. 10 6.1> Felices, quibus urna dedit spectare coruscum 
<mart. epigr. 10 6.2> Solibus Arctois sideribusque ducem. 
<mart. epigr. 10 6.3> Quando erit ille dies quo campus et arbor et omnis 
<mart. epigr. 10 6.4> Lucebit Latia culta fenestra nuru? 
<mart. epigr. 10 6.5> Quando morae dulces longusque a Caesare puluis 
<mart. epigr. 10 6.6> Totaque Flaminia Roma uidenda uia? 
<mart. epigr. 10 6.7> Quando eques et picti tunica Nilotide Mauri 
<mart. epigr. 10 6.8> Ibitis et populi uox erit una "uenit"? 
<mart. epigr. 10 7.1> Nympharum pater amniumque, Rhene, 
<mart. epigr. 10 7.2> Quicumque Odrysias bibunt pruinas, 
<mart. epigr. 10 7.3> Sic semper liquidis fruaris undis 
<mart. epigr. 10 7.4> Nec te barbam contumeliosi 
<mart. epigr. 10 7.5> Calcatum rota conterat bubulci; 
<mart. epigr. 10 7.6> Sic et cornibus aureis receptis 
<mart. epigr. 10 7.7> Et Romanus eas utraque ripa: 
<mart. epigr. 10 7.8> Traianum populis suis et urbi, 
<mart. epigr. 10 7.9> Thybris(==THY+BRIS) te dominus rogat, remittas. 
<mart. epigr. 10 8.1> Nubere Paula cupit nobis, ego ducere Paulam 
<mart. epigr. 10 8.2> Nolo: anus est. uellem, si magis esset anus. 
<mart. epigr. 10 9.1> Vndenis pedibusque syllabisque 
<mart. epigr. 10 9.2> Et multo sale, nec tamen proteruo 
<mart. epigr. 10 9.3> Notus gentibus ille Martialis 
<mart. epigr. 10 9.4> Et notus populis- quid inuidetis?- 
<mart. epigr. 10 9.5> Non sum Andraemone notior caballo. 
<mart. epigr. 10 10.1> Cum tu, laurigeris annum qui fascibus intras, 
<mart. epigr. 10 10.2> Mane salutator limina mille teras, 
<mart. epigr. 10 10.3> Hic ego quid faciam? quid nobis, Paule, relinquis, 
<mart. epigr. 10 10.4> Qui de plebe Numae densaque turba sumus? 
<mart. epigr. 10 10.5> Qui me respiciet dominum regemque uocabo? 
<mart. epigr. 10 10.6> Hoc tu- sed quanto blandius!- ipse facis. 
<mart. epigr. 10 10.7> Lecticam sellamue sequar? nec ferre recusas, 
<mart. epigr. 10 10.8> Per medium pugnas et prior isse lutum. 
<mart. epigr. 10 10.9> Saepius adsurgam recitanti carmina? tu stas 
<mart. epigr. 10 10.10> Et pariter geminas tendis in ora manus. 
<mart. epigr. 10 10.11> Quid faciet pauper cui non licet esse clienti? 
<mart. epigr. 10 10.12> Dimisit nostras purpura uestra togas. 
<mart. epigr. 10 11.1> Nil aliud loqueris quam Thesea Pirithoumque 
<mart. epigr. 10 11.2> Teque putas Pyladi, Calliodore, parem. 
<mart. epigr. 10 11.3> Dispeream, si tu Pyladi praestare matellam 
<mart. epigr. 10 11.4> Dignus es aut porcos pascere Pirithoi. 
<mart. epigr. 10 11.5>"Donaui tamen" inquis "amico milia quinque 
<mart. epigr. 10 11.6> Et lotam, ut multum, terue quaterue togam". 
<mart. epigr. 10 11.7> Quid quod nil umquam Pyladi donauit Orestes? 
<mart. epigr. 10 11.8> Qui donat quamuis plurima, plura negat. 
<mart. epigr. 10 12.1> Aemiliae gentes et Apollineas Vercellas 
<mart. epigr. 10 12.2> Et Phaethontei qui petis arua Padi, 
<mart. epigr. 10 12.3> Ne uiuam, nisi te, Domiti, dimitto libenter, 
<mart. epigr. 10 12.4> Grata licet sine te sit mihi nulla dies: 
<mart. epigr. 10 12.5> Sed desiderium tanti est ut messe uel una 
<mart. epigr. 10 12.6> Vrbano releues colla perusta iugo. 
<mart. epigr. 10 12.7> I precor et totos auida cute combibe soles- 
<mart. epigr. 10 12.8> O quam formonsus, dum peregrinus eris! 
<mart. epigr. 10 12.9> Et uenies albis non agnoscendus amicis 
<mart. epigr. 10 12.10> Liuebitque tuis pallida turba genis. 
<mart. epigr. 10 12.11> Sed uia quem dederit rapiet cito Roma colorem, 
<mart. epigr. 10 12.12> Niliaco redeas tu licet ore niger. 
<mart. epigr. 10 13.1> Ducit ad auriferas quod me Salo Celtiber oras, 
<mart. epigr. 10 13.2> Pendula quod patriae uisere tecta libet, 
<mart. epigr. 10 13.3> Tu mihi simplicibus, Mani, dilectus ab annis 
<mart. epigr. 10 13.4> Et praetextata cultus amicitia, 
<mart. epigr. 10 13.5> Tu facis; in terris quo non est alter Hiberis 
<mart. epigr. 10 13.6> Dulcior et uero dignus amore magis. 
<mart. epigr. 10 13.7> Tecum ego uel sicci Gaetula mapalia Poeni 
<mart. epigr. 10 13.8> Et poteram Scythicas hospes amare casas. 
<mart. epigr. 10 13.9> Si tibi mens eadem, si nostri mutua curast, 
<mart. epigr. 10 13.10> In quocumque loco Roma duobus erit. 
<mart. epigr. 10 14.1> Cum cathedralicios portet tibi raeda ministros 
<mart. epigr. 10 14.2> Et Libys in longo puluere sudet eques, 
<mart. epigr. 10 14.3> Strataque non unas cingant triclinia Baias 
<mart. epigr. 10 14.4> Et Thetis unguento palleat uncta tuo, 
<mart. epigr. 10 14.5> Candida Setini rumpant crystalla trientes, 
<mart. epigr. 10 14.6> Dormiat in pluma nec meliore Venus: 
<mart. epigr. 10 14.7> Ad nocturna iaces fastosae limina moechae 
<mart. epigr. 10 14.8> Et madet heu! lacrimis ianua surda tuis, 
<mart. epigr. 10 14.9> Vrere nec miserum cessant suspiria pectus. 
<mart. epigr. 10 14.10> Vis dicam male sit cur tibi, Cotta? bene est. 
<mart. epigr. 10 15.1> Cedere de nostris nulli te dicis amicis. 
<mart. epigr. 10 15.2> Sed, sit ut hoc uerum, quid, rogo, Crispe, facis? 
<mart. epigr. 10 15.3> Mutua cum peterem sestertia quinque, negasti, 
<mart. epigr. 10 15.4> Non caperet nummos cum grauis arca tuos. 
<mart. epigr. 10 15.5> Quando fabae nobis modium farrisue dedisti, 
<mart. epigr. 10 15.6> Cum tua Niliacus rura colonus aret? 
<mart. epigr. 10 15.7> Quando breuis gelidae missa est toga tempore brumae? 
<mart. epigr. 10 15.8> Argenti uenit quando selibra mihi? 
<mart. epigr. 10 15.9> Nil aliud uideo quo te credamus amicum 
<mart. epigr. 10 15.10> Quam quod me coram pedere, Crispe, soles. 
<mart. epigr. 10 16.1> Dotatae uxori cor harundine fixit acuta, 
<mart. epigr. 10 16.2> Sed dum ludit Aper: ludere nouit Aper. 
<mart. epigr. 10 17.1> Si donare uocas promittere nec dare, Gai, 
<mart. epigr. 10 17.2> Vincam te donis muneribusque meis. 
<mart. epigr. 10 17.3> Accipe Callaicis quidquid fodit Astur in aruis, 
<mart. epigr. 10 17.4> Aurea quidquid habet diuitis unda Tagi, 
<mart. epigr. 10 17.5> Quidquid Erythraea niger inuenit Indus in alga, 
<mart. epigr. 10 17.6> Quidquid et in nidis unica seruat auis, 
<mart. epigr. 10 17.7> Quidquid Agenoreo Tyros improba cogit aheno: 
<mart. epigr. 10 17.8> Quidquid habent omnes, accipe, quomodo das. 
<mart. epigr. 10 18.1> Saturnalicio Macrum fraudare tributo 
<mart. epigr. 10 18.2> Frustra, Musa, cupis: non licet: ipse petit; 
<mart. epigr. 10 18.3> Sollemnesque iocos nec tristia carmina poscit 
<mart. epigr. 10 18.4> Et queritur nugas obticuisse meas. 
<mart. epigr. 10 18.5> Mensorum longis sed nunc uacat ille libellis. 
<mart. epigr. 10 18.6> Appia, quid facies, si legit ista Macer? 
<mart. epigr. 10 19.1> Nec uocat ad cenam Marius, nec munera mittit, 
<mart. epigr. 10 19.2> Nec spondet, nec uult credere, sed nec habet. 
<mart. epigr. 10 19.3> Turba tamen non dest sterilem quae curet amicum. 
<mart. epigr. 10 19.4> Eheu! quam fatuae sunt tibi, Roma, togae! 
<mart. epigr. 10 20.1> Nec doctum satis et parum seuerum, 
<mart. epigr. 10 20.2> Sed non rusticulum tamen libellum 
<mart. epigr. 10 20.3> Facundo mea Plinio Thalia 
<mart. epigr. 10 20.4> I perfer: breuis est labor peractae 
<mart. epigr. 10 20.5> Altum uincere tramitem Suburae. 
<mart. epigr. 10 20.6> Illic Orphea protinus uidebis 
<mart. epigr. 10 20.7> Vdi uertice lubricum theatri 
<mart. epigr. 10 20.8> Mirantisque feras auemque regis, 
<mart. epigr. 10 20.9> Raptum quae Phryga pertulit Tonanti; 
<mart. epigr. 10 20.10> Illic parua tui domus Pedonis 
<mart. epigr. 10 20.11> Caelata est aquilae minore pinna 
<mart. epigr. 10 20.12> Sed ne tempore non tuo disertam 
<mart. epigr. 10 20.13> Pulses ebria ianuam uideto: 
<mart. epigr. 10 20.14> Totos dat tetricae dies Mineruae, 
<mart. epigr. 10 20.15> Dum centum studet auribus uirorum 
<mart. epigr. 10 20.16> Hoc quod saecula posterique possint 
<mart. epigr. 10 20.17> Arpinis quoque conparare chartis. 
<mart. epigr. 10 20.18> Seras tutior ibis ad lucernas: 
<mart. epigr. 10 20.19> Haec hora est tua, cum furit Lyaeus, 
<mart. epigr. 10 20.20> Cum regnat rosa, cum madent capilli: 
<mart. epigr. 10 20.21> Tunc me uel rigidi legant Catones. 
<mart. epigr. 10 21.1> Scribere te quae uix intellegat ipse Modestus 
<mart. epigr. 10 21.2> Et uix Claranus quid rogo, Sexte, iuuat? 
<mart. epigr. 10 21.3> Non lectore tuis opus est sed Apolline libris: 
<mart. epigr. 10 21.4> Iudice te maior Cinna Marone fuit. 
<mart. epigr. 10 21.5> Sic tua laudentur sane: mea carmina, Sexte, 
<mart. epigr. 10 21.6> Grammaticis placeant, ut sine grammaticis. 
<mart. epigr. 10 22.1> Cur spleniato saepe prodeam mento 
<mart. epigr. 10 22.2> Albaue picta sana labra cerussa, 
<mart. epigr. 10 22.3> Philaeni, quaeris? basiare te nolo. 
<mart. epigr. 10 23.1> Iam numerat placido felix Antonius aeuo 
<mart. epigr. 10 23.2> Quindecies actas Primus Olympiadas 
<mart. epigr. 10 23.3> Praeteritosque dies et tutos respicit annos 
<mart. epigr. 10 23.4> Nec metuit Lethes iam propioris aquas. 
<mart. epigr. 10 23.5> Nulla recordanti lux est ingrata grauisque; 
<mart. epigr. 10 23.6> Nulla fuit cuius non meminisse uelit. 
<mart. epigr. 10 23.7> Ampliat aetatis spatium sibi uir bonus: hoc est 
<mart. epigr. 10 23.8> Viuere bis, uita posse priore frui. 
<mart. epigr. 10 24.1> Natales mihi Martiae Kalendae, 
<mart. epigr. 10 24.2> Lux formonsior omnibus Kalendis, 
<mart. epigr. 10 24.3> Qua mittunt mihi munus et puellae, 
<mart. epigr. 10 24.4> Quinquagensima liba septimamque 
<mart. epigr. 10 24.5> Vestris addimus hanc focis acerram. 
<mart. epigr. 10 24.6> His uos, si tamen expedit roganti, 
<mart. epigr. 10 24.7> Annos addite bis precor nouenos, 
<mart. epigr. 10 24.8> Vt nondum nimia piger senecta 
<mart. epigr. 10 24.9> Sed uitae tribus areis peractis 
<mart. epigr. 10 24.10> Lucos Elysiae petam puellae. 
<mart. epigr. 10 24.11> Post hunc Nestora nec diem rogabo. 
<mart. epigr. 10 25.1> In matutina nuper spectatus harena 
<mart. epigr. 10 25.2> Mucius, imposuit qui sua membra focis, 
<mart. epigr. 10 25.3> Si patiens durusque tibi fortisque uidetur, 
<mart. epigr. 10 25.4> Abderitanae pectora plebis habes. 
<mart. epigr. 10 25.5> Nam cum dicatur tunica praesente molesta 
<mart. epigr. 10 25.6>"Vre manum", plus est dicere "non facio". 
<mart. epigr. 10 26.1> Vare, Paraetonias Latia modo uite per urbes 
<mart. epigr. 10 26.2> Nobilis et centum dux memorande uiris, 
<mart. epigr. 10 26.3> At nunc Ausonio frustra promisse Quirino, 
<mart. epigr. 10 26.4> Hospita Lagei litoris umbra iaces. 
<mart. epigr. 10 26.5> Spargere non licuit frigentia fletibus ora 
<mart. epigr. 10 26.6> Pinguia nec maestis addere tura rogis. 
<mart. epigr. 10 26.7> Sed datur aeterno uicturum carmine nomen: 
<mart. epigr. 10 26.8> Numquid et hoc, fallax Nile, negare potes? 
<mart. epigr. 10 27.1> Natali, Diodore, tuo conuiua senatus 
<mart. epigr. 10 27.2> Accubat et rarus non adhibetur eques, 
<mart. epigr. 10 27.3> Et tua tricenos largitur sportula nummos. 
<mart. epigr. 10 27.4> Nemo tamen natum te, Diodore, putat. 
<mart. epigr. 10 28.1> Annorum nitidique sator pulcherrime mundi, 
<mart. epigr. 10 28.2> Publica quem primum uota precesque uocant, 
<mart. epigr. 10 28.3> Peruius exiguos habitabas ante penates, 
<mart. epigr. 10 28.4> Plurima qua medium Roma terebat iter: 
<mart. epigr. 10 28.5> Nunc tua Caesareis cinguntur limina donis 
<mart. epigr. 10 28.6> Et fora tot numeras, Iane, quot ora geris. 
<mart. epigr. 10 28.7> At tu, sancte pater, tanto pro munere gratus, 
<mart. epigr. 10 28.8> Ferrea perpetua claustra tuere sera. 
<mart. epigr. 10 29.1> Quam mihi mittebas Saturni tempore lancem, 
<mart. epigr. 10 29.2> Misisti dominae, Sextiliane, tuae; 
<mart. epigr. 10 29.3> Et quam donabas dictis a Marte Kalendis, 
<mart. epigr. 10 29.4> De nostra prasina est synthesis empta toga. 
<mart. epigr. 10 29.5> Iam constare tibi gratis coepere puellae: 
<mart. epigr. 10 29.6> Muneribus futuis, Sextiliane, meis. 
<mart. epigr. 10 30.1> O temperatae dulce Formiae litus, 
<mart. epigr. 10 30.2> Vos, cum seueri fugit oppidum Martis 
<mart. epigr. 10 30.3> Et inquietas fessus exuit curas, 
<mart. epigr. 10 30.4> Apollinaris omnibus locis praefert. 
<mart. epigr. 10 30.5> Non ille sanctae dulce Tibur uxoris, 
<mart. epigr. 10 30.6> Nec Tusculanos Algidosue secessus, 
<mart. epigr. 10 30.7> Praeneste nec sic Antiumque miratur; 
<mart. epigr. 10 30.8> Non blanda Circe Dardanisue Caieta 
<mart. epigr. 10 30.9> Desiderantur, nec Marica nec Liris, 
<mart. epigr. 10 30.10> Nec in Lucrina lota Salmacis uena. 
<mart. epigr. 10 30.11> Hic summa leni stringitur Thetis uento; 
<mart. epigr. 10 30.12> Nec languet aequor, uiua sed quies ponti 
<mart. epigr. 10 30.13> Pictam phaselon adiuuante fert aura, 
<mart. epigr. 10 30.14> Sicut puellae non amantis aestatem 
<mart. epigr. 10 30.15> Mota salubre purpura uenit frigus. 
<mart. epigr. 10 30.16> Nec seta longo quaerit in mari praedam, 
<mart. epigr. 10 30.17> Sed a cubili lectuloque iactatam 
<mart. epigr. 10 30.18> Spectatus alte lineam trahit piscis. 
<mart. epigr. 10 30.19> Si quando Nereus sentit Aeoli regnum, 
<mart. epigr. 10 30.20> Ridet procellas tuta de suo mensa: 
<mart. epigr. 10 30.21> Piscina rhombum pascit et lupos uernas, 
<mart. epigr. 10 30.22> Natat ad magistrum delicata murena, 
<mart. epigr. 10 30.23> Nomenculator mugilem citat notum 
<mart. epigr. 10 30.24> Et adesse iussi prodeunt senes mulli. 
<mart. epigr. 10 30.25> Frui sed istis quando, Roma, permittis? 
<mart. epigr. 10 30.26> Quot Formianos inputat dies annis 
<mart. epigr. 10 30.27> Negotiosis rebus urbis haerenti? 
<mart. epigr. 10 30.28> O ianitores uilicique felices! 
<mart. epigr. 10 30.29> Dominis parantur ista, seruiunt uobis. 
<mart. epigr. 10 31.1> Addixti seruum nummis here mille ducentis, 
<mart. epigr. 10 31.2> Vt bene cenares, Calliodore, semel. 
<mart. epigr. 10 31.3> Nec bene cenasti: mullus tibi quattuor emptus 
<mart. epigr. 10 31.4> Librarum cenae pompa caputque fuit. 
<mart. epigr. 10 31.5> Exclamare libet: "non est hic, improbe, non est 
<mart. epigr. 10 31.6> Piscis: homo est; hominem, Calliodore, comes". 
<mart. epigr. 10 32.1> Haec mihi quae colitur uiolis pictura rosisque, 
<mart. epigr. 10 32.2> Quos referat uultus, Caediciane, rogas? 
<mart. epigr. 10 32.3> Talis erat Marcus mediis Antonius annis 
<mart. epigr. 10 32.4> Primus: in hoc iuuenem se uidet ore senex. 
<mart. epigr. 10 32.5> Ars utinam mores animumque effingere posset! 
<mart. epigr. 10 32.6> Pulchrior in terris nulla tabella foret. 
<mart. epigr. 10 33.1> Simplicior priscis, Munati Galle, Sabinis, 
<mart. epigr. 10 33.2> Cecropium superas qui bonitate senem, 
<mart. epigr. 10 33.3> Sic tibi consoceri claros retinere penates 
<mart. epigr. 10 33.4> Perpetua natae det face casta Venus: 
<mart. epigr. 10 33.5> Vt tu, si uiridi tinctos aerugine uersus 
<mart. epigr. 10 33.6> Forte malus liuor dixerit esse meos, 
<mart. epigr. 10 33.7> Vt facis, a nobis abigas, nec scribere quemquam 
<mart. epigr. 10 33.8> Talia contendas carmina qui legitur. 
<mart. epigr. 10 33.9> Hunc seruare modum nostri nouere libelli, 
<mart. epigr. 10 33.10> Parcere personis, dicere de uitiis. 
<mart. epigr. 10 34.1> Di tibi dent quidquid, Caesar Traiane, mereris 
<mart. epigr. 10 34.2> Et rata perpetuo quae tribuere uelint: 
<mart. epigr. 10 34.3> Qui sua restituis spoliato iura patrono 
<mart. epigr. 10 34.4>-Libertis exul non erit ille suis-, 
<mart. epigr. 10 34.5> Dignus es ut possis totum seruare clientem: 
<mart. epigr. 10 34.6> Vt -liceat tantum uera probare -potes. 
<mart. epigr. 10 35.1> Omnes Sulpiciam legant puellae 
<mart. epigr. 10 35.2> Vni quae cupiunt uiro placere; 
<mart. epigr. 10 35.3> Omnes Sulpiciam legant mariti 
<mart. epigr. 10 35.4> Vni qui cupiunt placere nuptae. 
<mart. epigr. 10 35.5> Non haec Colchidos adserit furorem, 
<mart. epigr. 10 35.6> Diri prandia nec refert Thyestae; 
<mart. epigr. 10 35.7> Scyllam, Byblida nec fuisse credit: 
<mart. epigr. 10 35.8> Sed castos docet et probos amores, 
<mart. epigr. 10 35.9> Lusus, delicias facetiasque. 
<mart. epigr. 10 35.10> Cuius carmina qui bene aestimarit, 
<mart. epigr. 10 35.11> Nullam dixerit esse nequiorem, 
<mart. epigr. 10 35.12> Nullam dixerit esse sanctiorem. 
<mart. epigr. 10 35.13> Tales Egeriae iocos fuisse 
<mart. epigr. 10 35.14> Vdo crediderim Numae sub antro. 
<mart. epigr. 10 35.15> Hac condiscipula uel hac magistra; 
<mart. epigr. 10 35.16> Esses doctior et pudica, Sappho: 
<mart. epigr. 10 35.17> Sed tecum pariter simulque uisam 
<mart. epigr. 10 35.18> Durus Sulpiciam Phaon amaret. 
<mart. epigr. 10 35.19> Frustra: namque ea nec Tonantis uxor 
<mart. epigr. 10 35.20> Nec Bacchi nec Apollinis puella 
<mart. epigr. 10 35.21> Erepto sibi uiueret Caleno. 
<mart. epigr. 10 36.1> Improba Massiliae quidquid fumaria cogunt, 
<mart. epigr. 10 36.2> Accipit aetatem quisquis ab igne cadus, 
<mart. epigr. 10 36.3> A te, Munna, uenit: miseris tu mittis amicis 
<mart. epigr. 10 36.4> Per freta, per longas toxica saeua uias; 
<mart. epigr. 10 36.5> Nec facili pretio sed quo contenta Falerni 
<mart. epigr. 10 36.6> Testa sit aut cellis Setia cara suis. 
<mart. epigr. 10 36.7> Non uenias quare tam longo tempore Romam 
<mart. epigr. 10 36.8> Haec puto causa tibi est, ne tua uina bibas. 
<mart. epigr. 10 37.1> Iuris et aequarum cultor sanctissime legum, 
<mart. epigr. 10 37.2> Veridico Latium qui regis ore forum, 
<mart. epigr. 10 37.3> Municipi, Materne, tuo ueterique sodali 
<mart. epigr. 10 37.4> Callaicum mandas si quid ad Oceanum-. 
<mart. epigr. 10 37.5> An Laurentino turpis in litore ranas 
<mart. epigr. 10 37.6> Et satius tenues ducere credis acos 
<mart. epigr. 10 37.7> Ad sua captiuum quam saxa remittere mullum, 
<mart. epigr. 10 37.8> Visus erit libris qui minor esse tribus? 
<mart. epigr. 10 37.9> Et fatuam summa cenare pelorida mensa 
<mart. epigr. 10 37.10> Quosque tegit leui cortice concha breuis 
<mart. epigr. 10 37.11> Ostrea Baianis quam non liuentia testis, 
<mart. epigr. 10 37.12> Quae domino pueri non prohibente uorent? 
<mart. epigr. 10 37.13> Hic olidam clamosus ages in retia uulpem 
<mart. epigr. 10 37.14> Mordebitque tuos sordida praeda canes: 
<mart. epigr. 10 37.15> Illic piscoso modo uix educta profundo 
<mart. epigr. 10 37.16> Inpedient lepores umida lina meos.- 
<mart. epigr. 10 37.17> Dum loquor ecce redit sporta piscator inani, 
<mart. epigr. 10 37.18> Venator capta maele superbus adest: 
<mart. epigr. 10 37.19> Omnis ab urbano uenit ad mare cena macello. 
<mart. epigr. 10 37.20> Callaicum mandas si quid ad Oceanum-. 
<mart. epigr. 10 38.1> O molles tibi quindecim, Calene, 
<mart. epigr. 10 38.2> Quos cum Sulpicia tua iugales 
<mart. epigr. 10 38.3> Indulsit deus et peregit annos! 
<mart. epigr. 10 38.4> O nox omnis et hora, quae notata est 
<mart. epigr. 10 38.5> Caris litoris Indici lapillis! 
<mart. epigr. 10 38.6> O quae proelia, quas utrimque pugnas 
<mart. epigr. 10 38.7> Felix lectulus et lucerna uidit 
<mart. epigr. 10 38.8> Nimbis ebria Nicerotianis! 
<mart. epigr. 10 38.9> Vixisti tribus, o Calene, lustris: 
<mart. epigr. 10 38.10> Aetas haec tibi tota computatur 
<mart. epigr. 10 38.11> Et solos numeras dies mariti. 
<mart. epigr. 10 38.12> Ex illis tibi si diu rogatam 
<mart. epigr. 10 38.13> Lucem redderet Atropos uel unam, 
<mart. epigr. 10 38.14> Malles quam Pyliam quater senectam. 
<mart. epigr. 10 39.1> Consule te Bruto quod iuras, Lesbia, natam, 
<mart. epigr. 10 39.2> Mentiris. nata es, Lesbia, rege Numa? 
<mart. epigr. 10 39.3> Sic quoque mentiris. namque, ut tua saecula narrant, 
<mart. epigr. 10 39.4> Ficta Prometheo diceris esse luto. 
<mart. epigr. 10 40.1> Semper cum mihi diceretur esse 
<mart. epigr. 10 40.2> Secreto mea Polla cum cinaedo, 
<mart. epigr. 10 40.3> Irrupi, Lupe. non erat cinaedus. 
<mart. epigr. 10 41.1> Mense nouo Iani ueterem, Proculeia, maritum 
<mart. epigr. 10 41.2> Deseris atque iubes res sibi habere suas. 
<mart. epigr. 10 41.3> Quid, rogo, quid factum est? subiti quae causa doloris? 
<mart. epigr. 10 41.4> Nil mihi respondes? dicam ego, praetor erat: 
<mart. epigr. 10 41.5> Constatura fuit Megalensis purpura centum 
<mart. epigr. 10 41.6> Milibus, ut nimium munera parca dares, 
<mart. epigr. 10 41.7> Et populare sacrum bis milia dena tulisset. 
<mart. epigr. 10 41.8> Discidium non est hoc, Proculeia: lucrum est. 
<mart. epigr. 10 42.1> Tam dubia est lanugo tibi, tam mollis ut illam 
<mart. epigr. 10 42.2> Halitus et soles et leuis aura terat. 
<mart. epigr. 10 42.3> Celantur simili uentura Cydonea lana, 
<mart. epigr. 10 42.4> Pollice uirgineo quae spoliata nitent. 
<mart. epigr. 10 42.5> Fortius impressi quotiens tibi basia quinque, 
<mart. epigr. 10 42.6> Barbatus labris, Dindyme, fio tuis. 
<mart. epigr. 10 43.1> Septima iam, Phileros, tibi conditur uxor in agro. 
<mart. epigr. 10 43.2> Plus nulli, Phileros, quam tibi reddit ager. 
<mart. epigr. 10 44.1> Quinte Caledonios Ouidi uisure Britannos 
<mart. epigr. 10 44.2> Et uiridem Tethyn Oceanumque patrem, 
<mart. epigr. 10 44.3> Ergo Numae colles et Nomentana relinquis 
<mart. epigr. 10 44.4> Otia nec retinet rusque focusque senem? 
<mart. epigr. 10 44.5> Gaudia tu differs, at non et stamina differt 
<mart. epigr. 10 44.6> Atropos atque omnis scribitur hora tibi. 
<mart. epigr. 10 44.7> Praestiteris caro- quis non hoc laudet?- amico 
<mart. epigr. 10 44.8> Vt potior uita sit tibi sancta fides; 
<mart. epigr. 10 44.9> Sed reddare tuis tandem mansure Sabinis 
<mart. epigr. 10 44.10> Teque tuas numeres inter amicitias. 
<mart. epigr. 10 45.1> Si quid lene mei dicunt et dulce libelli, 
<mart. epigr. 10 45.2> Si quid honorificum pagina blanda sonat, 
<mart. epigr. 10 45.3> Hoc tu pingue putas et costam rodere mauis, 
<mart. epigr. 10 45.4> Ilia Laurentis cum tibi demus apri. 
<mart. epigr. 10 45.5> Vaticana bibas, si delectaris aceto: 
<mart. epigr. 10 45.6> Non facit ad stomachum nostra lagona tuum. 
<mart. epigr. 10 46.1> Omnia uis belle, Matho, dicere. dic aliquando 
<mart. epigr. 10 46.2> Et bene; dic neutrum(==NE-U-TRUM); dic aliquando male. 
<mart. epigr. 10 47.1> Vitam quae faciant beatiorem, 
<mart. epigr. 10 47.2> Iucundissime Martialis, haec sunt: 
<mart. epigr. 10 47.3> Res non parta labore sed relicta; 
<mart. epigr. 10 47.4> Non ingratus ager, focus perennis; 
<mart. epigr. 10 47.5> Lis numquam, toga rara, mens quieta; 
<mart. epigr. 10 47.6> Vires ingenuae, salubre corpus; 
<mart. epigr. 10 47.7> Prudens simplicitas, pares amici; 
<mart. epigr. 10 47.8> Conuictus facilis, sine arte mensa; 
<mart. epigr. 10 47.9> Nox non ebria sed soluta curis; 
<mart. epigr. 10 47.10> Non tristis torus et tamen pudicus; 
<mart. epigr. 10 47.11> Somnus qui faciat breues tenebras: 
<mart. epigr. 10 47.12> Quod sis esse uelis nihilque malis; 
<mart. epigr. 10 47.13> Summum nec metuas diem nec optes. 
<mart. epigr. 10 48.1> Nuntiat octauam Phariae sua turba iuuencae, 
<mart. epigr. 10 48.2> Et pilata redit iamque subitque cohors. 
<mart. epigr. 10 48.3> Temperat haec thermas, nimios prior hora uapores 
<mart. epigr. 10 48.4> Halat, et immodico sexta Nerone calet. 
<mart. epigr. 10 48.5> Stella, Nepos, Cani, Cerialis, Flacce, uenitis? 
<mart. epigr. 10 48.6> Septem sigma capit, sex sumus, adde Lupum. 
<mart. epigr. 10 48.7> Exoneraturas uentrem mihi uilica maluas 
<mart. epigr. 10 48.8> Attulit et uarias quas habet hortus opes. 
<mart. epigr. 10 48.9> In quibus est lactuca sedens et tonsile porrum, 
<mart. epigr. 10 48.10> Nec dest ructatrix mentha nec herba salax; 
<mart. epigr. 10 48.11> Secta coronabunt rutatos oua lacertos 
<mart. epigr. 10 48.12> Et madidum thynni de sale sumen erit. 
<mart. epigr. 10 48.13> Gustus in his; una ponetur cenula mensa, 
<mart. epigr. 10 48.14> Haedus inhumani raptus ab ore lupi, 
<mart. epigr. 10 48.15> Et quae non egeant ferro structoris ofellae 
<mart. epigr. 10 48.16> Et faba fabrorum prototomique rudes; 
<mart. epigr. 10 48.17> Pullus ad haec cenisque tribus iam perna superstes 
<mart. epigr. 10 48.18> Addetur. saturis mitia poma dabo, 
<mart. epigr. 10 48.19> De Nomentana uinum sine faece lagona, 
<mart. epigr. 10 48.20> Quae bis Frontino consule trima fuit. 
<mart. epigr. 10 48.21> Accedent sine felle ioci nec mane timenda 
<mart. epigr. 10 48.22> Libertas et nil quod tacuisse uelis: 
<mart. epigr. 10 48.23> De prasino conuiua meus Venetoque loquatur, 
<mart. epigr. 10 48.24> Nec faciunt quemquam pocula nostra reum. 
<mart. epigr. 10 49.1> Cum potes amethystinos trientes 
<mart. epigr. 10 49.2> Et nigro(==NI+GRO+) madeas Opimiano, 
<mart. epigr. 10 49.3> Propinas modo conditum Sabinum 
<mart. epigr. 10 49.4> Et dicis mihi, Cotta, "uis in auro"? 
<mart. epigr. 10 49.5> Quisquam plumbea uina uolt in auro? 
<mart. epigr. 10 50.1> Frangat Idumaeas tristis Victoria palmas, 
<mart. epigr. 10 50.2> Plange, Fauor, saeua pectora nuda manu; 
<mart. epigr. 10 50.3> Mutet Honor cultus, et iniquis munera flammis 
<mart. epigr. 10 50.4> Mitte coronatas, Gloria maesta, comas. 
<mart. epigr. 10 50.5> Heu facinus! prima fraudatus, Scorpe, iuuenta 
<mart. epigr. 10 50.6> Occidis et nigros tam cito iungis equos. 
<mart. epigr. 10 50.7> Curribus illa tuis semper properata breuisque 
<mart. epigr. 10 50.8> Cur fuit et uitae tam prope meta tuae? 
<mart. epigr. 10 51.1> Sidera iam Tyrius Phrixei respicit agni 
<mart. epigr. 10 51.2> Taurus et alternum Castora fugit hiems; 
<mart. epigr. 10 51.3> Ridet ager, uestitur humus, uestitur et arbor, 
<mart. epigr. 10 51.4> Ismarium paelex Attica plorat Ityn. 
<mart. epigr. 10 51.5> Quos, Faustine, dies, quales tibi Roma *Rauennae* 
<mart. epigr. 10 51.6> Abstulit! o soles, o tunicata quies! 
<mart. epigr. 10 51.7> O nemus, o fontes solidumque madentis harenae 
<mart. epigr. 10 51.8> Litus et aequoreis splendidus Anxur aquis, 
<mart. epigr. 10 51.9> Et non unius spectator lectulus undae, 
<mart. epigr. 10 51.10> Qui uidet hinc puppes fluminis, inde maris! 
<mart. epigr. 10 51.11> Sed nec Marcelli Pompeianumque, nec illic 
<mart. epigr. 10 51.12> Sunt triplices thermae nec fora iuncta quater, 
<mart. epigr. 10 51.13> Nec Capitolini summum penetrale Tonantis 
<mart. epigr. 10 51.14> Quaeque nitent caelo proxima templa suo. 
<mart. epigr. 10 51.15> Dicere te lassum quotiens ego credo Quirino: 
<mart. epigr. 10 51.16>"Quae tua sunt, tibi habe: quae mea, redde mihi". 
<mart. epigr. 10 52.1> Thelyn uiderat in toga spadonem. 
<mart. epigr. 10 52.2> Damnatam Numa dixit esse moecham. 
<mart. epigr. 10 53.1> Ille ego sum Scorpus, clamosi gloria Circi, 
<mart. epigr. 10 53.2> Plausus, Roma, tui deliciaeque breues, 
<mart. epigr. 10 53.3> Inuida quem Lachesis raptum trieteride nona, 
<mart. epigr. 10 53.4> Dum numerat palmas, credidit esse senem. 
<mart. epigr. 10 54.1> Mensas, Ole, bonas ponis, sed ponis opertas. 
<mart. epigr. 10 54.2> Ridiculum est: possum sic ego habere bonas. 
<mart. epigr. 10 55.1> Arrectum quotiens Marulla penem 
<mart. epigr. 10 55.2> Pensauit digitis diuque mensa est, 
<mart. epigr. 10 55.3> Libras, scripula sextulasque dicit; 
<mart. epigr. 10 55.4> Idem post opus et suas palaestras 
<mart. epigr. 10 55.5> Loro cum similis iacet remisso, 
<mart. epigr. 10 55.6> Quanto sit leuior Marulla dicit. 
<mart. epigr. 10 55.7> Non ergo est manus ista, sed statera. 
<mart. epigr. 10 56.1> Totis, Galle, iubes tibi me seruire diebus 
<mart. epigr. 10 56.2> Et per Auentinum ter quater ire tuum. 
<mart. epigr. 10 56.3> Eximit aut reficit dentem Cascellius aegrum, 
<mart. epigr. 10 56.4> Infestos oculis uris, Hygine, pilos; 
<mart. epigr. 10 56.5> Non secat et tollit stillantem Fannius uuam, 
<mart. epigr. 10 56.6> Tristia saxorum stigmata delet Eros; 
<mart. epigr. 10 56.7> Enterocelarum fertur Podalirius Hermes: 
<mart. epigr. 10 56.8> Qui sanet ruptos dic mihi, Galle, quis est? 
<mart. epigr. 10 57.1> Argenti libram mittebas; facta selibra est, 
<mart. epigr. 10 57.2> Sed piperis. tanti non emo, Sexte, piper. 
<mart. epigr. 10 58.1> Anxuris aequorei placidos, Frontine, recessus 
<mart. epigr. 10 58.2> Et propius Baias litoreamque domum, 
<mart. epigr. 10 58.3> Et quod inhumanae cancro feruente cicadae 
<mart. epigr. 10 58.4> Non nouere nemus, flumineosque lacus 
<mart. epigr. 10 58.5> Dum colui, doctas tecum celebrare uacabat 
<mart. epigr. 10 58.6> Pieridas; nunc nos maxima Roma terit. 
<mart. epigr. 10 58.7> Hic mihi quando dies meus est? iactamur in alto 
<mart. epigr. 10 58.8> Vrbis, et in sterili uita labore perit, 
<mart. epigr. 10 58.9> Dura suburbani dum iugera pascimus agri 
<mart. epigr. 10 58.10> Vicinosque tibi, sancte Quirine, lares. 
<mart. epigr. 10 58.11> Sed non solus amat qui nocte dieque frequentat 
<mart. epigr. 10 58.12> Limina nec uatem talia damna decent. 
<mart. epigr. 10 58.13> Per ueneranda mihi Musarum sacra, per omnes 
<mart. epigr. 10 58.14> Iuro deos: et non officiosus amo. 
<mart. epigr. 10 59.1> Consumpta est uno si lemmate pagina, transis, 
<mart. epigr. 10 59.2> Et breuiora tibi, non meliora placent. 
<mart. epigr. 10 59.3> Diues et ex omni posita est instructa macello 
<mart. epigr. 10 59.4> Cena tibi, sed te mattea sola iuuat. 
<mart. epigr. 10 59.5> Non opus est nobis nimium lectore guloso; 
<mart. epigr. 10 59.6> Hunc uolo, non fiat qui sine pane satur. 
<mart. epigr. 10 60.1> Iura trium petiit a Caesare discipulorum 
<mart. epigr. 10 60.2> Adsuetus semper Munna docere duos. 
<mart. epigr. 10 61.1> Hic festinata requiescit Erotion umbra, 
<mart. epigr. 10 61.2> Crimine quam fati sexta peremit hiems. 
<mart. epigr. 10 61.3> Quisquis eris nostri post me regnator agelli, 
<mart. epigr. 10 61.4> Manibus exiguis annua iusta dato: 
<mart. epigr. 10 61.5> Sic lare perpetuo, sic turba sospite solus 
<mart. epigr. 10 61.6> Flebilis in terra sit lapis iste tua. 
<mart. epigr. 10 62.1> Ludi magister, parce simplici turbae: 
<mart. epigr. 10 62.2> Sic te frequentes audiant capillati 
<mart. epigr. 10 62.3> Et delicatae diligat chorus mensae, 
<mart. epigr. 10 62.4> Nec calculator nec notarius uelox 
<mart. epigr. 10 62.5> Maiore quisquam circulo coronetur. 
<mart. epigr. 10 62.6> Albae leone flammeo calent luces 
<mart. epigr. 10 62.7> Tostamque feruens Iulius coquit messem. 
<mart. epigr. 10 62.8> Cirrata loris horridis Scythae pellis, 
<mart. epigr. 10 62.9> Qua uapulauit Marsyas Celaenaeus, 
<mart. epigr. 10 62.10> Ferulaeque tristes, sceptra paedagogorum, 
<mart. epigr. 10 62.11> Cessent et Idus dormiant in Octobres: 
<mart. epigr. 10 62.12> Aestate pueri si ualent, satis discunt. 
<mart. epigr. 10 63.1> Marmora parua quidem sed non cessura, uiator, 
<mart. epigr. 10 63.2> Mausoli saxis pyramidumque legis. 
<mart. epigr. 10 63.3> Bis mea Romano spectata est uita Tarento 
<mart. epigr. 10 63.4> Et nihil extremos perdidit ante rogos: 
<mart. epigr. 10 63.5> Quinque dedit pueros, totidem mihi Iuno puellas, 
<mart. epigr. 10 63.6> Cluserunt omnes lumina nostra manus. 
<mart. epigr. 10 63.7> Contigit et thalami mihi gloria rara fuitque 
<mart. epigr. 10 63.8> Vna pudicitiae mentula nota meae. 
<mart. epigr. 10 64.1> Contigeris regina meos si Polla libellos, 
<mart. epigr. 10 64.2> Non tetrica nostros excipe fronte iocos. 
<mart. epigr. 10 64.3> Ille tuus uates, Heliconis gloria nostri, 
<mart. epigr. 10 64.4> Pieria caneret cum fera bella tuba, 
<mart. epigr. 10 64.5> Non tamen erubuit lasciuo dicere uersu 
<mart. epigr. 10 64.6>"Si nec pedicor, Cotta, quid hic facio"? 
<mart. epigr. 10 65.1> Cum te municipem Corinthiorum 
<mart. epigr. 10 65.2> Iactes, Charmenion, negante nullo, 
<mart. epigr. 10 65.3> Cur frater tibi dicor, ex Hiberis 
<mart. epigr. 10 65.4> Et Celtis genitus Tagique ciuis? 
<mart. epigr. 10 65.5> An uultu similes uidemur esse? 
<mart. epigr. 10 65.6> Tu flexa nitidus coma uagaris, 
<mart. epigr. 10 65.7> Hispanis ego contumax capillis; 
<mart. epigr. 10 65.8> Leuis dropace tu cotidiano, 
<mart. epigr. 10 65.9> Hirsutis ego cruribus genisque; 
<mart. epigr. 10 65.10> Os blaesum tibi debilisque lingua est, 
<mart. epigr. 10 65.11> Nobis filia fortius loquetur: 
<mart. epigr. 10 65.12> Tam dispar aquilae columba non est 
<mart. epigr. 10 65.13> Nec dorcas rigido fugax leoni. 
<mart. epigr. 10 65.14> Quare desine me uocare fratrem, 
<mart. epigr. 10 65.15> Ne te, Charmenion, uocem sororem. 
<mart. epigr. 10 66.1> Quis, rogo, tam durus, quis tam fuit ille superbus 
<mart. epigr. 10 66.2> Qui iussit fieri te, Theopompe, cocum? 
<mart. epigr. 10 66.3> Hanc aliquis faciem nigra uiolare culina 
<mart. epigr. 10 66.4> Sustinet, has uncto polluit igne comas? 
<mart. epigr. 10 66.5> Quis potius cyathos aut quis crystalla tenebit? 
<mart. epigr. 10 66.6> Qua sapient melius mixta Falerna manu? 
<mart. epigr. 10 66.7> Si tam sidereos manet exitus iste ministros, 
<mart. epigr. 10 66.8> Iuppiter utatur iam Ganymede coco. 
<mart. epigr. 10 67.1> Pyrrhae filia, Nestoris nouerca, 
<mart. epigr. 10 67.2> Quam uidit Niobe puella canam, 
<mart. epigr. 10 67.3> Laertes auiam senex uocauit, 
<mart. epigr. 10 67.4> Nutricem Priamus, socrum Thyestes, 
<mart. epigr. 10 67.5> Iam cornicibus omnibus superstes, 
<mart. epigr. 10 67.6> Hoc tandem sita prurit in sepulchro 
<mart. epigr. 10 67.7> Caluo Plotia cum Melanthione. 
<mart. epigr. 10 68.1> Cum tibi non Ephesos nec sit Rhodos aut Mitylene, 
<mart. epigr. 10 68.2> Sed domus in uico, Laelia, patricio, 
<mart. epigr. 10 68.3> Deque coloratis numquam lita mater Etruscis, 
<mart. epigr. 10 68.4> Durus Aricina de regione pater; 
<mart. epigr. 10 68.5> KU/RIE/ MOU, ME/LI MOU, YUXH/ MOU
 congeris usque, 
<mart. epigr. 10 68.6> Pro pudor! Hersiliae ciuis et Egeriae. 
<mart. epigr. 10 68.7> Lectulus has uoces, nec lectulus audiat omnis, 
<mart. epigr. 10 68.8> Sed quem lasciuo strauit amica uiro. 
<mart. epigr. 10 68.9> Scire cupis quo casta modo matrona loquaris? 
<mart. epigr. 10 68.10> Numquid, cum crisas, blandior esse potes? 
<mart. epigr. 10 68.11> Tu licet ediscas totam referasque Corinthon, 
<mart. epigr. 10 68.12> Non tamen omnino, Laelia, Lais eris. 
<mart. epigr. 10 69.1> Custodes das, Polla, uiro, non accipis ipsa. 
<mart. epigr. 10 69.2> Hoc est uxorem ducere, Polla, uirum. 
<mart. epigr. 10 70.1> Quod mihi uix unus toto liber exeat anno 
<mart. epigr. 10 70.2> Desidiae tibi sum, docte Potite, reus. 
<mart. epigr. 10 70.3> Iustius at quanto mirere quod exeat unus, 
<mart. epigr. 10 70.4> Labantur toti cum mihi saepe dies. 
<mart. epigr. 10 70.5> Non resalutantis uideo nocturnus amicos, 
<mart. epigr. 10 70.6> Gratulor et multis; nemo, Potite, mihi. 
<mart. epigr. 10 70.7> Nunc ad luciferam signat mea gemma Dianam, 
<mart. epigr. 10 70.8> Nunc me prima sibi, nunc sibi quinta rapit. 
<mart. epigr. 10 70.9> Nunc consul praetorue tenet reducesque choreae, 
<mart. epigr. 10 70.10> Auditur toto saepe poeta die. 
<mart. epigr. 10 70.11> Sed nec causidico possis impune negare, 
<mart. epigr. 10 70.12> Nec si te rhetor grammaticusue rogent: 
<mart. epigr. 10 70.13> Balnea post decumam lasso centumque petuntur 
<mart. epigr. 10 70.14> Quadrantes. fiet quando, Potite, liber? 
<mart. epigr. 10 71.1> Quisquis laeta tuis et sera parentibus optas 
<mart. epigr. 10 71.2> Fata, breuem titulum marmoris huius ama. 
<mart. epigr. 10 71.3> Condidit hac caras tellure Rabirius umbras; 
<mart. epigr. 10 71.4> Nulli sorte iacent candidiore senes: 
<mart. epigr. 10 71.5> Bis sex lustra tori nox mitis et ultima clusit, 
<mart. epigr. 10 71.6> Arserunt uno funera bina rogo. 
<mart. epigr. 10 71.7> Hos tamen ut primis raptos sibi quaerit in annis. 
<mart. epigr. 10 71.8> Improbius nihil his fletibus esse potest. 
<mart. epigr. 10 72.1> Frustra, Blanditiae, uenitis ad me 
<mart. epigr. 10 72.2> Attritis miserabiles labellis: 
<mart. epigr. 10 72.3> Dicturus dominum deumque non sum. 
<mart. epigr. 10 72.4> Iam non est locus hac in urbe uobis; 
<mart. epigr. 10 72.5> Ad Parthos procul ite pilleatos 
<mart. epigr. 10 72.6> Et turpes humilesque supplicesque 
<mart. epigr. 10 72.7> Pictorum sola basiate regum. 
<mart. epigr. 10 72.8> Non est hic dominus sed imperator, 
<mart. epigr. 10 72.9> Sed iustissimus omnium senator, 
<mart. epigr. 10 72.10> Per quem de Stygia domo reducta est 
<mart. epigr. 10 72.11> Siccis rustica Veritas capillis. 
<mart. epigr. 10 72.12> Hoc sub principe, si sapis, caueto 
<mart. epigr. 10 72.13> Verbis, Roma, prioribus loquaris. 
<mart. epigr. 10 73.1> Littera facundi gratum mihi pignus amici 
<mart. epigr. 10 73.2> Pertulit, Ausoniae dona seuera togae, 
<mart. epigr. 10 73.3> Qua non Fabricius, sed uellet Apicius uti, 
<mart. epigr. 10 73.4> Vellet Maecenas Caesarianus eques. 
<mart. epigr. 10 73.5> Vilior haec nobis alio mittente fuisset; 
<mart. epigr. 10 73.6> Non quacumque manu uictima caesa litat: 
<mart. epigr. 10 73.7> A te missa uenit: possem nisi munus amare, 
<mart. epigr. 10 73.8> Marce, tuum, poteram nomen amare meum. 
<mart. epigr. 10 73.9> Munere sed plus est et nomine gratius ipso 
<mart. epigr. 10 73.10> Officium docti iudiciumque uiri. 
<mart. epigr. 10 74.1> Iam parce lasso, Roma, gratulatori, 
<mart. epigr. 10 74.2> Lasso clienti. quamdiu salutator 
<mart. epigr. 10 74.3> Anteambulones et togatulos inter 
<mart. epigr. 10 74.4> Centum merebor plumbeos die toto, 
<mart. epigr. 10 74.5> Cum Scorpus una quindecim graues hora 
<mart. epigr. 10 74.6> Feruentis auri uictor auferat saccos? 
<mart. epigr. 10 74.7> Non ego meorum praemium libellorum 
<mart. epigr. 10 74.8>-Quid enim merentur?- Apulos uelim campos; 
<mart. epigr. 10 74.9> Non Hybla, non me spicifer capit Nilus, 
<mart. epigr. 10 74.10> Nec quae paludes delicata Pomptinas 
<mart. epigr. 10 74.11> Ex arce cliui spectat uua Setini. 
<mart. epigr. 10 74.12> Quid concupiscam quaeris ergo? dormire. 
<mart. epigr. 10 75.1> Milia uiginti quondam me Galla poposcit 
<mart. epigr. 10 75.2> Et, fateor, magno non erat illa nimis. 
<mart. epigr. 10 75.3> Annus abit: "bis quina dabis sestertia", dixit. 
<mart. epigr. 10 75.4> Poscere plus uisa est quam prius illa mihi. 
<mart. epigr. 10 75.5> Iam duo poscenti post sextum milia mensem 
<mart. epigr. 10 75.6> Mille dabam nummos. noluit accipere. 
<mart. epigr. 10 75.7> Transierant binae forsan trinaeue Kalendae, 
<mart. epigr. 10 75.8> Aureolos ultro quattuor ipsa petit. 
<mart. epigr. 10 75.9> Non dedimus. centum iussit me mittere nummos; 
<mart. epigr. 10 75.10> Sed uisa est nobis haec quoque summa grauis. 
<mart. epigr. 10 75.11> Sportula nos iunxit quadrantibus arida centum; 
<mart. epigr. 10 75.12> Hanc uoluit(==VOLUIT): puero diximus esse datam. 
<mart. epigr. 10 75.13> Inferius numquid potuit descendere? fecit. 
<mart. epigr. 10 75.14> Dat gratis, ultro dat mihi Galla: nego. 
<mart. epigr. 10 76.1> Hoc, Fortuna, tibi uidetur aequum? 
<mart. epigr. 10 76.2> Ciuis non Syriaeue Parthiaeue, 
<mart. epigr. 10 76.3> Nec de Cappadocis eques catastis, 
<mart. epigr. 10 76.4> Sed de plebe Remi Numaeque uerna, 
<mart. epigr. 10 76.5> Iucundus, probus, innocens amicus, 
<mart. epigr. 10 76.6> Lingua doctus utraque, cuius unum est, 
<mart. epigr. 10 76.7> Sed magnum uitium quod est poeta, 
<mart. epigr. 10 76.8> Pullo Maeuius alget in cucullo, 
<mart. epigr. 10 76.9> Cocco mulio fulget Incitatus. 
<mart. epigr. 10 77.1> Nequius a Caro nihil umquam, Maxime, factum est 
<mart. epigr. 10 77.2> Quam quod febre petit: fecit et illa nefas. 
<mart. epigr. 10 77.3> Saeua nocens febris saltem quartana fuisses! 
<mart. epigr. 10 77.4> Seruari medico debuit ille suo. 
<mart. epigr. 10 78.1> Ibis litoreas, Macer, Salonas, 
<mart. epigr. 10 78.2> Ibit rara fides amorque recti 
<mart. epigr. 10 78.3> Et quae, cum comitem trahit pudorem, 
<mart. epigr. 10 78.4> Semper pauperior redit potestas: 
<mart. epigr. 10 78.5> Felix auriferae colone terrae, 
<mart. epigr. 10 78.6> Rectorem uacuo sinu remittes 
<mart. epigr. 10 78.7> Optabisque moras, et exeuntem 
<mart. epigr. 10 78.8> Vdo Dalmata gaudio sequeris. 
<mart. epigr. 10 78.9> Nos Celtas, Macer, et truces Hiberos 
<mart. epigr. 10 78.10> Cum desiderio tui petemus. 
<mart. epigr. 10 78.11> Sed quaecumque tamen feretur illinc 
<mart. epigr. 10 78.12> Piscosi calamo Tagi notata, 
<mart. epigr. 10 78.13> Macrum(==MA+CRUM) pagina nostra nominabit: 
<mart. epigr. 10 78.14> Sic inter ueteres legar poetas, 
<mart. epigr. 10 78.15> Nec multos mihi praeferas priores, 
<mart. epigr. 10 78.16> Vno sed tibi sim minor Catullo. 
<mart. epigr. 10 79.1> Ad lapidem Torquatus habet praetoria quartum; 
<mart. epigr. 10 79.2> Ad quartum breue rus emit Otacilius. 
<mart. epigr. 10 79.3> Torquatus nitidas uario de marmore thermas 
<mart. epigr. 10 79.4> Extruxit; cucumam fecit Otacilius. 
<mart. epigr. 10 79.5> Disposuit daphnona suo Torquatus in agro; 
<mart. epigr. 10 79.6> Castaneas centum seuit Otacilius. 
<mart. epigr. 10 79.7> Consule Torquato uici fuit ille magister, 
<mart. epigr. 10 79.8> Non minor in tanto uisus honore sibi. 
<mart. epigr. 10 79.9> Grandis ut exiguam bos ranam ruperat olim, 
<mart. epigr. 10 79.10> Sic, puto, Torquatus rumpet Otacilium. 
<mart. epigr. 10 80.1> Plorat Eros, quotiens maculosae pocula murrae 
<mart. epigr. 10 80.2> Inspicit aut pueros nobiliusue citrum, 
<mart. epigr. 10 80.3> Et gemitus imo ducit de pectore quod non 
<mart. epigr. 10 80.4> Tota miser coemat Saepta feratque domum. 
<mart. epigr. 10 80.5> Quam multi faciunt quod Eros sed lumine sicco! 
<mart. epigr. 10 80.6> Pars maior lacrimas ridet et intus habet. 
<mart. epigr. 10 81.1> Cum duo uenissent ad Phyllida mane fututum 
<mart. epigr. 10 81.2> Et nudam cuperet sumere uterque prior, 
<mart. epigr. 10 81.3> Promisit pariter se Phyllis utrique daturam, 
<mart. epigr. 10 81.4> Et dedit: ille pedem sustulit, hic tunicam. 
<mart. epigr. 10 82.1> Si quid nostra tuis adicit uexatio rebus, 
<mart. epigr. 10 82.2> Mane uel a media nocte togatus ero 
<mart. epigr. 10 82.3> Stridentesque feram flatus aquilonis iniqui 
<mart. epigr. 10 82.4> Et patiar nimbos excipiamque niues. 
<mart. epigr. 10 82.5> Sed si non fias quadrante beatior uno 
<mart. epigr. 10 82.6> Per gemitus nostros ingenuasque cruces, 
<mart. epigr. 10 82.7> Parce, precor, fesso uanosque remitte labores 
<mart. epigr. 10 82.8> Qui tibi non prosunt et mihi, Galle, nocent. 
<mart. epigr. 10 83.1> Raros colligis hinc et hinc capillos 
<mart. epigr. 10 83.2> Et latum nitidae, Marine, caluae 
<mart. epigr. 10 83.3> Campum temporibus tegis comatis; 
<mart. epigr. 10 83.4> Sed moti redeunt iubente uento 
<mart. epigr. 10 83.5> Reddunturque sibi caputque nudum 
<mart. epigr. 10 83.6> Cirris grandibus hinc et inde cingunt: 
<mart. epigr. 10 83.7> Inter Spendophorum Telesphorumque 
<mart. epigr. 10 83.8> Cydae stare putabis Hermerotem. 
<mart. epigr. 10 83.9> Vis tu simplicius senem fateri, 
<mart. epigr. 10 83.10> Vt tandem uidearis unus esse? 
<mart. epigr. 10 83.11> Caluo turpius est nihil comato. 
<mart. epigr. 10 84.1> Miraris, quare dormitum non eat Afer? 
<mart. epigr. 10 84.2> Accumbat cum qua, Caediciane, uides. 
<mart. epigr. 10 85.1> Iam senior Ladon Tiberinae nauta carinae 
<mart. epigr. 10 85.2> Proxima dilectis rura parauit aquis. 
<mart. epigr. 10 85.3> Quae cum saepe uagus premeret torrentibus undis 
<mart. epigr. 10 85.4> Thybris et hiberno rumperet arua lacu, 
<mart. epigr. 10 85.5> Emeritam puppim, ripa quae stabat in alta, 
<mart. epigr. 10 85.6> Impleuit saxis opposuitque uadis. 
<mart. epigr. 10 85.7> Sic nimias auertit aquas. quis credere posset? 
<mart. epigr. 10 85.8> Auxilium domino mersa carina tulit. 
<mart. epigr. 10 86.1> Nemo noua caluit sic inflammatus amica 
<mart. epigr. 10 86.2> Flagrauit quanto Laurus amore pilae. 
<mart. epigr. 10 86.3> Sed qui primus erat lusor dum floruit aetas, 
<mart. epigr. 10 86.4> Nunc postquam desit ludere prima pila est. 
<mart. epigr. 10 87.1> Octobres age sentiat kalendas 
<mart. epigr. 10 87.2> Facundi pia Roma Restituti: 
<mart. epigr. 10 87.3> Linguis omnibus et fauete uotis; 
<mart. epigr. 10 87.4> Natalem colimus, tacete lites. 
<mart. epigr. 10 87.5> Apsit cereus aridi clientis, 
<mart. epigr. 10 87.6> Et uani triplices breuesque mappae 
<mart. epigr. 10 87.7> Expectent gelidi iocos Decembris. 
<mart. epigr. 10 87.8> Certent muneribus beatiores: 
<mart. epigr. 10 87.9> Agrippae tumidus negotiator 
<mart. epigr. 10 87.10> Cadmi municipes ferat lacernas; 
<mart. epigr. 10 87.11> Pugnorum reus ebriaeque noctis 
<mart. epigr. 10 87.12> Cenatoria mittat aduocato; 
<mart. epigr. 10 87.13> Infamata uirum puella uicit, 
<mart. epigr. 10 87.14> Veros sardonychas, sed ipsa tradat; 
<mart. epigr. 10 87.15> Mirator ueterum senex auorum 
<mart. epigr. 10 87.16> Donet Phidiaci toreuma caeli; 
<mart. epigr. 10 87.17> Venator leporem, colonus haedum, 
<mart. epigr. 10 87.18> Piscator ferat aequorum rapinas. 
<mart. epigr. 10 87.19> Si mittit sua quisque, quid poetam 
<mart. epigr. 10 87.20> Missurum tibi, Restitute, credis? 
<mart. epigr. 10 88.1> Omnes persequeris praetorum, Cotta, libellos; 
<mart. epigr. 10 88.2> Accipis et ceras. officiosus homo es. 
<mart. epigr. 10 89.1> Iuno labor, Polyclite, tuus et gloria felix, 
<mart. epigr. 10 89.2> Phidiacae cuperent quam meruisse manus, 
<mart. epigr. 10 89.3> Ore nitet tanto quanto superasset in Ide 
<mart. epigr. 10 89.4> Iudice conuictas non dubitante deas. 
<mart. epigr. 10 89.5> Iunonem, Polyclite, suam nisi frater amaret, 
<mart. epigr. 10 89.6> Iunonem poterat frater amare tuam. 
<mart. epigr. 10 90.1> Quid uellis uetulum, Ligeia, cunnum? 
<mart. epigr. 10 90.2> Quid busti cineres tui lacessis? 
<mart. epigr. 10 90.3> Tales munditiae decent puellas 
<mart. epigr. 10 90.4>(Nam tu iam nec anus potes uideri); 
<mart. epigr. 10 90.5> Istud, crede mihi, Ligeia, belle 
<mart. epigr. 10 90.6> Non mater facit Hectoris, sed uxor. 
<mart. epigr. 10 90.7> Erras si tibi cunnus hic uidetur, 
<mart. epigr. 10 90.8> Ad quem mentula pertinere desit. 
<mart. epigr. 10 90.9> Quare si pudor est, Ligeia, noli 
<mart. epigr. 10 90.10> Barbam uellere mortuo leoni. 
<mart. epigr. 10 91.1> Omnes eunuchos habet Almo nec arrigit ipse: 
<mart. epigr. 10 91.2> Et queritur pariat quod sua Polla nihil. 
<mart. epigr. 10 92.1> Marri, quietae cultor et comes uitae, 
<mart. epigr. 10 92.2> Quo ciue prisca gloriatur Atina, 
<mart. epigr. 10 92.3> Has tibi gemellas barbari decus luci 
<mart. epigr. 10 92.4> Commendo pinus ilicesque Faunorum 
<mart. epigr. 10 92.5> Et semidocta uilici manu structas 
<mart. epigr. 10 92.6> Tonantis aras horridique Siluani, 
<mart. epigr. 10 92.7> Quas pinxit agni saepe sanguis aut haedi, 
<mart. epigr. 10 92.8> Dominamque sancti uirginem deam templi, 
<mart. epigr. 10 92.9> Et quem sororis hospitem uides castae 
<mart. epigr. 10 92.10> Martem mearum principem Kalendarum, 
<mart. epigr. 10 92.11> Et delicatae laureum nemus Florae, 
<mart. epigr. 10 92.12> In quod Priapo persequente confugit. 
<mart. epigr. 10 92.13> Hoc omne agelli mite paruuli numen 
<mart. epigr. 10 92.14> Seu tu cruore siue ture placabis: 
<mart. epigr. 10 92.15>"Vbicumque uester Martialis est", dices, 
<mart. epigr. 10 92.16>"Hac ecce mecum dextera litat uobis 
<mart. epigr. 10 92.17> Apsens sacerdos; uos putate praesentem 
<mart. epigr. 10 92.18> Et date duobus quidquid alter optabit". 
<mart. epigr. 10 93.1> Si prior Euganeas, Clemens, Helicaonis oras 
<mart. epigr. 10 93.2> Pictaque pampineis uideris arua iugis, 
<mart. epigr. 10 93.3> Perfer Atestinae nondum uulgata Sabinae 
<mart. epigr. 10 93.4> Carmina, purpurea sed modo culta toga. 
<mart. epigr. 10 93.5> Vt rosa delectat metitur quae pollice primo, 
<mart. epigr. 10 93.6> Sic noua nec mento sordida charta iuuat. 
<mart. epigr. 10 94.1> Non mea Massylus seruat pomaria serpens, 
<mart. epigr. 10 94.2> Regius Alcinoi nec mihi seruit(==SERVIT) ager, 
<mart. epigr. 10 94.3> Sed Nomentana securus germinat hortus 
<mart. epigr. 10 94.4> Arbore, nec furem plumbea mala timent. 
<mart. epigr. 10 94.5> Haec igitur media quae sunt modo nata Subura 
<mart. epigr. 10 94.6> Mittimus autumni cerea poma mei. 
<mart. epigr. 10 95.1> Infantem tibi uir, tibi, Galla, remisit adulter. 
<mart. epigr. 10 95.2> Hi, puto, non dubie se futuisse negant. 
<mart. epigr. 10 96.1> Saepe loquar nimium gentes quod, Auite, remotas 
<mart. epigr. 10 96.2> Miraris, Latia factus in urbe senex, 
<mart. epigr. 10 96.3> Auriferumque Tagum sitiam patriumque Salonem 
<mart. epigr. 10 96.4> Et repetam saturae sordida rura casae. 
<mart. epigr. 10 96.5> Illa placet tellus in qua res parua beatum 
<mart. epigr. 10 96.6> Me facit et tenues luxuriantur opes: 
<mart. epigr. 10 96.7> Pascitur hic, ibi pascit ager; tepet igne maligno 
<mart. epigr. 10 96.8> Hic focus, ingenti lumine lucet ibi; 
<mart. epigr. 10 96.9> Hic pretiosa fames conturbatorque macellus, 
<mart. epigr. 10 96.10> Mensa ibi diuitiis ruris operta sui; 
<mart. epigr. 10 96.11> Quattuor hic aestate togae pluresue teruntur, 
<mart. epigr. 10 96.12> Autumnis ibi me quattuor una tegit. 
<mart. epigr. 10 96.13> I, cole nunc reges, quidquid non praestat amicus 
<mart. epigr. 10 96.14> Cum praestare tibi possit, Auite, locus. 
<mart. epigr. 10 97.1> Dum leuis arsura struitur Libitina papyro, 
<mart. epigr. 10 97.2> Dum murram et casias flebilis uxor emit, 
<mart. epigr. 10 97.3> Iam scrobe, iam lecto, iam pollinctore parato, 
<mart. epigr. 10 97.4> Heredem scripsit me Numa: conualuit. 
<mart. epigr. 10 98.1> Addat cum mihi Caecubum minister 
<mart. epigr. 10 98.2> Idaeo resolutior cinaedo, 
<mart. epigr. 10 98.3> Quo nec filia cultior nec uxor 
<mart. epigr. 10 98.4> Nec mater tua nec soror recumbit, 
<mart. epigr. 10 98.5> Vis spectem potius tuas lucernas 
<mart. epigr. 10 98.6> Aut citrum(==CI+TRUM) uetus Indicosque dentes? 
<mart. epigr. 10 98.7> Suspectus tibi ne tamen recumbam, 
<mart. epigr. 10 98.8> Praesta de grege sordidaque uilla 
<mart. epigr. 10 98.9> Tonsos, horridulos, rudes, pusillos 
<mart. epigr. 10 98.10> Hircosi mihi filios subulci. 
<mart. epigr. 10 98.11> Perdet te dolor hic: habere, Publi, 
<mart. epigr. 10 98.12> Mores non potes hos et hos ministros. 
<mart. epigr. 10 99.1> Si Romana forent haec Socratis ora, fuissent 
<mart. epigr. 10 99.2> Iulius in Saturis qualia Rufus habet. 
<mart. epigr. 10 100.1> Quid, stulte, nostris uersibus tuos misces? 
<mart. epigr. 10 100.2> Cum litigante quid tibi, miser, libro? 
<mart. epigr. 10 100.3> Quid congregare cum leonibus uulpes 
<mart. epigr. 10 100.4> Aquilisque similes facere noctuas quaeris? 
<mart. epigr. 10 100.5> Habeas licebit alterum pedem Ladae, 
<mart. epigr. 10 100.6> Inepte, frustra crure ligneo curres. 
<mart. epigr. 10 101.1> Elysio redeat si forte remissus ab agro 
<mart. epigr. 10 101.2> Ille suo felix Caesare Gabba uetus, 
<mart. epigr. 10 101.3> Qui Capitolinum pariter Gabbamque iocantes 
<mart. epigr. 10 101.4> Audierit dicet: "rustice Gabba, tace". 
<mart. epigr. 10 102.1> Qua factus ratione sit requiris, 
<mart. epigr. 10 102.2> Qui numquam futuit, pater Philinus? 
<mart. epigr. 10 102.3> Gaditanus, Auite, dicat istud, 
<mart. epigr. 10 102.4> Qui scribit nihil et tamen poeta est. 
<mart. epigr. 10 103.1> Municipes, Augusta mihi quos Bilbilis acri 
<mart. epigr. 10 103.2> Monte creat, rapidis quem Salo cingit aquis, 
<mart. epigr. 10 103.3> Ecquid laeta iuuat uestri uos gloria uatis? 
<mart. epigr. 10 103.4> Nam decus et nomen famaque uestra sumus, 
<mart. epigr. 10 103.5> Nec sua plus debet tenui Verona Catullo 
<mart. epigr. 10 103.6> Meque uelit dici non minus illa suum. 
<mart. epigr. 10 103.7> Quattuor accessit tricesima messibus aestas, 
<mart. epigr. 10 103.8> Vt sine me Cereri rustica liba datis, 
<mart. epigr. 10 103.9> Moenia dum colimus dominae pulcherrima Romae: 
<mart. epigr. 10 103.10> Mutauere meas Itala regna comas. 
<mart. epigr. 10 103.11> Excipitis placida reducem si mente, uenimus; 
<mart. epigr. 10 103.12> Aspera si geritis corda, redire licet. 
<mart. epigr. 10 104.1> I nostro comes, i, libelle, Flauo 
<mart. epigr. 10 104.2> Longum per mare, sed fauentis undae, 
<mart. epigr. 10 104.3> Et cursu facili tuisque uentis 
<mart. epigr. 10 104.4> Hispanae pete Tarraconis arces: 
<mart. epigr. 10 104.5> Illinc te rota tollet et citatus 
<mart. epigr. 10 104.6> Altam Bilbilin et tuum Salonem 
<mart. epigr. 10 104.7> Quinto forsitan essedo uidebis. 
<mart. epigr. 10 104.8> Quid mandem tibi quaeris? ut sodales 
<mart. epigr. 10 104.9> Paucos, sed ueteres et ante brumas 
<mart. epigr. 10 104.10> Triginta mihi quattuorque uisos 
<mart. epigr. 10 104.11> Ipsa protinus a uia salutes 
<mart. epigr. 10 104.12> Et nostrum admoneas subinde Flauum 
<mart. epigr. 10 104.13> Iucundos mihi nec laboriosos 
<mart. epigr. 10 104.14> Secessus pretio paret salubri, 
<mart. epigr. 10 104.15> Qui pigrum(==PI+GRUM) faciant tuum parentem. 
<mart. epigr. 10 104.16> Haec sunt. iam tumidus uocat magister 
<mart. epigr. 10 104.17> Castigatque moras, et aura portum 
<mart. epigr. 10 104.18> Laxauit melior: uale, libelle: 
<mart. epigr. 10 104.19> Nauem, scis puto, non moratur unus. 
<mart. epigr. 11 1.1> Quo tu, quo, liber otiose, tendis 
<mart. epigr. 11 1.2> Cultus Sidone non cotidiana? 
<mart. epigr. 11 1.3> Numquid Parthenium uidere? certe: 
<mart. epigr. 11 1.4> Vadas et redeas ineuolutus; 
<mart. epigr. 11 1.5> Libros(==LI+BRO+S) non legit ille sed libellos; 
<mart. epigr. 11 1.6> Nec Musis uacat, aut suis uacaret. 
<mart. epigr. 11 1.7> Ecquid te satis aestimas beatum, 
<mart. epigr. 11 1.8> Contingunt tibi si manus minores? 
<mart. epigr. 11 1.9> Vicini pete porticum Quirini: 
<mart. epigr. 11 1.10> Turbam non habet otiosiorem 
<mart. epigr. 11 1.11> Pompeius uel Agenoris puella, 
<mart. epigr. 11 1.12> Vel primae dominus leuis carinae. 
<mart. epigr. 11 1.13> Sunt illic duo tresue qui reuoluant 
<mart. epigr. 11 1.14> Nostrarum tineas ineptiarum, 
<mart. epigr. 11 1.15> Sed cum sponsio fabulaeque lassae 
<mart. epigr. 11 1.16> De Scorpo fuerint et Incitato. 
<mart. epigr. 11 2.1> Triste supercilium durique seuera Catonis 
<mart. epigr. 11 2.2> Frons et aratoris filia Fabricii 
<mart. epigr. 11 2.3> Et personati fastus et regula morum 
<mart. epigr. 11 2.4> Quidquid et in tenebris non sumus, ite foras. 
<mart. epigr. 11 2.5> Clamant ecce mei "io(==I.O) Saturnalia" uersus: 
<mart. epigr. 11 2.6> Et licet et sub te praeside, Nerua, libet. 
<mart. epigr. 11 2.7> Lectores tetrici salebrosum ediscite Santram: 
<mart. epigr. 11 2.8> Nil mihi uobiscum est: iste liber meus est. 
<mart. epigr. 11 3.1> Non urbana mea tantum Pimpleide gaudent 
<mart. epigr. 11 3.2> Otia nec uacuis auribus ista damus, 
<mart. epigr. 11 3.3> Sed meus in Geticis ad Martia signa pruinis 
<mart. epigr. 11 3.4> A rigido teritur centurione liber, 
<mart. epigr. 11 3.5> Dicitur et nostros cantare Britannia uersus. 
<mart. epigr. 11 3.6> Quid prodest? nescit sacculus ista meus. 
<mart. epigr. 11 3.7> At quam uicturas poteramus pangere chartas 
<mart. epigr. 11 3.8> Quantaque Pieria proelia flare tuba, 
<mart. epigr. 11 3.9> Cum pia reddiderint Augustum numina terris, 
<mart. epigr. 11 3.10> Et Maecenatem si tibi, Roma, darent! 
<mart. epigr. 11 4.1> Sacra laresque Phrygum, quos Troiae maluit heres 
<mart. epigr. 11 4.2> Quam rapere arsuras Laomedontis opes, 
<mart. epigr. 11 4.3> Scriptus et aeterno nunc primum Iuppiter auro 
<mart. epigr. 11 4.4> Et soror et summi filia tota patris, 
<mart. epigr. 11 4.5> Et qui purpureis iam tertia nomina fastis, 
<mart. epigr. 11 4.6> Iane, refers Neruae; uos precor ore pio: 
<mart. epigr. 11 4.7> Hunc omnes seruate ducem, seruate senatum; 
<mart. epigr. 11 4.8> Moribus hic uiuat principis, ille suis. 
<mart. epigr. 11 5.1> Tanta tibi est recti reuerentia, Caesar, et aequi 
<mart. epigr. 11 5.2> Quanta Numae fuerat: sed Numa pauper erat. 
<mart. epigr. 11 5.3> Ardua res haec est, opibus non tradere mores 
<mart. epigr. 11 5.4> Et, cum tot Croesos uiceris, esse Numam. 
<mart. epigr. 11 5.5> Si redeant ueteres, ingentia nomina, patres, 
<mart. epigr. 11 5.6> Elysium liceat si uacuare nemus: 
<mart. epigr. 11 5.7> Te colet inuictus pro libertate Camillus, 
<mart. epigr. 11 5.8> Aurum Fabricius te tribuente uolet; 
<mart. epigr. 11 5.9> Te duce gaudebit Brutus, tibi Sulla cruentus 
<mart. epigr. 11 5.10> Imperium tradet, cum positurus erit; 
<mart. epigr. 11 5.11> Et te priuato cum Caesare Magnus amabit, 
<mart. epigr. 11 5.12> Donabit totas et tibi Crassus opes. 
<mart. epigr. 11 5.13> Ipse quoque infernis reuocatus Ditis ab umbris 
<mart. epigr. 11 5.14> Si Cato reddatur, Caesarianus erit. 
<mart. epigr. 11 6.1> Vnctis falciferi senis diebus, 
<mart. epigr. 11 6.2> Regnator quibus inperat fritillus, 
<mart. epigr. 11 6.3> Versu ludere non laborioso 
<mart. epigr. 11 6.4> Permittis, puto, pilleata Roma. 
<mart. epigr. 11 6.5> Risisti; licet ergo, non uetamur. 
<mart. epigr. 11 6.6> Pallentes procul hinc abite curae; 
<mart. epigr. 11 6.7> Quidquid uenerit obuium loquamur 
<mart. epigr. 11 6.8> Morosa sine cogitatione. 
<mart. epigr. 11 6.9> Misce dimidios, puer, trientes, 
<mart. epigr. 11 6.10> Quales Pythagoras dabat Neroni, 
<mart. epigr. 11 6.11> Misce, Dindyme, sed frequentiores: 
<mart. epigr. 11 6.12> Possum nil ego sobrius; bibenti 
<mart. epigr. 11 6.13> Succurrent mihi quindecim poetae. 
<mart. epigr. 11 6.14> Da nunc basia, sed Catulliana: 
<mart. epigr. 11 6.15> Quae si tot fuerint quot ille dixit, 
<mart. epigr. 11 6.16> Donabo tibi Passerem Catulli. 
<mart. epigr. 11 7.1> Iam certe stupido non dices, Paula, marito, 
<mart. epigr. 11 7.2> Ad moechum quotiens longius ire uoles, 
<mart. epigr. 11 7.3>"Caesar in Albanum iussit me mane uenire, 
<mart. epigr. 11 7.4> Caesar Circeios". iam stropha talis abit. 
<mart. epigr. 11 7.5> Penelopae licet esse tibi sub principe Nerua: 
<mart. epigr. 11 7.6> Sed prohibet scabies ingeniumque uetus. 
<mart. epigr. 11 7.7> Infelix, quid ages? aegram simulabis amicam? 
<mart. epigr. 11 7.8> Haerebit dominae uir comes ipse suae, 
<mart. epigr. 11 7.9> Ibit et ad fratrem tecum matremque patremque. 
<mart. epigr. 11 7.10> Quas igitur fraudes ingeniosa pares? 
<mart. epigr. 11 7.11> Diceret hystericam se forsitan altera moecha 
<mart. epigr. 11 7.12> In Sinuessano uelle sedere lacu. 
<mart. epigr. 11 7.13> Quanto tu melius, quotiens placet ire fututum, 
<mart. epigr. 11 7.14> Quae uerum mauis dicere, Paula, uiro! 
<mart. epigr. 11 8.1> Lassa quod hesterni spirant opobalsama drauci, 
<mart. epigr. 11 8.2> Vltima quod curuo quae cadit aura croco; 
<mart. epigr. 11 8.3> Poma quod hiberna maturescentia capsa, 
<mart. epigr. 11 8.4> Arbore quod uerna luxuriosus ager; 
<mart. epigr. 11 8.5> De Palatinis(==PA+LATINIS) dominae quod Serica prelis, 
<mart. epigr. 11 8.6> Sucina uirginea quod regelata manu; 
<mart. epigr. 11 8.7> Amphora quod nigri, sed longe, fracta Falerni, 
<mart. epigr. 11 8.8> Quod qui Sicanias detinet hortus apes; 
<mart. epigr. 11 8.9> Quod Cosmi redolent alabastra focique deorum, 
<mart. epigr. 11 8.10> Quod modo diuitibus lapsa corona comis: 
<mart. epigr. 11 8.11> Singula quid dicam? non sunt satis; omnia misce: 
<mart. epigr. 11 8.12> Hoc fragrant pueri basia mane mei. 
<mart. epigr. 11 8.13> Scire cupis nomen? si propter basia, dicam. 
<mart. epigr. 11 8.14> Iurasti. nimium scire, Sabine, cupis. 
<mart. epigr. 11 9.1> Clarus fronde Iouis, Romani fama cothurni, 
<mart. epigr. 11 9.2> Spirat Apellea redditus arte Memor. 
<mart. epigr. 11 10.1> Contulit ad saturas ingentia pectora Turnus. 
<mart. epigr. 11 10.2> Cur non ad Memoris carmina? frater erat. 
<mart. epigr. 11 11.1> Tolle, puer, calices tepidique toreumata Nili 
<mart. epigr. 11 11.2> Et mihi secura pocula trade manu 
<mart. epigr. 11 11.3> Trita patrum labris et tonso pura ministro; 
<mart. epigr. 11 11.4> Anticus mensis restituatur honor. 
<mart. epigr. 11 11.5> Te potare decet gemma qui Mentora frangis 
<mart. epigr. 11 11.6> In scaphium moechae, Sardanapalle, tuae. 
<mart. epigr. 11 12.1> Ius tibi natorum uel septem, Zoile, detur, 
<mart. epigr. 11 12.2> Dum matrem nemo det tibi, nemo patrem. 
<mart. epigr. 11 13.1> Quisquis Flaminiam teris, uiator, 
<mart. epigr. 11 13.2> Noli nobile praeterire marmor. 
<mart. epigr. 11 13.3> Vrbis deliciae salesque Nili, 
<mart. epigr. 11 13.4> Ars et gratia, lusus et uoluptas, 
<mart. epigr. 11 13.5> Romani decus et dolor theatri 
<mart. epigr. 11 13.6> Atque omnes Veneres Cupidinesque 
<mart. epigr. 11 13.7> Hoc sunt condita, quo Paris, sepulchro. 
<mart. epigr. 11 14.1> Heredes, nolite breuem sepelire colonum: 
<mart. epigr. 11 14.2> Nam terra est illi quantulacumque grauis. 
<mart. epigr. 11 15.1> Sunt chartae mihi quas Catonis uxor 
<mart. epigr. 11 15.2> Et quas horribiles legant Sabinae: 
<mart. epigr. 11 15.3> Hic totus uolo rideat libellus 
<mart. epigr. 11 15.4> Et sit nequior omnibus libellis. 
<mart. epigr. 11 15.5> Qui uino madeat nec erubescat 
<mart. epigr. 11 15.6> Pingui sordidus esse Cosmiano, 
<mart. epigr. 11 15.7> Ludat cum pueris, amet puellas, 
<mart. epigr. 11 15.8> Nec per circuitus loquatur illam, 
<mart. epigr. 11 15.9> Ex qua nascimur, omnium parentem, 
<mart. epigr. 11 15.10> Quam sanctus Numa mentulam uocabat. 
<mart. epigr. 11 15.11> Versus hos tamen esse tu memento 
<mart. epigr. 11 15.12> Saturnalicios, Apollinaris: 
<mart. epigr. 11 15.13> Mores non habet hic meos libellus. 
<mart. epigr. 11 16.1> Qui grauis es nimium, potes hinc iam, lector, abire 
<mart. epigr. 11 16.2> Quo libet: urbanae scripsimus ista togae; 
<mart. epigr. 11 16.3> Iam mea Lampsacio lasciuit pagina uersu 
<mart. epigr. 11 16.4> Et Tartesiaca concrepat aera manu. 
<mart. epigr. 11 16.5> O quotiens rigida pulsabis pallia uena, 
<mart. epigr. 11 16.6> Sis grauior Curio Fabricioque licet! 
<mart. epigr. 11 16.7> Tu quoque nequitias nostri lususque libelli 
<mart. epigr. 11 16.8> Vda, puella, leges, sis Patauina licet. 
<mart. epigr. 11 16.9> Erubuit posuitque meum Lucretia librum, 
<mart. epigr. 11 16.10> Sed coram Bruto; Brute, recede: leget. 
<mart. epigr. 11 17.1> Non omnis nostri nocturna est pagina libri: 
<mart. epigr. 11 17.2> Inuenies et quod mane, Sabine, legas. 
<mart. epigr. 11 18.1> Donasti, Lupe, rus sub urbe nobis; 
<mart. epigr. 11 18.2> Sed rus est mihi maius in fenestra. 
<mart. epigr. 11 18.3> Rus hoc dicere, rus potes uocare? 
<mart. epigr. 11 18.4> In quo ruta facit nemus Dianae, 
<mart. epigr. 11 18.5> Argutae tegit ala quod cicadae, 
<mart. epigr. 11 18.6> Quod formica die comedit uno, 
<mart. epigr. 11 18.7> Clusae cui folium rosae corona est; 
<mart. epigr. 11 18.8> In quo non magis inuenitur herba 
<mart. epigr. 11 18.9> Quam Cosmi folium piperue crudum; 
<mart. epigr. 11 18.10> In quo nec cucumis iacere rectus 
<mart. epigr. 11 18.11> Nec serpens habitare tota possit. 
<mart. epigr. 11 18.12> Vrucam male pascit hortus unam, 
<mart. epigr. 11 18.13> Consumpto moritur culix salicto, 
<mart. epigr. 11 18.14> Et talpa est mihi fossor atque arator. 
<mart. epigr. 11 18.15> Non boletus hiare, non mariscae 
<mart. epigr. 11 18.16> Ridere aut uiolae patere possunt. 
<mart. epigr. 11 18.17> Finis mus populatur et colono 
<mart. epigr. 11 18.18> Tamquam sus Calydonius timetur, 
<mart. epigr. 11 18.19> Et sublata uolantis ungue Prognes 
<mart. epigr. 11 18.20> In nido seges est hirundinino; 
<mart. epigr. 11 18.21> Et cum stet sine falce mentulaque, 
<mart. epigr. 11 18.22> Non est dimidio locus Priapo. 
<mart. epigr. 11 18.23> Vix implet cocleam peracta messis, 
<mart. epigr. 11 18.24> Et mustum nuce condimus picata. 
<mart. epigr. 11 18.25> Errasti, Lupe, littera sed una: 
<mart. epigr. 11 18.26> Nam quo tempore praedium dedisti, 
<mart. epigr. 11 18.27> Mallem tu mihi prandium dedisses. 
<mart. epigr. 11 19.1> Quaeris cur nolim te ducere, Galla? diserta es. 
<mart. epigr. 11 19.2> Saepe soloecismum mentula nostra facit. 
<mart. epigr. 11 20.1> Caesaris Augusti lasciuos, liuide, uersus 
<mart. epigr. 11 20.2> Sex lege, qui tristis uerba Latina legis: 
<mart. epigr. 11 20.3>"Quod futuit Glaphyran Antonius, hanc mihi poenam 
<mart. epigr. 11 20.4> Fuluia constituit, se quoque uti futuam. 
<mart. epigr. 11 20.5> Fuluiam ego ut futuam? quid si me Manius oret 
<mart. epigr. 11 20.6> Pedicem, faciam? non puto, si sapiam. 
<mart. epigr. 11 20.7>"Aut futue, aut pugnemus" ait. quid quod mihi uita 
<mart. epigr. 11 20.8> Carior est ipsa mentula? signa canant"! 
<mart. epigr. 11 20.9> Apsoluis lepidos nimirum, Auguste, libellos, 
<mart. epigr. 11 20.10> Qui scis Romana simplicitate loqui. 
<mart. epigr. 11 21.1> Lydia tam laxa est equitis quam culus aeni, 
<mart. epigr. 11 21.2> Quam celer arguto qui sonat aere trochus, 
<mart. epigr. 11 21.3> Quam rota transmisso totiens impacta petauro, 
<mart. epigr. 11 21.4> Quam uetus a crassa calceus udus aqua, 
<mart. epigr. 11 21.5> Quam quae rara uagos expectant retia turdos, 
<mart. epigr. 11 21.6> Quam Pompeiano uela negata Noto, 
<mart. epigr. 11 21.7> Quam quae de pthisico lapsa est armilla cinaedo, 
<mart. epigr. 11 21.8> Culcita Leuconico quam uiduata suo, 
<mart. epigr. 11 21.9> Quam ueteres bracae Brittonis pauperis, et quam 
<mart. epigr. 11 21.10> Turpe Rauennatis guttur onocrotali. 
<mart. epigr. 11 21.11> Hanc in piscina dicor futuisse marina. 
<mart. epigr. 11 21.12> Nescio; piscinam me futuisse puto. 
<mart. epigr. 11 22.1> Mollia quod niuei duro teris ore Galaesi 
<mart. epigr. 11 22.2> Basia, quod nudo cum Ganymede iaces, 
<mart. epigr. 11 22.3>-Quis negat? -hoc nimium est. sed sit satis; inguina saltem 
<mart. epigr. 11 22.4> Parce fututrici sollicitare manu. 
<mart. epigr. 11 22.5> Leuibus in pueris plus haec quam mentula peccat 
<mart. epigr. 11 22.6> Et faciunt digiti praecipitantque uirum: 
<mart. epigr. 11 22.7> Inde tragus celeresque pili mirandaque matri 
<mart. epigr. 11 22.8> Barba nec in clara balnea luce placent. 
<mart. epigr. 11 22.9> Diuisit natura marem: pars una puellis, 
<mart. epigr. 11 22.10> Vna uiris genita est. utere parte tua. 
<mart. epigr. 11 23.1> Nubere Sila mihi nulla non lege parata est; 
<mart. epigr. 11 23.2> Sed Silam nulla ducere lege uolo. 
<mart. epigr. 11 23.3> Cum tamen instaret, "deciens mihi dotis in auro 
<mart. epigr. 11 23.4> Sponsa dabis" dixi; "quid minus esse potest? 
<mart. epigr. 11 23.5> Nec futuam quamuis prima te nocte maritus, 
<mart. epigr. 11 23.6> Communis tecum nec mihi lectus erit; 
<mart. epigr. 11 23.7> Complectarque meam, nec tu prohibebis, amicam, 
<mart. epigr. 11 23.8> Ancillam mittes et mihi iussa tuam. 
<mart. epigr. 11 23.9> Te spectante dabit nobis lasciua minister 
<mart. epigr. 11 23.10> Basia, siue meus siue erit ille tuus. 
<mart. epigr. 11 23.11> Ad cenam uenies, sed sic diuisa recumbes 
<mart. epigr. 11 23.12> Vt non tangantur pallia nostra tuis. 
<mart. epigr. 11 23.13> Oscula rara dabis nobis et non dabis ultro, 
<mart. epigr. 11 23.14> Nec quasi nupta dabis sed quasi mater anus. 
<mart. epigr. 11 23.15> Si potes ista pati, si nil perferre recusas, 
<mart. epigr. 11 23.16> Inuenies qui te ducere, Sila, uelit". 
<mart. epigr. 11 24.1> Dum te prosequor et domum reduco, 
<mart. epigr. 11 24.2> Aurem dum tibi praesto garrienti, 
<mart. epigr. 11 24.3> Et quidquid loqueris facisque laudo, 
<mart. epigr. 11 24.4> Quot uersus poterant, Labulle, nasci! 
<mart. epigr. 11 24.5> Hoc damnum tibi non uidetur esse, 
<mart. epigr. 11 24.6> Si quod Roma legit, requirit hospes, 
<mart. epigr. 11 24.7> Non deridet eques, tenet senator, 
<mart. epigr. 11 24.8> Laudat causidicus, poeta carpit, 
<mart. epigr. 11 24.9> Propter te perit- hoc, Labulle, uerum est-? 
<mart. epigr. 11 24.10> Hoc quisquam ferat? ut tibi tuorum 
<mart. epigr. 11 24.11> Sit maior numerus togatulorum, 
<mart. epigr. 11 24.12> Librorum(==LI+BRO+RUM) mihi sit minor meorum? 
<mart. epigr. 11 24.13> Triginta prope iam diebus una est 
<mart. epigr. 11 24.14> Nobis pagina uix peracta. sic fit 
<mart. epigr. 11 24.15> Cum cenare domi poeta non uult. 
<mart. epigr. 11 25.1> Illa salax nimium nec paucis nota puellis 
<mart. epigr. 11 25.2> Stare Lino desit mentula. lingua, caue. 
<mart. epigr. 11 26.1> O mihi grata quies, o blanda, Telesphore, cura, 
<mart. epigr. 11 26.2> Qualis in amplexu non fuit ante meo: 
<mart. epigr. 11 26.3> Basia da nobis uetulo, puer, uda Falerno, 
<mart. epigr. 11 26.4> Pocula da labris facta minora tuis. 
<mart. epigr. 11 26.5> Addideris super haec Veneris si gaudia uera, 
<mart. epigr. 11 26.6> Esse negem melius cum Ganymede Ioui. 
<mart. epigr. 11 27.1> Ferreus es, si stare potest tibi mentula, Flacce, 
<mart. epigr. 11 27.2> Cum te sex cyathos orat amica gari, 
<mart. epigr. 11 27.3> Vel duo frusta rogat cybii tenuemue lacertum 
<mart. epigr. 11 27.4> Nec dignam toto se botryone putat; 
<mart. epigr. 11 27.5> Cui portat gaudens ancilla paropside rubra 
<mart. epigr. 11 27.6> Allecem, sed quam protinus illa uoret; 
<mart. epigr. 11 27.7> Aut cum perfricuit frontem posuitque pudorem, 
<mart. epigr. 11 27.8> Sucida palliolo uellera quinque petit. 
<mart. epigr. 11 27.9> At mea me libram foliati poscat amica 
<mart. epigr. 11 27.10> Aut uirides gemmas sardonychasue pares, 
<mart. epigr. 11 27.11> Nec nisi prima uelit de Tusco Serica uico 
<mart. epigr. 11 27.12> Aut centum aureolos sic uelut aera roget. 
<mart. epigr. 11 27.13> Nunc tu uelle putas haec me donare puellae? 
<mart. epigr. 11 27.14> Nolo sed his ut sit digna puella uolo. 
<mart. epigr. 11 28.1> Inuasit medici Nasica phreneticus Eucti 
<mart. epigr. 11 28.2> Et percidit Hylan. hic, puto, sanus erat. 
<mart. epigr. 11 29.1> Languida cum uetula tractare uirilia dextra 
<mart. epigr. 11 29.2> Coepisti, iugulor pollice, Phylli, tuo: 
<mart. epigr. 11 29.3> Nam cum me murem, cum me tua lumina dicis, 
<mart. epigr. 11 29.4> Horis me refici uix puto posse decem. 
<mart. epigr. 11 29.5> Blanditias nescis: "dabo" dic "tibi milia centum; 
<mart. epigr. 11 29.6> Et dabo Setini iugera culta soli; 
<mart. epigr. 11 29.7> Accipe uina, domum, pueros, chrysendeta, mensas". 
<mart. epigr. 11 29.8> Nil opus est digitis: sic mihi, Phylli, frica. 
<mart. epigr. 11 30.1> Os male causidicis et dicis olere poetis. 
<mart. epigr. 11 30.2> Sed fellatori, Zoile, peius olet. 
<mart. epigr. 11 31.1> Atreus Caecilius cucurbitarum 
<mart. epigr. 11 31.2> Sic illas quasi filios Thyestae 
<mart. epigr. 11 31.3> In partes lacerat secatque mille. 
<mart. epigr. 11 31.4> Gustu protinus has edes in ipso, 
<mart. epigr. 11 31.5> Has prima feret alteraue cena. 
<mart. epigr. 11 31.6> Has cena tibi tertia reponet, 
<mart. epigr. 11 31.7> Hinc seras epidipnidas parabit. 
<mart. epigr. 11 31.8> Hinc pistor fatuas facit placentas, 
<mart. epigr. 11 31.9> Hinc et multiplices struit tabellas 
<mart. epigr. 11 31.10> Et notas caryotidas theatris. 
<mart. epigr. 11 31.11> Hinc exit uarium coco minutal, 
<mart. epigr. 11 31.12> Vt lentem positam fabamque credas; 
<mart. epigr. 11 31.13> Boletos imitatur et botellos, 
<mart. epigr. 11 31.14> Et caudam cybii breuesque maenas. 
<mart. epigr. 11 31.15> Hinc cellarius experitur artes, 
<mart. epigr. 11 31.16> Vt condat uario uafer sapore 
<mart. epigr. 11 31.17> In rutae folium Capelliana. 
<mart. epigr. 11 31.18> Sic inplet gabatas paropsidesque, 
<mart. epigr. 11 31.19> Et leues scutulas cauasque lances. 
<mart. epigr. 11 31.20> Hoc lautum uocat, hoc putat uenustum, 
<mart. epigr. 11 31.21> Vnum ponere ferculis tot assem. 
<mart. epigr. 11 32.1> Nec toga nec focus est nec tritus cimice lectus 
<mart. epigr. 11 32.2> Nec tibi de bibula sarta palude teges, 
<mart. epigr. 11 32.3> Nec puer aut senior, nulla est ancilla nec infans, 
<mart. epigr. 11 32.4> Nec sera nec clauis nec canis atque calix. 
<mart. epigr. 11 32.5> Tu tamen affectas, Nestor, dici atque uideri 
<mart. epigr. 11 32.6> Pauper et in populo quaeris habere locum. 
<mart. epigr. 11 32.7> Mentiris uanoque tibi blandiris honore. 
<mart. epigr. 11 32.8> Non est paupertas, Nestor, habere nihil. 
<mart. epigr. 11 33.1> Saepius ad palmam prasinus post fata Neronis 
<mart. epigr. 11 33.2> Peruenit et uictor praemia plura refert. 
<mart. epigr. 11 33.3> I nunc, liuor edax, dic te cessisse Neroni: 
<mart. epigr. 11 33.4> Vicit nimirum non Nero, sed prasinus. 
<mart. epigr. 11 34.1> Aedes emit Aper sed quas nec noctua uellet 
<mart. epigr. 11 34.2> Esse suas; adeo nigra uetusque casa est. 
<mart. epigr. 11 34.3> Vicinos illi nitidus Maro possidet hortos. 
<mart. epigr. 11 34.4> Cenabit belle, non habitabit Aper. 
<mart. epigr. 11 35.1> Ignotos mihi cum uoces trecentos, 
<mart. epigr. 11 35.2> Quare non ueniam uocatus ad te 
<mart. epigr. 11 35.3> Miraris quererisque litigasque. 
<mart. epigr. 11 35.4> Solus ceno, Fabulle, non libenter. 
<mart. epigr. 11 36.1> Gaius hanc lucem gemma mihi Iulius alba 
<mart. epigr. 11 36.2> Signat, io, uotis redditus ecce meis: 
<mart. epigr. 11 36.3> Desperasse iuuat ueluti iam rupta sororum 
<mart. epigr. 11 36.4> Fila; minus gaudent qui timuere nihil. 
<mart. epigr. 11 36.5> Hypne, quid expectas, piger? immortale Falernum 
<mart. epigr. 11 36.6> Funde, senem poscunt talia uota cadum: 
<mart. epigr. 11 36.7> Quincunces et sex cyathos besemque bibamus, 
<mart. epigr. 11 36.8> GAIVS ut fiat IVLIVS et PROCVLVS. 
<mart. epigr. 11 37.1> Zoile, quid tota gemmam praecingere libra 
<mart. epigr. 11 37.2> Te iuuat et miserum perdere sardonycha? 
<mart. epigr. 11 37.3> Anulus iste tuis fuerat modo cruribus aptus: 
<mart. epigr. 11 37.4> Non eadem digitis pondera conueniunt. 
<mart. epigr. 11 38.1> Mulio uiginti uenit modo milibus, Aule. 
<mart. epigr. 11 38.2> Miraris pretium tam graue? surdus erat. 
<mart. epigr. 11 39.1> Cunarum fueras motor, Charideme, mearum 
<mart. epigr. 11 39.2> Et pueri custos adsiduusque comes. 
<mart. epigr. 11 39.3> Iam mihi nigrescunt tonsa sudaria barba 
<mart. epigr. 11 39.4> Et queritur labris puncta puella meis; 
<mart. epigr. 11 39.5> Sed tibi non creui: te noster uilicus horret, 
<mart. epigr. 11 39.6> Te dispensator, te domus ipsa pauet. 
<mart. epigr. 11 39.7> Ludere nec nobis nec tu permittis amare; 
<mart. epigr. 11 39.8> Nil mihi uis et uis cuncta licere tibi. 
<mart. epigr. 11 39.9> Corripis, obseruas, quereris, suspiria ducis, 
<mart. epigr. 11 39.10> Et uix a ferulis temperat ira tua. 
<mart. epigr. 11 39.11> Si Tyrios sumpsi cultus unxiue capillos, 
<mart. epigr. 11 39.12> Exclamas "numquam fecerat ista pater"; 
<mart. epigr. 11 39.13> Et numeras nostros astricta fronte trientes, 
<mart. epigr. 11 39.14> Tamquam de cella sit cadus ille tua. 
<mart. epigr. 11 39.15> Desine; non possum libertum ferre Catonem. 
<mart. epigr. 11 39.16> Esse uirum iam me dicet amica tibi. 
<mart. epigr. 11 40.1> Formonsam Glyceran amat Lupercus 
<mart. epigr. 11 40.2> Et solus tenet imperatque solus. 
<mart. epigr. 11 40.3> Quam toto sibi mense non fututam 
<mart. epigr. 11 40.4> Cum tristis quereretur et roganti 
<mart. epigr. 11 40.5> Causam reddere uellet Aeliano, 
<mart. epigr. 11 40.6> Respondit Glycerae dolere dentes. 
<mart. epigr. 11 41.1> Indulget pecori nimium dum pastor Amyntas 
<mart. epigr. 11 41.2> Et gaudet fama luxuriaque gregis, 
<mart. epigr. 11 41.3> Cedentes oneri ramos siluamque fluentem 
<mart. epigr. 11 41.4> Vicit, concussas ipse secutus opes. 
<mart. epigr. 11 41.5> Triste nemus dirae uetuit superesse rapinae 
<mart. epigr. 11 41.6> Damnauitque rogis noxia ligna pater. 
<mart. epigr. 11 41.7> Pingues, Lygde, sues habeat uicinus Iollas: 
<mart. epigr. 11 41.8> Te satis est nobis adnumerare pecus. 
<mart. epigr. 11 42.1> Viuida cum poscas epigrammata, mortua ponis 
<mart. epigr. 11 42.2> Lemmata. qui fieri, Caeciliane, potest? 
<mart. epigr. 11 42.3> Mella iubes Hyblaea tibi uel Hymettia nasci, 
<mart. epigr. 11 42.4> Et thyma Cecropiae Corsica ponis api! 
<mart. epigr. 11 43.1> Deprensum in puero tetricis me uocibus, uxor, 
<mart. epigr. 11 43.2> Corripis et culum te quoque habere refers. 
<mart. epigr. 11 43.3> Dixit idem quotiens lasciuo Iuno Tonanti? 
<mart. epigr. 11 43.4> Ille tamen grandi cum Ganymede iacet. 
<mart. epigr. 11 43.5> Incuruabat Hylan posito Tirynthius arcu: 
<mart. epigr. 11 43.6> Tu Megaran credis non habuisse natis? 
<mart. epigr. 11 43.7> Torquebat Phoebum Daphne fugitiua: sed illas 
<mart. epigr. 11 43.8> Oebalius flammas iussit abire puer. 
<mart. epigr. 11 43.9> Briseis multum quamuis auersa iaceret, 
<mart. epigr. 11 43.10> Aeacidae propior leuis amicus erat. 
<mart. epigr. 11 43.11> Parce tuis igitur dare mascula nomina rebus 
<mart. epigr. 11 43.12> Teque puta cunnos, uxor, habere duos. 
<mart. epigr. 11 44.1> Orbus es et locuples et Bruto consule natus: 
<mart. epigr. 11 44.2> Esse tibi ueras credis amicitias? 
<mart. epigr. 11 44.3> Sunt uerae, sed quas iuuenis, quas pauper habebas. 
<mart. epigr. 11 44.4> Qui nouus est, mortem diligit ille tuam. 
<mart. epigr. 11 45.1> Intrasti quotiens inscriptae limina cellae, 
<mart. epigr. 11 45.2> Seu puer adrisit siue puella tibi, 
<mart. epigr. 11 45.3> Contentus non es foribus ueloque seraque, 
<mart. epigr. 11 45.4> Secretumque iubes grandius esse tibi: 
<mart. epigr. 11 45.5> Oblinitur minimae si qua est suspicio rimae 
<mart. epigr. 11 45.6> Punctaque lasciua quae terebrantur acu. 
<mart. epigr. 11 45.7> Nemo est tam teneri tam sollicitique pudoris 
<mart. epigr. 11 45.8> Qui uel pedicat, Canthare, uel futuit. 
<mart. epigr. 11 46.1> Iam nisi per somnum non arrigis et tibi, Maeui, 
<mart. epigr. 11 46.2> Incipit in medios meiere uerpa pedes, 
<mart. epigr. 11 46.3> Truditur et digitis pannucea mentula lassis 
<mart. epigr. 11 46.4> Nec leuat exstinctum sollicitata caput. 
<mart. epigr. 11 46.5> Quid miseros frustra cunnos culosque lacessis? 
<mart. epigr. 11 46.6> Summa petas: illic mentula uiuit anus. 
<mart. epigr. 11 47.1> Omnia femineis quare dilecta cateruis 
<mart. epigr. 11 47.2> Balnea deuitat Lattara? ne futuat. 
<mart. epigr. 11 47.3> Cur nec Pompeia lentus spatiatur in umbra 
<mart. epigr. 11 47.4> Nec petit Inachidos limina? ne futuat. 
<mart. epigr. 11 47.5> Cur Lacedaemonio luteum ceromate corpus 
<mart. epigr. 11 47.6> Perfundit gelida Virgine? ne futuat. 
<mart. epigr. 11 47.7> Cum sic feminei generis contagia uitet, 
<mart. epigr. 11 47.8> Cur lingit cunnum Lattara? ne futuat. 
<mart. epigr. 11 48.1> Silius haec magni celebrat monimenta Maronis, 
<mart. epigr. 11 48.2> Iugera facundi qui Ciceronis habet. 
<mart. epigr. 11 48.3> Heredem dominumque sui tumuliue larisue 
<mart. epigr. 11 48.4> Non alium mallet nec Maro nec Cicero. 
<mart. epigr. 11 49.1> Nulla est hora tibi qua non me, Phylli, furentem 
<mart. epigr. 11 49.2> Despolies: tanta calliditate rapis. 
<mart. epigr. 11 49.3> Nunc plorat speculo fallax ancilla relicto, 
<mart. epigr. 11 49.4> Gemma uel a digito uel cadit aure lapis; 
<mart. epigr. 11 49.5> Nunc furtiua lucri fieri bombycina possunt, 
<mart. epigr. 11 49.6> Profertur Cosmi nunc mihi siccus onyx; 
<mart. epigr. 11 49.7> Amphora nunc petitur nigri cariosa Falerni, 
<mart. epigr. 11 49.8> Expiet ut somnos garrula saga tuos; 
<mart. epigr. 11 49.9> Nunc ut emam grandemue lupum mullumue bilibrem, 
<mart. epigr. 11 49.10> Indixit cenam diues amica tibi. 
<mart. epigr. 11 49.11> Sit pudor et tandem ueri respectus et aequi: 
<mart. epigr. 11 49.12> Nil tibi, Phylli, nego; nil mihi, Phylli, nega. 
<mart. epigr. 11 50.1> Iam prope desertos cineres et sancta Maronis 
<mart. epigr. 11 50.2> Nomina qui coleret pauper et unus erat. 
<mart. epigr. 11 50.3> Silius optatae succurrere censuit umbrae, 
<mart. epigr. 11 50.4> Silius et uatem, non minor, ipse, colit. 
<mart. epigr. 11 51.1> Tanta est quae Titio columna pendet 
<mart. epigr. 11 51.2> Quantam Lampsaciae colunt puellae. 
<mart. epigr. 11 51.3> Hic nullo comitante nec molesto 
<mart. epigr. 11 51.4> Thermis grandibus et suis lauatur. 
<mart. epigr. 11 51.5> Anguste Titius tamen lauatur. 
<mart. epigr. 11 52.1> Cenabis belle, Iuli Cerialis, apud me; 
<mart. epigr. 11 52.2> Conditio est melior si tibi nulla, ueni. 
<mart. epigr. 11 52.3> Octauam poteris seruare; lauabimur una: 
<mart. epigr. 11 52.4> Scis quam sint Stephani balnea iuncta mihi. 
<mart. epigr. 11 52.5> Prima tibi dabitur uentri lactuca mouendo 
<mart. epigr. 11 52.6> Vtilis, et porris fila resecta suis, 
<mart. epigr. 11 52.7> Mox uetus et tenui maior cordyla lacerto, 
<mart. epigr. 11 52.8> Sed quam cum rutae frondibus oua tegant; 
<mart. epigr. 11 52.9> Altera non derunt tenui uersata fauilla, 
<mart. epigr. 11 52.10> Et Velabrensi massa coacta foco, 
<mart. epigr. 11 52.11> Et quae Picenum senserunt frigus oliuae. 
<mart. epigr. 11 52.12> Haec satis in gustu. cetera nosse cupis? 
<mart. epigr. 11 52.13> Mentiar, ut uenias: pisces, conchylia, sumen, 
<mart. epigr. 11 52.14> Et chortis saturas atque paludis aues, 
<mart. epigr. 11 52.15> Quae nec Stella solet rara nisi ponere cena. 
<mart. epigr. 11 52.16> Plus ego polliceor: nil recitabo tibi, 
<mart. epigr. 11 52.17> Ipse tuos nobis relegas licet usque Gigantas 
<mart. epigr. 11 52.18> Rura uel aeterno proxima Vergilio. 
<mart. epigr. 11 53.1> Claudia caeruleis cum sit Rufina Britannis 
<mart. epigr. 11 53.2> Edita, quam Latiae pectora gentis habet! 
<mart. epigr. 11 53.3> Quale decus formae! Romanam credere matres 
<mart. epigr. 11 53.4> Italides possunt, Atthides esse suam. 
<mart. epigr. 11 53.5> Di bene quod sancto peperit fecunda marito, 
<mart. epigr. 11 53.6> Quod sperat generos quodque puella nurus. 
<mart. epigr. 11 53.7> Sic placeat superis ut coniuge gaudeat uno 
<mart. epigr. 11 53.8> Et semper natis gaudeat illa tribus. 
<mart. epigr. 11 54.1> Vnguenta et casias et olentem funera murram 
<mart. epigr. 11 54.2> Turaque de medio semicremata rogo 
<mart. epigr. 11 54.3> Et quae de Stygio rapuisti cinnama lecto, 
<mart. epigr. 11 54.4> Improbe, de turpi, Zoile, redde sinu. 
<mart. epigr. 11 54.5> A pedibus didicere manus peccare proteruae. 
<mart. epigr. 11 54.6> Non miror furem, qui fugitiuus eras. 
<mart. epigr. 11 55.1> Hortatur fieri quod te Lupus, Vrbice, patrem, 
<mart. epigr. 11 55.2> Ne credas; nihil est quod minus ille uelit. 
<mart. epigr. 11 55.3> Ars est captandi quod nolis uelle uideri; 
<mart. epigr. 11 55.4> Ne facias optat quod rogat ut facias. 
<mart. epigr. 11 55.5> Dicat praegnantem tua se Cosconia tantum: 
<mart. epigr. 11 55.6> Pallidior fiet iam pariente Lupus. 
<mart. epigr. 11 55.7> At tu consilio uidearis ut usus amici, 
<mart. epigr. 11 55.8> Sic morere ut factum te putet esse patrem. 
<mart. epigr. 11 56.1> Quod nimium mortem, Chaeremon Stoice, laudas, 
<mart. epigr. 11 56.2> Vis animum mirer suspiciamque tuum? 
<mart. epigr. 11 56.3> Hanc tibi uirtutem fracta facit urceus ansa, 
<mart. epigr. 11 56.4> Et tristis nullo qui tepet igne focus, 
<mart. epigr. 11 56.5> Et teges et cimex et nudi sponda grabati, 
<mart. epigr. 11 56.6> Et breuis atque eadem nocte dieque toga. 
<mart. epigr. 11 56.7> O quam magnus homo es qui faece rubentis aceti 
<mart. epigr. 11 56.8> Et stipula et nigro pane carere potes! 
<mart. epigr. 11 56.9> Leuconicis agedum tumeat tibi culcita lanis 
<mart. epigr. 11 56.10> Constringatque tuos purpura pexa toros, 
<mart. epigr. 11 56.11> Dormiat et tecum qui cum modo Caecuba miscet 
<mart. epigr. 11 56.12> Conuiuas roseo torserat ore puer: 
<mart. epigr. 11 56.13> O quam tu cupies ter uiuere Nestoris annos 
<mart. epigr. 11 56.14> Et nihil ex ulta perdere luce uoles! 
<mart. epigr. 11 56.15> Rebus in angustis facile est contemnere uitam: 
<mart. epigr. 11 56.16> Fortiter ille facit qui miser esse potest. 
<mart. epigr. 11 57.1> Miraris docto quod carmina mitto Seuero, 
<mart. epigr. 11 57.2> Ad cenam cum te, docte Seuere, uocem? 
<mart. epigr. 11 57.3> Iuppiter ambrosia satur est et nectare uiuit; 
<mart. epigr. 11 57.4> Nos tamen exta Ioui cruda merumque damus. 
<mart. epigr. 11 57.5> Omnia cum tibi sint dono concessa deorum, 
<mart. epigr. 11 57.6> Si quod habes non uis, ergo quid accipies? 
<mart. epigr. 11 58.1> Cum me uelle uides tentumque, Telesphore, sentis, 
<mart. epigr. 11 58.2> Magna rogas- puta me uelle negare: licet?- 
<mart. epigr. 11 58.3> Et nisi iuratus dixi "dabo", subtrahis illas, 
<mart. epigr. 11 58.4> Permittunt in me quae tibi multa, natis. 
<mart. epigr. 11 58.5> Quid si me tonsor, cum stricta nouacula supra est, 
<mart. epigr. 11 58.6> Tunc libertatem diuitiasque roget? 
<mart. epigr. 11 58.7> Promittam; neque enim rogat illo tempore tonsor, 
<mart. epigr. 11 58.8> Latro rogat; res est imperiosa timor: 
<mart. epigr. 11 58.9> Sed fuerit curua cum tuta nouacula theca, 
<mart. epigr. 11 58.10> Frangam tonsori crura manusque simul. 
<mart. epigr. 11 58.11> At tibi nil faciam, sed lota mentula lana 
<mart. epigr. 11 58.12> LAIKA/ZEIN cupidae dicet auaritiae. 
<mart. epigr. 11 59.1> Senos Charinus omnibus digitis gerit 
<mart. epigr. 11 59.2> Nec nocte ponit anulos 
<mart. epigr. 11 59.3> Nec cum lauatur. causa quae sit quaeritis? 
<mart. epigr. 11 59.4> Dactyliothecam non habet. 
<mart. epigr. 11 60.1> Sit Phlogis an Chione Veneri magis apta requiris? 
<mart. epigr. 11 60.2> Pulchrior est Chione; sed Phlogis ulcus habet, 
<mart. epigr. 11 60.3> Vlcus habet Priami quod tendere possit alutam 
<mart. epigr. 11 60.4> Quodque senem Pelian non sinat esse senem, 
<mart. epigr. 11 60.5> Vlcus habet quod habere suam uult quisque puellam, 
<mart. epigr. 11 60.6> Quod sanare Criton, non quod Hygia potest: 
<mart. epigr. 11 60.7> At Chione non sentit opus nec uocibus ullis 
<mart. epigr. 11 60.8> Adiuuat, absentem marmoreamue putes. 
<mart. epigr. 11 60.9> Exorare, dei, si uos tam magna liceret 
<mart. epigr. 11 60.10> Et bona uelletis tam pretiosa dare, 
<mart. epigr. 11 60.11> Hoc quod habet Chione corpus faceretis haberet 
<mart. epigr. 11 60.12> Vt Phlogis, et Chione quod Phlogis ulcus habet. 
<mart. epigr. 11 61.1> Lingua maritus, moechus ore Nanneius, 
<mart. epigr. 11 61.2> Summemmianis inquinatior buccis; 
<mart. epigr. 11 61.3> Quem cum fenestra uidit a Suburana 
<mart. epigr. 11 61.4> Obscena nudum Leda, fornicem cludit 
<mart. epigr. 11 61.5> Mediumque mauult basiare quam summum; 
<mart. epigr. 11 61.6> Modo qui per omnes uiscerum tubos ibat 
<mart. epigr. 11 61.7> Et uoce certa consciaque dicebat 
<mart. epigr. 11 61.8> Puer an puella matris esset in uentre: 
<mart. epigr. 11 61.9>-Gaudete cunni; uestra nataque res acta est- 
<mart. epigr. 11 61.10> Arrigere linguam non potest fututricem. 
<mart. epigr. 11 61.11> Nam dum tumenti mersus haeret in uulua 
<mart. epigr. 11 61.12> Et uagientes intus audit infantes, 
<mart. epigr. 11 61.13> Partem gulosam soluit indecens morbus. 
<mart. epigr. 11 61.14> Nec purus esse nunc potest nec impurus. 
<mart. epigr. 11 62.1> Lesbia se iurat gratis numquam esse fututam. 
<mart. epigr. 11 62.2> Verum est. cum futui uult, numerare solet. 
<mart. epigr. 11 63.1> Spectas nos, Philomuse, cum lauamur, 
<mart. epigr. 11 63.2> Et quare mihi tam mutuniati 
<mart. epigr. 11 63.3> Sint leues pueri subinde quaeris. 
<mart. epigr. 11 63.4> Dicam simpliciter tibi roganti: 
<mart. epigr. 11 63.5> Pedicant, Philomuse, curiosos. 
<mart. epigr. 11 64.1> Nescio tam multis quid scribas, Fauste, puellis: 
<mart. epigr. 11 64.2> Hoc scio, quod scribit nulla puella tibi. 
<mart. epigr. 11 65.1> Sescenti cenant a te, Iustine, uocati 
<mart. epigr. 11 65.2> Lucis ad officium quae tibi prima fuit. 
<mart. epigr. 11 65.3> Inter quos, memini, non ultimus esse solebam; 
<mart. epigr. 11 65.4> Nec locus hic nobis inuidiosus erat. 
<mart. epigr. 11 65.5> Postera sed festae reddis sollemnia mensae: 
<mart. epigr. 11 65.6> Sescentis hodie, cras mihi natus eris. 
<mart. epigr. 11 66.1> Et delator es et calumniator, 
<mart. epigr. 11 66.2> Et fraudator es et negotiator, 
<mart. epigr. 11 66.3> Et fellator es et lanista. miror 
<mart. epigr. 11 66.4> Quare non habeas, Vacerra, nummos. 
<mart. epigr. 11 67.1> Nil mihi das uiuus; dicis post fata daturum. 
<mart. epigr. 11 67.2> Si non es stultus, scis, Maro, quid cupiam. 
<mart. epigr. 11 68.1> Parua rogas magnos; sed non dant haec quoque magni. 
<mart. epigr. 11 68.2> Vt pudeat leuius te, Matho, magna roga. 
<mart. epigr. 11 69.1> Amphitheatrales inter nutrita magistros 
<mart. epigr. 11 69.2> Venatrix, siluis aspera, blanda domi, 
<mart. epigr. 11 69.3> Lydia dicebar, domino fidissima Dextro, 
<mart. epigr. 11 69.4> Qui non Erigones mallet habere canem, 
<mart. epigr. 11 69.5> Nec qui Dictaea Cephalum de gente secutus 
<mart. epigr. 11 69.6> Luciferae pariter uenit ad astra deae. 
<mart. epigr. 11 69.7> Non me longa dies nec inutilis abstulit aetas, 
<mart. epigr. 11 69.8> Qualia Dulichio fata fuere cani: 
<mart. epigr. 11 69.9> Fulmineo spumantis apri sum dente perempta, 
<mart. epigr. 11 69.10> Quantus erat, Calydon, aut, Erymanthe, tuus. 
<mart. epigr. 11 69.11> Nec queror infernas quamuis cito rapta sub umbras. 
<mart. epigr. 11 69.12> Non potui fato nobiliore mori. 
<mart. epigr. 11 70.1> Vendere, Tucca, potes centenis milibus emptos? 
<mart. epigr. 11 70.2> Plorantis dominos uendere, Tucca, potes? 
<mart. epigr. 11 70.3> Nec te blanditiae, nec uerba rudesue querelae, 
<mart. epigr. 11 70.4> Nec te dente tuo saucia colla mouent? 
<mart. epigr. 11 70.5> Ah facinus! tunica patet inguen utrimque leuata, 
<mart. epigr. 11 70.6> Aspiciturque tua mentula facta manu. 
<mart. epigr. 11 70.7> Si te delectat numerata pecunia, uende 
<mart. epigr. 11 70.8> Argentum, mensas, murrina, rura, domum; 
<mart. epigr. 11 70.9> Vende senes seruos, ignoscent, uende paternos: 
<mart. epigr. 11 70.10> Ne pueros uendas omnia uende miser. 
<mart. epigr. 11 70.11> Luxuria est emere hos- quis enim dubitatue negatue?-, 
<mart. epigr. 11 70.12> Sed multo maior uendere luxuria est. 
<mart. epigr. 11 71.1> Hystericam uetulo se dixerat esse marito 
<mart. epigr. 11 71.2> Et queritur futui Leda necesse sibi; 
<mart. epigr. 11 71.3> Sed flens atque gemens tanti negat esse salutem 
<mart. epigr. 11 71.4> Seque refert potius proposuisse mori. 
<mart. epigr. 11 71.5> Vir rogat ut uiuat uirides nec deserat annos, 
<mart. epigr. 11 71.6> Et fieri quod iam non facit ipse sinit. 
<mart. epigr. 11 71.7> Protinus accedunt medici medicaeque recedunt, 
<mart. epigr. 11 71.8> Tollunturque pedes. o medicina grauis! 
<mart. epigr. 11 72.1> Drauci Natta sui uocat pipinnam, 
<mart. epigr. 11 72.2> Collatus cui Gallus est Priapus. 
<mart. epigr. 11 73.1> Venturum iuras semper mihi, Lygde, roganti 
<mart. epigr. 11 73.2> Constituisque horam constituisque locum. 
<mart. epigr. 11 73.3> Cum frustra iacui longa prurigine tentus, 
<mart. epigr. 11 73.4> Succurrit pro te saepe sinistra mihi. 
<mart. epigr. 11 73.5> Quid precer, o fallax, meritis et moribus istis? 
<mart. epigr. 11 73.6> Vmbellam luscae, Lygde, feras dominae. 
<mart. epigr. 11 74.1> Curandum penem commisit Baccara Raetus 
<mart. epigr. 11 74.2> Riuali medico. Baccara Gallus erit. 
<mart. epigr. 11 75.1> Theca tectus ahenea lauatur 
<mart. epigr. 11 75.2> Tecum, Caelia, seruus; ut quid, oro, 
<mart. epigr. 11 75.3> Non sit cum citharoedus aut choraules? 
<mart. epigr. 11 75.4> Non uis, ut puto, mentulam uidere. 
<mart. epigr. 11 75.5> Quare cum populo lauaris ergo? 
<mart. epigr. 11 75.6> Omnes an tibi nos sumus spadones? 
<mart. epigr. 11 75.7> Ergo(==ERGO+), ne uidearis inuidere, 
<mart. epigr. 11 75.8> Seruo, Caelia, fibulam remitte. 
<mart. epigr. 11 76.1> Soluere, Paete, decem tibi me sestertia cogis, 
<mart. epigr. 11 76.2> Perdiderit quoniam Bucco ducenta tibi. 
<mart. epigr. 11 76.3> Ne noceant, oro, mihi non mea crimina: tu qui 
<mart. epigr. 11 76.4> Bis centena potes perdere, perde decem. 
<mart. epigr. 11 77.1> In omnibus Vacerra quod conclauibus 
<mart. epigr. 11 77.2> Consumit horas et die toto sedet, 
<mart. epigr. 11 77.3> Cenaturit Vacerra, non cacaturit. 
<mart. epigr. 11 78.1> Vtere femineis complexibus, utere, Victor, 
<mart. epigr. 11 78.2> Ignotumque sibi mentula discat opus. 
<mart. epigr. 11 78.3> Flammea texuntur sponsae, iam uirgo paratur, 
<mart. epigr. 11 78.4> Tondebit pueros iam noua nupta tuos. 
<mart. epigr. 11 78.5> Pedicare semel cupido dabit illa marito, 
<mart. epigr. 11 78.6> Dum metuit teli uulnera prima noui: 
<mart. epigr. 11 78.7> Saepius hoc fieri nutrix materque uetabunt 
<mart. epigr. 11 78.8> Et dicent: "uxor, non puer, ista tibi est". 
<mart. epigr. 11 78.9> Heu quantos aestus, quantos patiere labores, 
<mart. epigr. 11 78.10> Si fuerit cunnus res peregrina tibi! 
<mart. epigr. 11 78.11> Ergo Suburanae tironem trade magistrae. 
<mart. epigr. 11 78.12> Illa uirum faciet; non bene uirgo docet. 
<mart. epigr. 11 79.1> Ad primum decuma lapidem quod uenimus hora, 
<mart. epigr. 11 79.2> Arguimur lentae crimine pigritiae. 
<mart. epigr. 11 79.3> Non est ista quidem, non est mei(==ME.I), sed tua culpa est 
<mart. epigr. 11 79.4> Misisti mulas qui mihi, Paete, tuas. 
<mart. epigr. 11 80.1> Litus beatae Veneris aureum Baias, 
<mart. epigr. 11 80.2> Baias superbae blanda dona Naturae, 
<mart. epigr. 11 80.3> Vt mille laudem, Flacce, uersibus Baias, 
<mart. epigr. 11 80.4> Laudabo digne non satis tamen Baias. 
<mart. epigr. 11 80.5> Sed Martialem malo, Flacce, quam Baias. 
<mart. epigr. 11 80.6> Optare utrumque pariter inprobi uotum est. 
<mart. epigr. 11 80.7> Quod si deorum munere hoc tibi detur, 
<mart. epigr. 11 80.8> Quid gaudiorum est Martialis et Baiae! 
<mart. epigr. 11 81.1> Cum sene communem uexat spado Dindymus Aeglen 
<mart. epigr. 11 81.2> Et iacet in medio sicca puella toro. 
<mart. epigr. 11 81.3> Viribus hic, operi non est hic utilis annis: 
<mart. epigr. 11 81.4> Ergo sine effectu prurit utrique labor. 
<mart. epigr. 11 81.5> Supplex illa rogat pro se miserisque duobus, 
<mart. epigr. 11 81.6> Hunc iuuenem facias, hunc, Cytherea, uirum. 
<mart. epigr. 11 82.1> A Sinuessanis conuiua Philostratus undis 
<mart. epigr. 11 82.2> Conductum repetens nocte iubente larem 
<mart. epigr. 11 82.3> Paene imitatus obit saeuis Elpenora fatis, 
<mart. epigr. 11 82.4> Praeceps per longos dum ruit usque gradus. 
<mart. epigr. 11 82.5> Non esset, Nymphae, tam magna pericula passus 
<mart. epigr. 11 82.6> Si potius uestras ille bibisset aquas. 
<mart. epigr. 11 83.1> Nemo habitat gratis nisi diues et orbus apud te, 
<mart. epigr. 11 83.2> Nemo domum pluris, Sosibiane, locat. 
<mart. epigr. 11 84.1> Qui nondum Stygias descendere quaerit ad umbras 
<mart. epigr. 11 84.2> Tonsorem fugiat, si sapit, Antiochum. 
<mart. epigr. 11 84.3> Alba minus saeuis lacerantur bracchia cultris, 
<mart. epigr. 11 84.4> Cum furit ad Phrygios enthea turba modos; 
<mart. epigr. 11 84.5> Mitior implicitas Alcon secat enterocelas 
<mart. epigr. 11 84.6> Fractaque fabrili dedolat ossa manu. 
<mart. epigr. 11 84.7> Tondeat hic inopes Cynicos et Stoica menta 
<mart. epigr. 11 84.8> Collaque puluerea nudet equina iuba. 
<mart. epigr. 11 84.9> Hic miserum Scythica sub rupe Promethea radat, 
<mart. epigr. 11 84.10> Carnificem duro pectore poscet auem; 
<mart. epigr. 11 84.11> Ad matrem fugiet Pentheus, ad Maenadas Orpheus, 
<mart. epigr. 11 84.12> Antiochi tantum barbara tela sonent. 
<mart. epigr. 11 84.13> Haec quaecumque meo numeratis stigmata mento, 
<mart. epigr. 11 84.14> In uetuli pyctae qualia fronte sedent, 
<mart. epigr. 11 84.15> Non iracundis fecit grauis unguibus uxor: 
<mart. epigr. 11 84.16> Antiochi ferrum est et scelerata manus. 
<mart. epigr. 11 84.17> Vnus de cunctis animalibus hircus habet cor: 
<mart. epigr. 11 84.18> Barbatus uiuit ne ferat Antiochum. 
<mart. epigr. 11 85.1> Sidere percussa est subito tibi, Zoile, lingua, 
<mart. epigr. 11 85.2> Dum lingis. certe, Zoile, nunc futues. 
<mart. epigr. 11 86.1> Leniat ut fauces medicus, quas aspera uexat 
<mart. epigr. 11 86.2> Adsidue tussis, Parthenopaee, tibi, 
<mart. epigr. 11 86.3> Mella dari nucleosque iubet dulcesque placentas 
<mart. epigr. 11 86.4> Et quidquid pueros non sinit esse truces. 
<mart. epigr. 11 86.5> At tu non cessas totis tussire diebus. 
<mart. epigr. 11 86.6> Non est haec tussis, Parthenopaee, gula est. 
<mart. epigr. 11 87.1> Diues eras quondam: sed tunc pedico fuisti 
<mart. epigr. 11 87.2> Et tibi nulla diu femina nota fuit. 
<mart. epigr. 11 87.3> Nunc sectaris anus. o quantum cogit egestas! 
<mart. epigr. 11 87.4> Illa fututorem te, Charideme, facit. 
<mart. epigr. 11 88.1> Multis iam, Lupe, posse se diebus 
<mart. epigr. 11 88.2> Pedicare negat Charisianus. 
<mart. epigr. 11 88.3> Causam cum modo quaererent sodales, 
<mart. epigr. 11 88.4> Ventrem dixit habere se solutum. 
<mart. epigr. 11 89.1> Intactas quare mittis mihi, Polla, coronas? 
<mart. epigr. 11 89.2> A te uexatas malo tenere rosas. 
<mart. epigr. 11 90.1> Carmina nulla probas molli quae limite currunt, 
<mart. epigr. 11 90.2> Sed quae per salebras altaque saxa cadunt, 
<mart. epigr. 11 90.3> Et tibi Maeonio quoque carmine maius habetur, 
<mart. epigr. 11 90.4>"Lucili columella hic situs(==SITU') Metrophanes"; 
<mart. epigr. 11 90.5> Attonitusque legis "terrai frugiferai", 
<mart. epigr. 11 90.6> Accius et quidquid Pacuuiusque uomunt. 
<mart. epigr. 11 90.7> Vis imiter ueteres, Chrestille, tuosque poetas? 
<mart. epigr. 11 90.8> Dispeream ni scis mentula quid sapiat. 
<mart. epigr. 11 91.1> Aeolidos Canace iacet hoc tumulata sepulchro, 
<mart. epigr. 11 91.2> Vltima cui paruae septima uenit hiems. 
<mart. epigr. 11 91.3> Ah scelus, ah facinus! properas qui flere, uiator, 
<mart. epigr. 11 91.4> Non licet hic uitae de breuitate queri: 
<mart. epigr. 11 91.5> Tristius est leto leti genus: horrida uultus 
<mart. epigr. 11 91.6> Apstulit et tenero sedit in ore lues, 
<mart. epigr. 11 91.7> Ipsaque crudeles ederunt oscula morbi 
<mart. epigr. 11 91.8> Nec data sunt nigris tota labella rogis. 
<mart. epigr. 11 91.9> Si tam praecipiti fuerant uentura uolatu, 
<mart. epigr. 11 91.10> Debuerant alia fata uenire uia. 
<mart. epigr. 11 91.11> Sed mors uocis iter properauit cludere blandae, 
<mart. epigr. 11 91.12> Ne posset duras flectere lingua deas. 
<mart. epigr. 11 92.1> Mentitur qui te uitiosum, Zoile, dicit. 
<mart. epigr. 11 92.2> Non uitiosus homo es, Zoile, sed uitium. 
<mart. epigr. 11 93.1> Pierios uatis Theodori flamma penates 
<mart. epigr. 11 93.2> Abstulit. hoc Musis et tibi, Phoebe, placet? 
<mart. epigr. 11 93.3> O scelus, o magnum facinus crimenque deorum, 
<mart. epigr. 11 93.4> Non arsit pariter quod domus et dominus! 
<mart. epigr. 11 94.1> Quod nimium liues nostris et ubique libellis 
<mart. epigr. 11 94.2> Detrahis, ignosco: uerpe poeta, sapis. 
<mart. epigr. 11 94.3> Hoc quoque non curo, quod cum mea carmina carpas, 
<mart. epigr. 11 94.4> Compilas: et sic, uerpe poeta, sapis. 
<mart. epigr. 11 94.5> Illud me cruciat, Solymis quod natus in ipsis 
<mart. epigr. 11 94.6> Pedicas puerum, uerpe poeta, meum. 
<mart. epigr. 11 94.7> Ecce negas iurasque mihi per templa Tonantis. 
<mart. epigr. 11 94.8> Non credo: iura, uerpe, per Anchialum. 
<mart. epigr. 11 95.1> Incideris quotiens in basia fellatorum, 
<mart. epigr. 11 95.2> In solium puta te mergere, Flacce, caput. 
<mart. epigr. 11 96.1> Marcia, non Rhenus salit hic, Germane: quid obstas 
<mart. epigr. 11 96.2> Et puerum prohibes diuitis imbre lacus? 
<mart. epigr. 11 96.3> Barbare, non debet, summoto ciue, ministro 
<mart. epigr. 11 96.4> Captiuam uictrix unda leuare sitim. 
<mart. epigr. 11 97.1> Vna nocte quater possum: sed quattuor annis 
<mart. epigr. 11 97.2> Si possum, peream, te Telesilla semel. 
<mart. epigr. 11 98.1> Effugere non est, Flacce, basiatores. 
<mart. epigr. 11 98.2> Instant, morantur; persecuntur, occurrunt 
<mart. epigr. 11 98.3> Et hinc et illinc, usquequaque, quacumque. 
<mart. epigr. 11 98.4> Non ulcus acre pusulaeue lucentes, 
<mart. epigr. 11 98.5> Nec triste mentum sordidique lichenes, 
<mart. epigr. 11 98.6> Nec labra pingui delibuta cerato 
<mart. epigr. 11 98.7> Nec congelati gutta proderit nasi. 
<mart. epigr. 11 98.8> Et aestuantem basiant et algentem, 
<mart. epigr. 11 98.9> Et nuptiale basium reseruantem. 
<mart. epigr. 11 98.10> Non te cucullis adseret caput tectum, 
<mart. epigr. 11 98.11> Lectica nec te tuta pelle ueloque, 
<mart. epigr. 11 98.12> Nec uindicabit sella saepius clusa: 
<mart. epigr. 11 98.13> Rimas per omnis basiator intrabit. 
<mart. epigr. 11 98.14> Non consulatus ipse, non tribunatus 
<mart. epigr. 11 98.15> Seniue fasces nec superba clamosi 
<mart. epigr. 11 98.16> Lictoris abiget uirga basiatorem: 
<mart. epigr. 11 98.17> Sedeas in alto tu licet tribunali 
<mart. epigr. 11 98.18> Et e curuli iura gentibus reddas, 
<mart. epigr. 11 98.19> Ascendet illa basiator atque illa. 
<mart. epigr. 11 98.20> Febricitantem basiabit et flentem, 
<mart. epigr. 11 98.21> Dabit oscitanti basium natantique, 
<mart. epigr. 11 98.22> Dabit cacanti. remedium mali solum est, 
<mart. epigr. 11 98.23> Facias amicum basiare quem nolis. 
<mart. epigr. 11 99.1> De cathedra quotiens surgis- iam saepe notaui- 
<mart. epigr. 11 99.2> Pedicant miserae, Lesbia, te tunicae. 
<mart. epigr. 11 99.3> Quas cum conata es dextra, conata sinistra 
<mart. epigr. 11 99.4> Vellere, cum lacrimis eximis et gemitu: 
<mart. epigr. 11 99.5> Sic constringuntur magni Symplegade culi 
<mart. epigr. 11 99.6> Et Minyas intrant Cyaneasque natis. 
<mart. epigr. 11 99.7> Emendare cupis uitium deforme? docebo: 
<mart. epigr. 11 99.8> Lesbia, nec surgas censeo nec sedeas. 
<mart. epigr. 11 100.1> Habere amicam nolo, Flacce, subtilem, 
<mart. epigr. 11 100.2> Cuius lacertos anuli mei cingant, 
<mart. epigr. 11 100.3> Quae clune nudo radat et genu pungat, 
<mart. epigr. 11 100.4> Cui serra lumbis, cuspis eminet culo. 
<mart. epigr. 11 100.5> Sed idem amicam nolo mille librarum. 
<mart. epigr. 11 100.6> Carnarius sum, pinguiarius non sum. 
<mart. epigr. 11 101.1> Thaida tam tenuem potuisti, Flacce, uidere? 
<mart. epigr. 11 101.2> Tu, puto, quod non est, Flacce, uidere potes. 
<mart. epigr. 11 102.1> Non est mentitus qui te mihi dixit habere 
<mart. epigr. 11 102.2> Formonsam carnem, Lydia, non faciem. 
<mart. epigr. 11 102.3> Est ita, si taceas et si tam muta recumbas 
<mart. epigr. 11 102.4> Quam silet in cera uultus et in tabula. 
<mart. epigr. 11 102.5> Sed quotiens loqueris, carnem quoque, Lydia, perdis 
<mart. epigr. 11 102.6> Et sua plus nulli quam tibi lingua nocet. 
<mart. epigr. 11 102.7> Audiat aedilis ne te uideatque caueto: 
<mart. epigr. 11 102.8> Portentum est, quotiens coepit imago loqui. 
<mart. epigr. 11 103.1> Tanta tibi est animi probitas orisque, Safroni, 
<mart. epigr. 11 103.2> Vt mirer fieri te potuisse patrem. 
<mart. epigr. 11 104.1> Vxor, uade foras aut moribus utere nostris: 
<mart. epigr. 11 104.2> Non sum ego nec Curius nec Numa nec Tatius. 
<mart. epigr. 11 104.3> Me iucunda iuuant tractae per pocula noctes: 
<mart. epigr. 11 104.4> Tu properas pota surgere tristis aqua. 
<mart. epigr. 11 104.5> Tu tenebris gaudes: me ludere teste lucerna 
<mart. epigr. 11 104.6> Et iuuat admissa rumpere luce latus. 
<mart. epigr. 11 104.7> Fascia te tunicaeque obscuraque pallia celant, 
<mart. epigr. 11 104.8> At mihi nulla satis nuda puella iacet. 
<mart. epigr. 11 104.9> Basia me capiunt blandas imitata columbas: 
<mart. epigr. 11 104.10> Tu mihi das auiae qualia mane soles. 
<mart. epigr. 11 104.11> Nec motu dignaris opus nec uoce iuuare 
<mart. epigr. 11 104.12> Nec digitis, tamquam tura merumque pares: 
<mart. epigr. 11 104.13> Masturbabantur Phrygii post ostia serui(==SERVI), 
<mart. epigr. 11 104.14> Hectoreo quotiens sederat uxor equo, 
<mart. epigr. 11 104.15> Et quamuis Ithaco stertente pudica solebat 
<mart. epigr. 11 104.16> Illic Penelope semper habere manum. 
<mart. epigr. 11 104.17> Pedicare negas: dabat hoc Cornelia Graccho, 
<mart. epigr. 11 104.18> Iulia Pompeio, Porcia, Brute, tibi; 
<mart. epigr. 11 104.19> Dulcia Dardanio nondum miscente ministro 
<mart. epigr. 11 104.20> Pocula Iuno fuit pro Ganymede Ioui. 
<mart. epigr. 11 104.21> Si te delectat grauitas, Lucretia toto 
<mart. epigr. 11 104.22> Sis licet usque die, Laida nocte uolo. 
<mart. epigr. 11 105.1> Mittebas libram, quadrantem, Garrice, mittis. 
<mart. epigr. 11 105.2> Saltem semissem, Garrice, solue mihi. 
<mart. epigr. 11 106.1> Vibi Maxime, si uacas hauere, 
<mart. epigr. 11 106.2> Hoc tantum lege: namque et occupatus 
<mart. epigr. 11 106.3> Et non es nimium laboriosus. 
<mart. epigr. 11 106.4> Transis hos quoque quattuor? sapisti. 
<mart. epigr. 11 107.1> Explicitum nobis usque ad sua cornua librum 
<mart. epigr. 11 107.2> Et quasi perlectum, Septiciane, refers. 
<mart. epigr. 11 107.3> Omnia legisti. credo, scio, gaudeo, uerum est. 
<mart. epigr. 11 107.4> Perlegi libros sic ego quinque tuos. 
<mart. epigr. 11 108.1> Quamuis tam longo possis satur esse libello, 
<mart. epigr. 11 108.2> Lector, adhuc a me disticha pauca petis. 
<mart. epigr. 11 108.3> Sed Lupus usuram puerique diaria poscunt. 
<mart. epigr. 11 108.4> Lector, solue. taces dissimulasque? uale. 
<mart. epigr. 12 1.1> Retia dum cessant latratoresque Molossi 
<mart. epigr. 12 1.2> Et non inuento silua quiescit apro, 
<mart. epigr. 12 1.3> Otia, Prisce, breui poteris donare libello. 
<mart. epigr. 12 1.4> Hora nec aestiua est nec tibi tota perit. 
<mart. epigr. 12 2.1> Ad populos mitti qui nuper ab urbe solebas, 
<mart. epigr. 12 2.2> Ibis io Romam nunc peregrine liber 
<mart. epigr. 12 2.3> Auriferi de gente Tagi tetricique Salonis, 
<mart. epigr. 12 2.4> Dat patrios manes quae mihi terra potens. 
<mart. epigr. 12 2.5> Non tamen hospes eris nec iam potes aduena dici, 
<mart. epigr. 12 2.6> Cuius habet fratres tot domus alta Remi. 
<mart. epigr. 12 2.7> Iure tuo ueneranda noui pete limina templi, 
<mart. epigr. 12 2.8> Reddita Pierio sunt ubi templa choro. 
<mart. epigr. 12 2.9> Vel si malueris, prima gradiere Subura; 
<mart. epigr. 12 2.10> Atria sunt illic consulis alta mei: 
<mart. epigr. 12 2.11> Laurigeros habitat facundus Stella penatis, 
<mart. epigr. 12 2.12> Clarus Hyanteae Stella sititor aquae; 
<mart. epigr. 12 2.13> Fons ibi Castalius uitreo torrente superbit, 
<mart. epigr. 12 2.14> Vnde nouem dominas saepe bibisse ferunt: 
<mart. epigr. 12 2.15> Ille dabit populo patribusque equitique legendum 
<mart. epigr. 12 2.16> Nec nimium siccis perleget ipse genis. 
<mart. epigr. 12 2.17> Quid titulum poscis? uersus duo tresue legantur, 
<mart. epigr. 12 2.18> Clamabunt omnes te, liber, esse meum. 
<mart. epigr. 12 3.1> Quod Flacco Varioque fuit summoque Maroni 
<mart. epigr. 12 3.2> Maecenas, atauis regibus ortus eques, 
<mart. epigr. 12 3.3> Gentibus et populis hoc te mihi, Prisce Terenti, 
<mart. epigr. 12 3.4> Fama fuisse loquax chartaque dicet anus. 
<mart. epigr. 12 3.5> Tu facis ingenium, tu, si quid posse uidemur; 
<mart. epigr. 12 3.6> Tu das ingenuae ius mihi pigritiae. 
<mart. epigr. 12 4.1> Longior undecimi nobis decimique libelli 
<mart. epigr. 12 4.2> Artatus labor est et breue rasit opus. 
<mart. epigr. 12 4.3> Plura legant uacui, quibus otia tuta dedisti: 
<mart. epigr. 12 4.4> Haec lege tu, Caesar; forsan et illa leges. 
<mart. epigr. 12 5.1> Quae modo litoreos ibatis carmina Pyrgos, 
<mart. epigr. 12 5.2> Ite sacra- iam non puluerulenta- uia. 
<mart. epigr. 12 6.1> Contigit Ausoniae procerum mitissimus aulae 
<mart. epigr. 12 6.2> Nerua: licet toto nunc Helicone frui: 
<mart. epigr. 12 6.3> Recta Fides, hilaris Clementia, cauta Potestas 
<mart. epigr. 12 6.4> Iam redeunt; longi terga dedere Metus. 
<mart. epigr. 12 6.5> Hoc populi gentesque tuae, pia Roma, precantur: 
<mart. epigr. 12 6.6> Dux tibi sit semper talis, et iste diu. 
<mart. epigr. 12 6.7> Macte animi, quem rarus habes, morumque tuorum, 
<mart. epigr. 12 6.8> Quos Numa, quos hilaris possit habere Cato. 
<mart. epigr. 12 6.9> Largiri, praestare, breues extendere census 
<mart. epigr. 12 6.10> Et dare quae faciles uix tribuere dei, 
<mart. epigr. 12 6.11> Nunc licet et fas est. sed tu sub principe duro 
<mart. epigr. 12 6.12> Temporibusque malis ausus es esse bonus. 
<mart. epigr. 12 7.1> Toto uertice quot gerit capillos 
<mart. epigr. 12 7.2> Annos si tot habet Ligeia, trima est. 
<mart. epigr. 12 8.1> Terrarum dea gentiumque Roma, 
<mart. epigr. 12 8.2> Cui par est nihil et nihil secundum, 
<mart. epigr. 12 8.3> Traiani modo laeta cum futuros 
<mart. epigr. 12 8.4> Tot per saecula computaret annos, 
<mart. epigr. 12 8.5> Et fortem iuuenemque Martiumque 
<mart. epigr. 12 8.6> In tanto duce militem uideret, 
<mart. epigr. 12 8.7> Dixit praeside gloriosa tali: 
<mart. epigr. 12 8.8>"Parthorum proceres ducesque Serum, 
<mart. epigr. 12 8.9> Thraces, Sauromatae, Getae, Britanni, 
<mart. epigr. 12 8.10> Possum ostendere Caesarem; uenite". 
<mart. epigr. 12 9.1> Palma regit nostros, mitissime Caesar, Hiberos, 
<mart. epigr. 12 9.2> Et placido fruitur Pax peregrina iugo. 
<mart. epigr. 12 9.3> Ergo agimus laeti tanto pro munere grates: 
<mart. epigr. 12 9.4> Misisti mores in loca nostra tuos. 
<mart. epigr. 12 10.1> Habet Africanus miliens, tamen captat. 
<mart. epigr. 12 10.2> Fortuna multis dat nimis, satis nulli. 
<mart. epigr. 12 11.1> Parthenio dic, Musa, tuo nostroque salutem: 
<mart. epigr. 12 11.2> Nam quis ab Aonio largius amne bibit? 
<mart. epigr. 12 11.3> Cuius Pimpleo lyra clarior exit ab antro? 
<mart. epigr. 12 11.4> Quem plus Pierio de grege Phoebus amat? 
<mart. epigr. 12 11.5> Et si forte- sed hoc uix est sperare- uacabit, 
<mart. epigr. 12 11.6> Tradat ut ipse duci carmina nostra roga, 
<mart. epigr. 12 11.7> Quattuor et tantum timidumque breuemque libellum 
<mart. epigr. 12 11.8> Commendet uerbis "Hunc tua Roma legit". 
<mart. epigr. 12 12.1> Omnia promittis cum tota nocte bibisti; 
<mart. epigr. 12 12.2> Mane nihil praestas. Pollio, inane bibe. 
<mart. epigr. 12 13.1> Genus, Aucte, lucri diuites habent iram: 
<mart. epigr. 12 13.2> Odisse quam donare uilius constat. 
<mart. epigr. 12 14.1> Parcius utaris moneo rapiente ueredo, 
<mart. epigr. 12 14.2> Prisce, nec in lepores tam uiolentus eas. 
<mart. epigr. 12 14.3> Saepe satisfecit praedae uenator et acri 
<mart. epigr. 12 14.4> Decidit excussus nec rediturus equo. 
<mart. epigr. 12 14.5> Insidias et campus habet: nec fossa nec agger 
<mart. epigr. 12 14.6> Nec sint saxa licet, fallere plana solent. 
<mart. epigr. 12 14.7> Non derit qui tanta tibi spectacula praestet 
<mart. epigr. 12 14.8> Inuidia fati sed leuiore cadat. 
<mart. epigr. 12 14.9> Si te delectant animosa pericula, Tuscis 
<mart. epigr. 12 14.10>-Tutior est uirtus- insidiemur apris. 
<mart. epigr. 12 14.11> Quid te frena iuuant temeraria? saepius illis, 
<mart. epigr. 12 14.12> Prisce, datum est equitem rumpere quam leporem. 
<mart. epigr. 12 15.1> Quidquid Parrhasia nitebat aula 
<mart. epigr. 12 15.2> Donatum est oculis deisque nostris. 
<mart. epigr. 12 15.3> Miratur Scythicas uirentis auri 
<mart. epigr. 12 15.4> Flammas Iuppiter et stupet superbi 
<mart. epigr. 12 15.5> Regis delicias grauesque lusus: 
<mart. epigr. 12 15.6> Haec sunt pocula quae decent Tonantem, 
<mart. epigr. 12 15.7> Haec sunt quae Phrygium decent ministrum. 
<mart. epigr. 12 15.8> Omnes cum Ioue nunc sumus beati; 
<mart. epigr. 12 15.9> At nuper- pudet, ah pudet fateri- 
<mart. epigr. 12 15.10> Omnes cum Ioue pauperes eramus. 
<mart. epigr. 12 16.1> Addixti, Labiene, tres agellos; 
<mart. epigr. 12 16.2> Emisti, Labiene, tres cinaedos: 
<mart. epigr. 12 16.3> Pedicas, Labiene, tres agellos. 
<mart. epigr. 12 17.1> Quare tam multis a te, Laetine, diebus 
<mart. epigr. 12 17.2> Non abeat febris quaeris et usque gemis. 
<mart. epigr. 12 17.3> Gestatur tecum pariter tecumque lauatur; 
<mart. epigr. 12 17.4> Cenat boletos, ostrea, sumen, aprum; 
<mart. epigr. 12 17.5> Ebria Setino fit saepe et saepe Falerno 
<mart. epigr. 12 17.6> Nec nisi per niueam Caecuba potat aquam; 
<mart. epigr. 12 17.7> Circumfusa rosis et nigra recumbit amomo 
<mart. epigr. 12 17.8> Dormit et in pluma purpureoque toro. 
<mart. epigr. 12 17.9> Cum recubet pulchre, cum tam bene uiuat apud te, 
<mart. epigr. 12 17.10> Ad Damam potius uis tua febris eat? 
<mart. epigr. 12 18.1> Dum tu forsitan inquietus erras 
<mart. epigr. 12 18.2> Clamosa, Iuuenalis, in Subura 
<mart. epigr. 12 18.3> Aut collem dominae teris Dianae; 
<mart. epigr. 12 18.4> Dum per limina te potentiorum 
<mart. epigr. 12 18.5> Sudatrix toga uentilat uagumque 
<mart. epigr. 12 18.6> Maior Caelius et minor fatigant: 
<mart. epigr. 12 18.7> Me multos repetita post Decembres 
<mart. epigr. 12 18.8> Accepit mea rusticumque fecit 
<mart. epigr. 12 18.9> Auro Bilbilis et superba ferro. 
<mart. epigr. 12 18.10> Hic pigri colimus labore dulci 
<mart. epigr. 12 18.11> Boterdum Plateamque- Celtiberis 
<mart. epigr. 12 18.12> Haec sunt nomina crassiora terris-: 
<mart. epigr. 12 18.13> Ingenti fruor inproboque somno 
<mart. epigr. 12 18.14> Quem nec tertia saepe rumpit hora, 
<mart. epigr. 12 18.15> Et totum mihi nunc repono quidquid 
<mart. epigr. 12 18.16> Ter denos uigilaueram per annos. 
<mart. epigr. 12 18.17> Ignota est toga, sed datur petenti 
<mart. epigr. 12 18.18> Rupta proxima uestis a cathedra. 
<mart. epigr. 12 18.19> Surgentem focus excipit superba 
<mart. epigr. 12 18.20> Vicini strue cultus iliceti, 
<mart. epigr. 12 18.21> Multa uilica quem coronat olla. 
<mart. epigr. 12 18.22> Venator sequitur, sed ille quem tu 
<mart. epigr. 12 18.23> Secreta cupias habere silua; 
<mart. epigr. 12 18.24> Dispensat pueris rogatque longos 
<mart. epigr. 12 18.25> Leuis ponere uilicus capillos. 
<mart. epigr. 12 18.26> Sic me uiuere, sic iuuat perire. 
<mart. epigr. 12 19.1> In thermis sumit lactucas, oua, lacertum, 
<mart. epigr. 12 19.2> Et cenare domi se negat Aemilius. 
<mart. epigr. 12 20.1> Quare non habeat, Fabulle, quaeris 
<mart. epigr. 12 20.2> Vxorem Themison? habet sororem. 
<mart. epigr. 12 21.1> Municipem rigidi quis te, Marcella, Salonis 
<mart. epigr. 12 21.2> Et genitam nostris quis putet esse locis? 
<mart. epigr. 12 21.3> Tam rarum, tam dulce sapis. Palatia dicent, 
<mart. epigr. 12 21.4> Audierint si te uel semel, esse suam; 
<mart. epigr. 12 21.5> Nulla nec in media certabit nata Subura 
<mart. epigr. 12 21.6> Nec Capitolini collis alumna tibi; 
<mart. epigr. 12 21.7> Nec cito ridebit peregrini gloria partus 
<mart. epigr. 12 21.8> Romanam deceat quam magis esse nurum. 
<mart. epigr. 12 21.9> Tu desiderium dominae mihi mitius urbis 
<mart. epigr. 12 21.10> Esse iubes: Romam tu mihi sola facis. 
<mart. epigr. 12 22.1> Quam sit lusca Philaenis indecenter 
<mart. epigr. 12 22.2> Vis dicam breuiter tibi, Fabulle? 
<mart. epigr. 12 22.3> Esset caeca decentior Philaenis. 
<mart. epigr. 12 23.1> Dentibus atque comis- nec te pudet- uteris emptis, 
<mart. epigr. 12 23.2> Quid facies oculo, Laelia? non emitur. 
<mart. epigr. 12 24.1> O iucunda, couinne, solitudo, 
<mart. epigr. 12 24.2> Carruca magis essedoque gratum 
<mart. epigr. 12 24.3> Facundi mihi munus Aeliani! 
<mart. epigr. 12 24.4> Hic mecum licet, hic, Iuuate, quidquid 
<mart. epigr. 12 24.5> In buccam tibi uenerit loquaris: 
<mart. epigr. 12 24.6> Non rector Libyci niger caballi 
<mart. epigr. 12 24.7> Succinctus neque cursor antecedit; 
<mart. epigr. 12 24.8> Nusquam est mulio: mannuli tacebunt. 
<mart. epigr. 12 24.9> O si conscius esset hic Auitus, 
<mart. epigr. 12 24.10> Aurem non ego tertiam timerem. 
<mart. epigr. 12 24.11> Totus quam bene sic dies abiret! 
<mart. epigr. 12 25.1> Cum rogo te nummos sine pignore, "non habeo" inquis; 
<mart. epigr. 12 25.2> Idem, si pro me spondet agellus, habes: 
<mart. epigr. 12 25.3> Quod mihi non credis ueteri, Telesine, sodali, 
<mart. epigr. 12 25.4> Credis coliculis arboribusque meis. 
<mart. epigr. 12 25.5> Ecce reum Carus te detulit: adsit agellus. 
<mart. epigr. 12 25.6> Exilii comitem quaeris: agellus eat. 
<mart. epigr. 12 26.1> A latronibus(==LA+TRO+NI-BU-S) esse te fututam 
<mart. epigr. 12 26.2> Dicis, Saenia: sed negant latrones. 
<mart. epigr. 12 27.1> Poto ego sextantes, tu potas, Cinna, deunces: 
<mart. epigr. 12 27.2> Et quereris quod non, Cinna, bibamus idem? 
<mart. epigr. 12 28.1> Hermogenes tantus mapparum, +Castrice+, fur est 
<mart. epigr. 12 28.2> Quantus nummorum uix, puto, Massa fuit; 
<mart. epigr. 12 28.3> Tu licet obserues dextram teneasque sinistram, 
<mart. epigr. 12 28.4> Inueniet mappam qua ratione trahat: 
<mart. epigr. 12 28.5> Ceruinus gelidum sorbet sic halitus anguem, 
<mart. epigr. 12 28.6> Casuras alte sic rapit Iris aquas. 
<mart. epigr. 12 28.7> Nuper cum Myrino peteretur missio laeso, 
<mart. epigr. 12 28.8> Subduxit mappas quattuor Hermogenes; 
<mart. epigr. 12 28.9> Cretatam praetor cum uellet mittere mappam, 
<mart. epigr. 12 28.10> Praetori mappam surpuit Hermogenes. 
<mart. epigr. 12 28.11> Attulerat mappam nemo dum furta timentur: 
<mart. epigr. 12 28.12> Mantele a mensa surpuit Hermogenes. 
<mart. epigr. 12 28.13> Hoc quoque si derit, medios discingere lectos 
<mart. epigr. 12 28.14> Mensarumque pedes non timet Hermogenes. 
<mart. epigr. 12 28.15> Quamuis non modico caleant spectacula sole, 
<mart. epigr. 12 28.16> Vela reducuntur cum uenit Hermogenes. 
<mart. epigr. 12 28.17> Festinant trepidi substringere carbasa nautae, 
<mart. epigr. 12 28.18> Ad portum quotiens paruit Hermogenes. 
<mart. epigr. 12 28.19> Linigeri fugiunt calui(==CALVI) sistrataque turba, 
<mart. epigr. 12 28.20> Inter adorantes cum stetit Hermogenes. 
<mart. epigr. 12 28.21> Ad cenam Hermogenes mappam non attulit umquam, 
<mart. epigr. 12 28.22> A cena semper rettulit Hermogenes. 
<mart. epigr. 12 29.1> Sexagena teras cum limina mane senator, 
<mart. epigr. 12 29.2> Esse tibi uideor desidiosus eques, 
<mart. epigr. 12 29.3> Quod non a prima discurram luce per urbem 
<mart. epigr. 12 29.4> Et referam lassus basia mille domum. 
<mart. epigr. 12 29.5> Sed tu, purpureis ut des noua nomina fastis 
<mart. epigr. 12 29.6> Aut Nomadum gentes Cappadocumue petas: 
<mart. epigr. 12 29.7> At mihi, quem cogis medios abrumpere somnos 
<mart. epigr. 12 29.8> Et matutinum ferre patique lutum, 
<mart. epigr. 12 29.9> Quid petitur? rupta cum pes uagus exit aluta 
<mart. epigr. 12 29.10> Et subitus crassae decidit imber aquae 
<mart. epigr. 12 29.11> Nec uenit ablatis clamatus uerna lacernis, 
<mart. epigr. 12 29.12> Accedit gelidam seruus ad auriculam, 
<mart. epigr. 12 29.13> Et "rogat ut secum cenes Laetorius" inquit. 
<mart. epigr. 12 29.14> Viginti nummis? non ego: malo famem 
<mart. epigr. 12 29.15> Quam sit cena mihi, tibi sit prouincia merces, 
<mart. epigr. 12 29.16> Et faciamus idem nec mereamur idem. 
<mart. epigr. 12 30.1> Siccus, sobrius est Aper; quid ad me? 
<mart. epigr. 12 30.2> Seruum sic ego laudo, non amicum. 
<mart. epigr. 12 31.1> Hoc nemus, hi fontes, haec textilis umbra supini 
<mart. epigr. 12 31.2> Palmitis, hoc riguae ductile flumen aquae, 
<mart. epigr. 12 31.3> Prataque nec bifero cessura rosaria Paesto, 
<mart. epigr. 12 31.4> Quodque uiret Iani mense nec alget holus, 
<mart. epigr. 12 31.5> Quaeque natat clusis anguilla domestica lymphis, 
<mart. epigr. 12 31.6> Quaeque gerit similes candida turris aues, 
<mart. epigr. 12 31.7> Munera sunt dominae: post septima lustra reuerso 
<mart. epigr. 12 31.8> Has Marcella domos paruaque regna dedit. 
<mart. epigr. 12 31.9> Si mihi Nausicaa patrios concederet hortos, 
<mart. epigr. 12 31.10> Alcinoo possem dicere "Malo meos". 
<mart. epigr. 12 32.1> O Iuliarum dedecus Kalendarum, 
<mart. epigr. 12 32.2> Vidi, Vacerra, sarcinas tuas, uidi; 
<mart. epigr. 12 32.3> Quas non retentas pensione pro bima 
<mart. epigr. 12 32.4> Portabat uxor rufa crinibus septem 
<mart. epigr. 12 32.5> Et cum sorore cana mater ingenti. 
<mart. epigr. 12 32.6> Furias putaui nocte Ditis emersas. 
<mart. epigr. 12 32.7> Has tu priores frigore et fame siccus 
<mart. epigr. 12 32.8> Et non recenti pallidus magis buxo 
<mart. epigr. 12 32.9> Irus tuorum temporum sequebaris. 
<mart. epigr. 12 32.10> Migrare cliuom crederes Aricinum. 
<mart. epigr. 12 32.11> Ibat tripes grabatus et bipes mensa 
<mart. epigr. 12 32.12> Et cum lucerna corneoque cratere 
<mart. epigr. 12 32.13> Matella curto rupta latere meiebat; 
<mart. epigr. 12 32.14> Foco uirenti suberat amphorae ceruix; 
<mart. epigr. 12 32.15> Fuisse gerres aut inutiles maenas 
<mart. epigr. 12 32.16> Odor inpudicus urcei fatebatur, 
<mart. epigr. 12 32.17> Qualis marinae uix sit aura piscinae. 
<mart. epigr. 12 32.18> Nec quadra derat casei Tolosatis, 
<mart. epigr. 12 32.19> Quadrima nigri nec corona pulei 
<mart. epigr. 12 32.20> Caluaeque restes alioque cepisque, 
<mart. epigr. 12 32.21> Nec plena turpi matris olla resina 
<mart. epigr. 12 32.22> Summemmianae qua pilantur uxores. 
<mart. epigr. 12 32.23> Quid quaeris aedes uilicosque derides, 
<mart. epigr. 12 32.24> Habitare gratis, o Vacerra, cum possis? 
<mart. epigr. 12 32.25> Haec sarcinarum pompa conuenit ponti. 
<mart. epigr. 12 33.1> Vt pueros emeret Labienus uendidit hortos. 
<mart. epigr. 12 33.2> Nil nisi ficetum nunc Labienus habet. 
<mart. epigr. 12 34.1> Triginta mihi quattuorque messes 
<mart. epigr. 12 34.2> Tecum, si memini, fuere, Iuli. 
<mart. epigr. 12 34.3> Quarum dulcia mixta sunt amaris 
<mart. epigr. 12 34.4> Sed iucunda tamen fuere plura; 
<mart. epigr. 12 34.5> Et si calculus omnis huc et illuc 
<mart. epigr. 12 34.6> Diuersus bicolorque digeratur, 
<mart. epigr. 12 34.7> Vincet candida turba nigriorem. 
<mart. epigr. 12 34.8> Si uitare uelis acerba quaedam 
<mart. epigr. 12 34.9> Et tristis animi cauere morsus, 
<mart. epigr. 12 34.10> Nulli te facias nimis sodalem: 
<mart. epigr. 12 34.11> Gaudebis minus et minus dolebis. 
<mart. epigr. 12 35.1> Tamquam simpliciter mecum, Callistrate, uiuas, 
<mart. epigr. 12 35.2> Dicere percisum te mihi saepe soles. 
<mart. epigr. 12 35.3> Non es tam simplex quam uis, Callistrate, credi. 
<mart. epigr. 12 35.4> Nam quisquis narrat talia plura tacet. 
<mart. epigr. 12 36.1> Libras quattuor aut duas amico 
<mart. epigr. 12 36.2> Algentemque togam breuemque laenam, 
<mart. epigr. 12 36.3> Interdum aureolos manu crepantis, 
<mart. epigr. 12 36.4> Possint ducere qui duas Kalendas, 
<mart. epigr. 12 36.5> Quod nemo nisi tu, Labulle, donas, 
<mart. epigr. 12 36.6> Non es, crede mihi, bonus. quid ergo? 
<mart. epigr. 12 36.7> Vt uerum loquar, optimus malorum es. 
<mart. epigr. 12 36.8> Pisones Senecasque Memmiosque 
<mart. epigr. 12 36.9> Et Crispos mihi redde, sed priores: 
<mart. epigr. 12 36.10> Fies protinus ultimus bonorum. 
<mart. epigr. 12 36.11> Vis cursu pedibusque gloriari? 
<mart. epigr. 12 36.12> Tigrim(==TI+GRIM) uince leuemque Passerinum: 
<mart. epigr. 12 36.13> Nulla est gloria praeterire asellos. 
<mart. epigr. 12 37.1> Nasutus nimium cupis uideri. 
<mart. epigr. 12 37.2> Nasutum uolo, nolo polyposum. 
<mart. epigr. 12 38.1> Hunc qui femineis noctesque diesque cathedris 
<mart. epigr. 12 38.2> Incedit tota notus in urbe nimis, 
<mart. epigr. 12 38.3> Crine nitens, niger unguento, perlucidus ostro, 
<mart. epigr. 12 38.4> Ore tener, latus pectore, crure glaber, 
<mart. epigr. 12 38.5> Vxori qui saepe tuae comes improbus haeret, 
<mart. epigr. 12 38.6> Non est quod timeas, Candide: non futuit. 
<mart. epigr. 12 39.1> Odi te quia bellus es, Sabelle. 
<mart. epigr. 12 39.2> Res est putida, bellus et Sabellus, 
<mart. epigr. 12 39.3> Bellum denique malo quam Sabellum. 
<mart. epigr. 12 39.4> Tabescas utinam, Sabelle belle! 
<mart. epigr. 12 40.1> Mentiris, credo: recitas mala carmina, laudo: 
<mart. epigr. 12 40.2> Cantas, canto: bibis, Pontiliane, bibo: 
<mart. epigr. 12 40.3> Pedis, dissimulo: gemma uis ludere, uincor: 
<mart. epigr. 12 40.4> Res una est sine me quam facis, et taceo. 
<mart. epigr. 12 40.5> Nil tamen omnino praestas mihi. "mortuus", inquis, 
<mart. epigr. 12 40.6>"Accipiam bene te". nil uolo: sed morere. 
<mart. epigr. 12 41.1> Non est, Tucca, satis quod es gulosus: 
<mart. epigr. 12 41.2> Et dici cupis et cupis uideri. 
<mart. epigr. 12 42.1> Barbatus rigido nupsit Callistratus Afro 
<mart. epigr. 12 42.2> Hac qua lege uiro nubere uirgo solet. 
<mart. epigr. 12 42.3> Praeluxere faces, uelarunt flammea uultus, 
<mart. epigr. 12 42.4> Nec tua defuerunt uerba, Talasse, tibi. 
<mart. epigr. 12 42.5> Dos etiam dicta est. nondum tibi, Roma, uidetur 
<mart. epigr. 12 42.6> Hoc satis? expectas numquid ut et pariat? 
<mart. epigr. 12 43.1> Facundos mihi de libidinosis 
<mart. epigr. 12 43.2> Legisti nimium, Sabelle, uersus, 
<mart. epigr. 12 43.3> Quales nec Didymi sciunt puellae 
<mart. epigr. 12 43.4> Nec molles Elephantidos libelli. 
<mart. epigr. 12 43.5> Sunt illic Veneris nouae figurae, 
<mart. epigr. 12 43.6> Quales perditus audeat fututor, 
<mart. epigr. 12 43.7> Praestent et taceant quid exoleti, 
<mart. epigr. 12 43.8> Quo symplegmate quinque copulentur, 
<mart. epigr. 12 43.9> Qua plures teneantur a catena, 
<mart. epigr. 12 43.10> Exstinctam liceat quid ad lucernam. 
<mart. epigr. 12 43.11> Tanti non erat esse te disertum. 
<mart. epigr. 12 44.1> Vnice, cognato iunctum mihi sanguine nomen 
<mart. epigr. 12 44.2> Qui geris et studio corda propinqua meis; 
<mart. epigr. 12 44.3> Carmina cum facias soli cedentia fratri, 
<mart. epigr. 12 44.4> Pectore non minor es sed pietate prior. 
<mart. epigr. 12 44.5> Lesbia cum lepido te posset amare Catullo, 
<mart. epigr. 12 44.6> Te post Nasonem blanda Corinna sequi. 
<mart. epigr. 12 44.7> Nec derant zephyri si te dare uela iuuaret; 
<mart. epigr. 12 44.8> Sed tu litus amas. hoc quoque fratris habes. 
<mart. epigr. 12 45.1> Haedina tibi pelle contegenti 
<mart. epigr. 12 45.2> Nudae tempora uerticemque caluae, 
<mart. epigr. 12 45.3> Festiue tibi, Phoebe, dixit ille 
<mart. epigr. 12 45.4> Qui dixit caput esse calceatum. 
<mart. epigr. 12 46.1> Difficilis facilis, iucundus acerbus es idem: 
<mart. epigr. 12 46.2> Nec tecum possum uiuere nec sine te. 
<mart. epigr. 12 47.1> Vendunt carmina Gallus et Lupercus. 
<mart. epigr. 12 47.2> Sanos, Classice, nunc nega poetas. 
<mart. epigr. 12 48.1> Boletos et aprum si tamquam uilia ponis 
<mart. epigr. 12 48.2> Et non esse putas haec mea uota, uolo: 
<mart. epigr. 12 48.3> Si fortunatum fieri me credis et heres 
<mart. epigr. 12 48.4> Vis scribi propter quinque Lucrina, uale. 
<mart. epigr. 12 48.5> Lauta tamen cena est: fateor, lautissima, sed cras 
<mart. epigr. 12 48.6> Nil erit, immo hodie, protinus immo nihil, 
<mart. epigr. 12 48.7> Quod sciat infelix damnatae spongea uirgae 
<mart. epigr. 12 48.8> Vel quicumque canis iunctaque testa uiae: 
<mart. epigr. 12 48.9> Mullorum leporumque et suminis exitus hic est, 
<mart. epigr. 12 48.10> Sulphureusque color carnificesque pedes. 
<mart. epigr. 12 48.11> Non Albana mihi sit comissatio tanti 
<mart. epigr. 12 48.12> Nec Capitolinae pontificumque dapes; 
<mart. epigr. 12 48.13> Imputet ipse deus nectar mihi, fiet acetum 
<mart. epigr. 12 48.14> Et Vaticani perfida uappa cadi. 
<mart. epigr. 12 48.15> Conuiuas alios cenarum quaere magister 
<mart. epigr. 12 48.16> Quos capiant mensae regna superba tuae: 
<mart. epigr. 12 48.17> Me meus ad subitas inuitet amicus ofellas: 
<mart. epigr. 12 48.18> Haec mihi quam possum reddere cena placet. 
<mart. epigr. 12 49.1> Crinitae Line paedagoge turbae, 
<mart. epigr. 12 49.2> Rerum quem dominum uocat suarum 
<mart. epigr. 12 49.3> Et credit cui Postumilla diues 
<mart. epigr. 12 49.4> Gemmas, aurea, uina, concubinos: 
<mart. epigr. 12 49.5> Sic te perpetua fide probatum 
<mart. epigr. 12 49.6> Nulli non tua praeferat patrona: 
<mart. epigr. 12 49.7> Succurras misero, precor, furori 
<mart. epigr. 12 49.8> Et serues aliquando neglegenter 
<mart. epigr. 12 49.9> Illos qui male cor meum perurunt, 
<mart. epigr. 12 49.10> Quos et noctibus et diebus opto 
<mart. epigr. 12 49.11> In nostro cupidus sinu uidere, 
<mart. epigr. 12 49.12> Formonsos, niueos, pares, gemellos, 
<mart. epigr. 12 49.13> Grandes, non pueros, sed uniones. 
<mart. epigr. 12 50.1> Daphnonas, platanonas et aerios pityonas 
<mart. epigr. 12 50.2> Et non unius balnea solus habes, 
<mart. epigr. 12 50.3> Et tibi centenis stat porticus alta columnis 
<mart. epigr. 12 50.4> Calcatusque tuo sub pede lucet onyx, 
<mart. epigr. 12 50.5> Puluereumque fugax hippodromon ungula plaudit 
<mart. epigr. 12 50.6> Et pereuntis aquae fluctus ubique sonat; 
<mart. epigr. 12 50.7> Atria longa patent. sed nec cenantibus usquam 
<mart. epigr. 12 50.8> Nec somno locus est. quam bene non habitas! 
<mart. epigr. 12 51.1> Tam saepe nostrum decipi Fabullinum 
<mart. epigr. 12 51.2> Miraris, Aule? semper homo bonus tiro est. 
<mart. epigr. 12 52.1> Tempora Pieria solitus redimire corona 
<mart. epigr. 12 52.2> Nec minus attonitis uox celebrata reis, 
<mart. epigr. 12 52.3> Hic situs est, hic ille tuus, Sempronia, Rufus, 
<mart. epigr. 12 52.4> Cuius et ipse tui flagrat amore cinis. 
<mart. epigr. 12 52.5> Dulcis in Elysio narraris fabula campo 
<mart. epigr. 12 52.6> Et stupet ad raptus Tyndaris ipsa tuos: 
<mart. epigr. 12 52.7> Tu melior quae deserto raptore redisti, 
<mart. epigr. 12 52.8> Illa uirum uoluit(==VOLUIT) nec repetita sequi. 
<mart. epigr. 12 52.9> Ridet et Iliacos audit Menelaus amores: 
<mart. epigr. 12 52.10> Absoluit Phrygium uestra rapina Parim. 
<mart. epigr. 12 52.11> Accipient olim cum te loca laeta piorum, 
<mart. epigr. 12 52.12> Non erit in Stygia notior umbra domo: 
<mart. epigr. 12 52.13> Non aliena uidet sed amat Proserpina raptas: 
<mart. epigr. 12 52.14> Iste tibi dominam conciliabit amor. 
<mart. epigr. 12 53.1> Nummi cum tibi sint opesque tantae 
<mart. epigr. 12 53.2> Quantas ciuis habet, Paterne, rarus, 
<mart. epigr. 12 53.3> Largiris nihil incubasque gazae 
<mart. epigr. 12 53.4> Vt magnus draco quem canunt poetae 
<mart. epigr. 12 53.5> Custodem Scythici fuisse luci. 
<mart. epigr. 12 53.6> Sed causa, ut memoras et ipse iactas, 
<mart. epigr. 12 53.7> Dirae filius est rapacitatis. 
<mart. epigr. 12 53.8> Ecquid tu fatuos rudesque quaeris 
<mart. epigr. 12 53.9> Illudas quibus auferasque mentem? 
<mart. epigr. 12 53.10> Huic semper uitio pater fuisti. 
<mart. epigr. 12 54.1> Crine ruber, niger ore, breuis pede, lumine laesus, 
<mart. epigr. 12 54.2> Rem magnam praestas, Zoile, si bonus es. 
<mart. epigr. 12 55.1> Gratis qui dare uos iubet, puellae, 
<mart. epigr. 12 55.2> Insulsissimus inprobissimusque est. 
<mart. epigr. 12 55.3> Gratis ne date, basiate gratis. 
<mart. epigr. 12 55.4> Hoc Aegle negat, hoc auara uendit 
<mart. epigr. 12 55.5>-Sed uendat: bene basiare quantum est!-, 
<mart. epigr. 12 55.6> Hoc uendit quoque nec leui rapina: 
<mart. epigr. 12 55.7> Aut libram petit illa Cosmiani 
<mart. epigr. 12 55.8> Aut binos quater a noua moneta, 
<mart. epigr. 12 55.9> Ne sint basia muta, ne maligna, 
<mart. epigr. 12 55.10> Ne clusis aditum neget labellis. 
<mart. epigr. 12 55.11> Humane tamen hoc facit, sed unum, 
<mart. epigr. 12 55.12> Gratis quae dare basium recusat 
<mart. epigr. 12 55.13> Gratis lingere nec recusat Aegle. 
<mart. epigr. 12 56.1> Aegrotas uno decies aut saepius anno, 
<mart. epigr. 12 56.2> Nec tibi sed nobis hoc, Polycharme, nocet: 
<mart. epigr. 12 56.3> Nam quotiens surgis, soteria poscis amicos. 
<mart. epigr. 12 56.4> Sit pudor: aegrota iam, Polycharme, semel. 
<mart. epigr. 12 57.1> Cur saepe sicci parua rura Nomenti 
<mart. epigr. 12 57.2> Laremque uillae sordidum petam, quaeris? 
<mart. epigr. 12 57.3> Nec cogitandi, Sparse, nec quiescendi 
<mart. epigr. 12 57.4> In urbe locus est pauperi. negant uitam 
<mart. epigr. 12 57.5> Ludi magistri mane, nocte pistores, 
<mart. epigr. 12 57.6> Aerariorum marculi die toto; 
<mart. epigr. 12 57.7> Hinc otiosus sordidam quatit mensam 
<mart. epigr. 12 57.8> Neroniana nummularius massa, 
<mart. epigr. 12 57.9> Illinc palucis malleator Hispanae 
<mart. epigr. 12 57.10> Tritum nitenti fuste uerberat saxum; 
<mart. epigr. 12 57.11> Nec turba cessat entheata Bellonae 
<mart. epigr. 12 57.12> Nec fasciato naufragus loquax trunco, 
<mart. epigr. 12 57.13> A matre doctus nec rogare Iudaeus, 
<mart. epigr. 12 57.14> Nec sulphuratae lippus institor mercis. 
<mart. epigr. 12 57.15> Numerare pigri damna quis potest somni? 
<mart. epigr. 12 57.16> Dicet quot aera uerberent manus urbis, 
<mart. epigr. 12 57.17> Cum secta Colcho Luna uapulat rhombo. 
<mart. epigr. 12 57.18> Tu, Sparse, nescis ista nec potes scire, 
<mart. epigr. 12 57.19> Petilianis delicatus in regnis, 
<mart. epigr. 12 57.20> Cui plana summos despicit domus montis, 
<mart. epigr. 12 57.21> Et rus in urbe est uinitorque Romanus 
<mart. epigr. 12 57.22>-Nec in Falerno colle maior autumnus- 
<mart. epigr. 12 57.23> Intraque limen latus essedo cursus, 
<mart. epigr. 12 57.24> Et in profundo somnus et quies nullis 
<mart. epigr. 12 57.25> Offensa linguis, nec dies nisi admissus. 
<mart. epigr. 12 57.26> Nos transeuntis risus excitat turbae, 
<mart. epigr. 12 57.27> Et ad cubile est Roma. taedio fessis 
<mart. epigr. 12 57.28> Dormire quotiens libuit, imus ad uillam. 
<mart. epigr. 12 58.1> Ancillariolum tua te uocat uxor, et ipsa 
<mart. epigr. 12 58.2> Lecticariola est: estis, Alauda, pares. 
<mart. epigr. 12 59.1> Tantum dat tibi Roma basiorum 
<mart. epigr. 12 59.2> Post annos modo quindecim reuerso 
<mart. epigr. 12 59.3> Quantum Lesbia non dedit Catullo. 
<mart. epigr. 12 59.4> Te uicinia tota, te pilosus 
<mart. epigr. 12 59.5> Hircoso premit osculo colonus; 
<mart. epigr. 12 59.6> Hinc instat tibi textor, inde fullo, 
<mart. epigr. 12 59.7> Hinc sutor modo pelle basiata, 
<mart. epigr. 12 59.8> Hinc menti dominus periculosi, 
<mart. epigr. 12 59.9> Hinc *dexiocholus*, inde lippus 
<mart. epigr. 12 59.10> Fellatorque recensque cunnilingus. 
<mart. epigr. 12 59.11> Iam tanti tibi non fuit redire. 
<mart. epigr. 12 60.1> Martis alumne dies, roseam quo lampada primum 
<mart. epigr. 12 60.2> Magnaque siderei uidimus ora dei, 
<mart. epigr. 12 60.3> Si te rure coli uiridisque pudebit ad aras, 
<mart. epigr. 12 60.4> Qui fueras Latia cultus in urbe mihi: 
<mart. epigr. 12 60.5> Da ueniam seruire meis quod nolo Kalendis 
<mart. epigr. 12 60.6> Et qua sum genitus uiuere luce uolo. 
<mart. epigr. 12 60.7> Natali pallere suo, ne calda Sabello 
<mart. epigr. 12 60.8> Desit; et ut liquidum potet Alauda merum, 
<mart. epigr. 12 60.9> Turbida sollicito transmittere Caecuba sacco; 
<mart. epigr. 12 60.10> Atque inter mensas ire redire suas; 
<mart. epigr. 12 60.11> Excipere hos illos et tota surgere cena 
<mart. epigr. 12 60.12> Marmora calcantem frigidiora gelu: 
<mart. epigr. 12 60.13> Quae ratio est haec sponte sua perferre patique, 
<mart. epigr. 12 60.14> Quae te si iubeat rex dominusque, neges? 
<mart. epigr. 12 61.1> Versus et breue uiuidumque carmen 
<mart. epigr. 12 61.2> In te ne faciam times, Ligurra, 
<mart. epigr. 12 61.3> Et dignus cupis hoc metu uideri. 
<mart. epigr. 12 61.4> Sed frustra metuis cupisque frustra. 
<mart. epigr. 12 61.5> In tauros Libyci ruunt leones, 
<mart. epigr. 12 61.6> Non sunt papilionibus molesti. 
<mart. epigr. 12 61.7> Quaeras censeo, si legi laboras, 
<mart. epigr. 12 61.8> Nigri(==NI+GRI+) fornicis ebrium poetam, 
<mart. epigr. 12 61.9> Qui carbone rudi putrique creta 
<mart. epigr. 12 61.10> Scribit carmina quae legunt cacantes. 
<mart. epigr. 12 61.11> Frons haec stigmate non meo notanda est. 
<mart. epigr. 12 62.1> Antiqui rex magne poli mundique prioris, 
<mart. epigr. 12 62.2> Sub quo pigra quies nec labor ullus erat, 
<mart. epigr. 12 62.3> Nec regale nimis fulmen nec fulmine digni, 
<mart. epigr. 12 62.4> Scissa nec ad Manes sed sibi diues humus: 
<mart. epigr. 12 62.5> Laetus ad haec facilisque ueni sollemnia Prisci 
<mart. epigr. 12 62.6> Gaudia: cum sacris te decet esse tuis. 
<mart. epigr. 12 62.7> Tu reducem patriae sexta, pater optime, bruma 
<mart. epigr. 12 62.8> Pacifici Latia reddis ab urbe Numae. 
<mart. epigr. 12 62.9> Cernis ut Ausonio similis tibi pompa macello 
<mart. epigr. 12 62.10> Pendeat et quantus luxurietur honos? 
<mart. epigr. 12 62.11> Quam non parca manus largaeque nomismata mensae, 
<mart. epigr. 12 62.12> Quae, Saturne, tibi pernumerentur opes? 
<mart. epigr. 12 62.13> Vtque sit his pretium meritis et gratia maior, 
<mart. epigr. 12 62.14> Et pater et frugi sic tua sacra colit. 
<mart. epigr. 12 62.15> At tu sancte- tuo sic semper amere Decembri- 
<mart. epigr. 12 62.16> Hos illi iubeas saepe redire dies. 
<mart. epigr. 12 63.1> Vncto Corduba laetior Venafro, 
<mart. epigr. 12 63.2> Histra nec minus absoluta testa, 
<mart. epigr. 12 63.3> Albi quae superas oues Galaesi 
<mart. epigr. 12 63.4> Nullo murice nec cruore mendax, 
<mart. epigr. 12 63.5> Sed tinctis gregibus colore uiuo: 
<mart. epigr. 12 63.6> Dic uestro, rogo, sit pudor poetae 
<mart. epigr. 12 63.7> Nec gratis recitet meos libellos. 
<mart. epigr. 12 63.8> Ferrem, si faceret bonus poeta, 
<mart. epigr. 12 63.9> Cui possem dare mutuos dolores. 
<mart. epigr. 12 63.10> Corrumpit sine talione caeleps, 
<mart. epigr. 12 63.11> Caecus perdere non potest quod aufert: 
<mart. epigr. 12 63.12> Nil est deterius latrone nudo: 
<mart. epigr. 12 63.13> Nil securius est malo poeta. 
<mart. epigr. 12 64.1> Vincentem roseos facieque comaque ministros 
<mart. epigr. 12 64.2> Cinna cocum fecit. Cinna, gulosus homo es. 
<mart. epigr. 12 65.1> Formonsa Phyllis nocte cum mihi tota 
<mart. epigr. 12 65.2> Se praestitisset omnibus modis largam, 
<mart. epigr. 12 65.3> Et cogitarem mane quod darem munus, 
<mart. epigr. 12 65.4> Vtrumne Cosmi, Nicerotis an libram, 
<mart. epigr. 12 65.5> An Baeticarum pondus acre lanarum, 
<mart. epigr. 12 65.6> An de moneta Caesaris decem flauos: 
<mart. epigr. 12 65.7> Amplexa collum basioque tam longo 
<mart. epigr. 12 65.8> Blandita quam sunt nuptiae columbarum, 
<mart. epigr. 12 65.9> Rogare coepit Phyllis amphoram uini. 
<mart. epigr. 12 66.1> Bis quinquagenis domus est tibi milibus empta, 
<mart. epigr. 12 66.2> Vendere quam summa uel breuiore cupis. 
<mart. epigr. 12 66.3> Arte sed emptorem uafra corrumpis, Amoene, 
<mart. epigr. 12 66.4> Et casa diuitiis ambitiosa latet. 
<mart. epigr. 12 66.5> Gemmantes prima fulgent testudine lecti 
<mart. epigr. 12 66.6> Et Maurusiaci pondera rara citri; 
<mart. epigr. 12 66.7> Argentum atque aurum non simplex Delphica portat; 
<mart. epigr. 12 66.8> Stant pueri dominos quos precer esse meos. 
<mart. epigr. 12 66.9> Deinde ducenta sonas et ais non esse minoris. 
<mart. epigr. 12 66.10> Instructam uili uendis, Amoene, domum. 
<mart. epigr. 12 67.1> Maiae Mercurium creastis Idus, 
<mart. epigr. 12 67.2> Augustis redit Idibus Diana, 
<mart. epigr. 12 67.3> Octobres Maro consecrauit Idus. 
<mart. epigr. 12 67.4> Idus saepe colas et has et illas, 
<mart. epigr. 12 67.5> Qui magni celebras Maronis Idus. 
<mart. epigr. 12 68.1> Matutine cliens, urbis mihi causa relictae, 
<mart. epigr. 12 68.2> Atria, si sapias, ambitiosa colas. 
<mart. epigr. 12 68.3> Non sum ego causidicus nec amaris litibus aptus 
<mart. epigr. 12 68.4> Sed piger et senior Pieridumque comes; 
<mart. epigr. 12 68.5> Otia me somnusque iuuant, quae magna negauit 
<mart. epigr. 12 68.6> Roma mihi: redeo, si uigilatur et hic. 
<mart. epigr. 12 69.1> Sic tamquam tabulas scyphosque, Paule, 
<mart. epigr. 12 69.2> Omnes archetypos habes amicos. 
<mart. epigr. 12 70.1> Lintea ferret Apro uatius cum uernula nuper 
<mart. epigr. 12 70.2> Et supra togulam lusca sederet anus 
<mart. epigr. 12 70.3> Atque olei stillam daret enterocelicus unctor, 
<mart. epigr. 12 70.4> Vdorum tetricus censor et asper erat: 
<mart. epigr. 12 70.5> Frangendos calices effundendumque Falernum 
<mart. epigr. 12 70.6> Clamabat biberet quod modo lotus eques. 
<mart. epigr. 12 70.7> A sene sed postquam patruo uenere trecenta, 
<mart. epigr. 12 70.8> Sobrius a thermis nescit abire domum. 
<mart. epigr. 12 70.9> O quantum diatreta ualent et quinque comati! 
<mart. epigr. 12 70.10> Tunc, cum pauper erat, non sitiebat Aper. 
<mart. epigr. 12 71.1> Nil non, Lygde, mihi negas roganti: 
<mart. epigr. 12 71.2> At quondam mihi, Lygde, nil negabas. 
<mart. epigr. 12 72.1> Iugera mercatus prope busta latentis agelli 
<mart. epigr. 12 72.2> Et male compactae culmina fulta casae, 
<mart. epigr. 12 72.3> Deseris urbanas, tua praedia, Pannyche, lites 
<mart. epigr. 12 72.4> Paruaque sed tritae praemia certa togae. 
<mart. epigr. 12 72.5> Frumentum, milium tisanamque fabamque solebas 
<mart. epigr. 12 72.6> Vendere pragmaticus, nunc emis agricola. 
<mart. epigr. 12 73.1> Heredem tibi me, Catulle, dicis. 
<mart. epigr. 12 73.2> Non credam, nisi legero, Catulle. 
<mart. epigr. 12 74.1> Dum tibi Niliacus portat crystalla cataplus, 
<mart. epigr. 12 74.2> Accipe de circo pocula Flaminio. 
<mart. epigr. 12 74.3> Hi magis audaces, an sunt qui talia mittunt 
<mart. epigr. 12 74.4> Munera? sed gemmis uilibus usus inest: 
<mart. epigr. 12 74.5> Nullum sollicitant haec, Flacce, toreumata furem 
<mart. epigr. 12 74.6> Et nimium calidis non uitiantur aquis. 
<mart. epigr. 12 74.7> Quid quod securo potat conuiua ministro 
<mart. epigr. 12 74.8> Et casum tremulae non timuere manus? 
<mart. epigr. 12 74.9> Hoc quoque non nihil est, quod propinabis in istis, 
<mart. epigr. 12 74.10> Frangendus fuerit si tibi, Flacce, calix. 
<mart. epigr. 12 75.1> Festinat Polytimus ad puellas; 
<mart. epigr. 12 75.2> Inuitus puerum fatetur Hypnus; 
<mart. epigr. 12 75.3> Pastas glande natis habet Secundus; 
<mart. epigr. 12 75.4> Mollis Dindymus est sed esse non uult; 
<mart. epigr. 12 75.5> Amphion potuit puella nasci. 
<mart. epigr. 12 75.6> Horum delicias superbiamque 
<mart. epigr. 12 75.7> Et fastus querulos, Auite, malo 
<mart. epigr. 12 75.8> Quam dotis mihi quinquies ducena. 
<mart. epigr. 12 76.1> Amphora uigesis, modius datur aere quaterno. 
<mart. epigr. 12 76.2> Ebrius et crudus nil habet agricola. 
<mart. epigr. 12 77.1> Multis dum precibus Iouem salutat 
<mart. epigr. 12 77.2> Stans summos resupinus usque in ungues 
<mart. epigr. 12 77.3> Aethon in Capitolio, pepedit. 
<mart. epigr. 12 77.4> Riserunt homines, sed ipse diuom 
<mart. epigr. 12 77.5> Offensus genitor trinoctiali 
<mart. epigr. 12 77.6> Affecit domicenio clientem. 
<mart. epigr. 12 77.7> Post hoc flagitium misellus Aethon, 
<mart. epigr. 12 77.8> Cum uult in Capitolium uenire, 
<mart. epigr. 12 77.9> Sellas ante petit Paterclianas 
<mart. epigr. 12 77.10> Et pedit deciesque uiciesque. 
<mart. epigr. 12 77.11> Sed quamuis sibi cauerit crepando, 
<mart. epigr. 12 77.12> Compressis natibus Iouem salutat. 
<mart. epigr. 12 78.1> Nil in te scripsi, Bithynice. credere non uis 
<mart. epigr. 12 78.2> Et iurare iubes? malo satisfacere. 
<mart. epigr. 12 79.1> Donaui tibi multa quae rogasti; 
<mart. epigr. 12 79.2> Donaui tibi plura quam rogasti: 
<mart. epigr. 12 79.3> Non cessas tamen usque me rogare. 
<mart. epigr. 12 79.4> Quisquis nil negat, Atticilla, fellat. 
<mart. epigr. 12 80.1> Ne laudet dignos, laudat Callistratus omnes. 
<mart. epigr. 12 80.2> Cui malus est nemo, quis bonus esse potest? 
<mart. epigr. 12 81.1> Brumae diebus feriisque Saturni 
<mart. epigr. 12 81.2> Mittebat Vmber aliculam mihi pauper; 
<mart. epigr. 12 81.3> Nunc mittit alicam: factus est enim diues. 
<mart. epigr. 12 82.1> Effugere in thermis et circa balnea non est 
<mart. epigr. 12 82.2> Menogenen, omni tu licet arte uelis. 
<mart. epigr. 12 82.3> Captabit tepidum dextra laeuaque trigonem, 
<mart. epigr. 12 82.4> Imputet acceptas ut tibi saepe pilas. 
<mart. epigr. 12 82.5> Colligit et referet laxum de puluere follem, 
<mart. epigr. 12 82.6> Et si iam lotus, iam soleatus erit. 
<mart. epigr. 12 82.7> Lintea si sumes, niue candidiora loquetur, 
<mart. epigr. 12 82.8> Sint licet infantis sordidiora sinu. 
<mart. epigr. 12 82.9> Exiguos secto comentem dente capillos 
<mart. epigr. 12 82.10> Dicet Achilleas disposuisse comas. 
<mart. epigr. 12 82.11> Fumosae feret ipse propin de faece lagonae 
<mart. epigr. 12 82.12> Frontis et umorem colligit usque tuae. 
<mart. epigr. 12 82.13> Omnia laudabit, mirabitur omnia, donec 
<mart. epigr. 12 82.14> Perpessus dicas taedia mille "Veni!" 
<mart. epigr. 12 83.1> Derisor Fabianus hirnearum, 
<mart. epigr. 12 83.2> Omnes quem modo colei timebant 
<mart. epigr. 12 83.3> Dicentem tumidas in hydrocelas 
<mart. epigr. 12 83.4> Quantum nec duo dicerent Catulli, 
<mart. epigr. 12 83.5> In thermis subito Neronianis 
<mart. epigr. 12 83.6> Vidit se miser et tacere coepit. 
<mart. epigr. 12 84.1> Nolueram, Polytime, tuos uiolare capillos, 
<mart. epigr. 12 84.2> Sed iuuat hoc precibus me tribuisse tuis. 
<mart. epigr. 12 84.3> Talis eras, modo tonse Pelops, positisque nitebas 
<mart. epigr. 12 84.4> Crinibus ut totum sponsa uideret ebur. 
<mart. epigr. 12 85.1> Pediconibus os olere dicis. 
<mart. epigr. 12 85.2> Hoc si, sicut ais, Fabulle, uerum est, 
<mart. epigr. 12 85.3> Quid tu credis olere cunnilingis? 
<mart. epigr. 12 86.1> Triginta tibi sunt pueri totidemque puellae: 
<mart. epigr. 12 86.2> Vna est nec surgit mentula. quid facies? 
<mart. epigr. 12 87.1> Bis Cotta soleas perdidisse se questus, 
<mart. epigr. 12 87.2> Dum neglegentem ducit ad pedes uernam, 
<mart. epigr. 12 87.3> Qui solus inopi praestat et facit turbam, 
<mart. epigr. 12 87.4> Excogitauit- homo sagax et astutus- 
<mart. epigr. 12 87.5> Ne facere posset tale saepius damnum: 
<mart. epigr. 12 87.6> Excalceatus ire coepit ad cenam. 
<mart. epigr. 12 88.1> Tongilianus habet nasum, scio, non ego. sed iam 
<mart. epigr. 12 88.2> Nil praeter nasum Tongilianus habet. 
<mart. epigr. 12 89.1> Quod lana caput alligas, Charine, 
<mart. epigr. 12 89.2> Non aures tibi sed dolent capilli. 
<mart. epigr. 12 90.1> Pro sene, sed clare, uotum Maro fecit amico, 
<mart. epigr. 12 90.2> Cui grauis et feruens hemitritaeos erat, 
<mart. epigr. 12 90.3> Si Stygias aeger non esset missus ad umbras, 
<mart. epigr. 12 90.4> Vt caderet magno uictima grata Ioui. 
<mart. epigr. 12 90.5> Coeperunt certam medici spondere salutem. 
<mart. epigr. 12 90.6> Ne uotum soluat nunc Maro uota facit. 
<mart. epigr. 12 91.1> Communis tibi cum uiro, Magulla, 
<mart. epigr. 12 91.2> Cum sit lectulus et sit exoletus, 
<mart. epigr. 12 91.3> Quare, dic mihi, non sit et minister. 
<mart. epigr. 12 91.4> Suspiras; ratio est, times lagonam. 
<mart. epigr. 12 92.1> Saepe rogare soles qualis sim, Prisce, futurus, 
<mart. epigr. 12 92.2> Si fiam locuples simque repente potens. 
<mart. epigr. 12 92.3> Quemquam posse putas mores narrare futuros? 
<mart. epigr. 12 92.4> Dic mihi, si fias tu leo, qualis eris? 
<mart. epigr. 12 93.1> Qua moechum ratione basiaret 
<mart. epigr. 12 93.2> Coram(==CO+RAM) coniuge repperit Labulla. 
<mart. epigr. 12 93.3> Paruum basiat usque morionem; 
<mart. epigr. 12 93.4> Hunc multis rapit osculis madentem 
<mart. epigr. 12 93.5> Moechus protinus et suis repletum 
<mart. epigr. 12 93.6> Ridenti dominae statim remittit. 
<mart. epigr. 12 93.7> Quanto morio maior est maritus! 
<mart. epigr. 12 94.1> Scribebamus epos; coepisti scribere: cessi, 
<mart. epigr. 12 94.2> Aemula ne starent carmina nostra tuis. 
<mart. epigr. 12 94.3> Transtulit ad tragicos se nostra Thalia cothurnos: 
<mart. epigr. 12 94.4> Aptasti longum tu quoque syrma tibi. 
<mart. epigr. 12 94.5> Fila lyrae moui Calabris exculta Camenis: 
<mart. epigr. 12 94.6> Plectra, rapis nobis, ambitiose, noua. 
<mart. epigr. 12 94.7> Audemus saturas: Lucilius esse laboras. 
<mart. epigr. 12 94.8> Ludo leuis elegos: tu quoque ludis idem. 
<mart. epigr. 12 94.9> Quid minus esse potest? epigrammata fingere coepi: 
<mart. epigr. 12 94.10> Hinc etiam petitur iam mea palma tibi. 
<mart. epigr. 12 94.11> Elige quid nolis- quis enim pudor omnia uelle?- 
<mart. epigr. 12 94.12> Et si quid non uis, Tucca, relinque mihi. 
<mart. epigr. 12 95.1> Musaei pathicissimos libellos, 
<mart. epigr. 12 95.2> Qui certant Sybariticis libellis, 
<mart. epigr. 12 95.3> Et tinctas sale pruriente chartas 
<mart. epigr. 12 95.4> Instanti lege Rufe; sed puella 
<mart. epigr. 12 95.5> Sit tecum tua, ne thalassionem 
<mart. epigr. 12 95.6> Indicas manibus libidinosis 
<mart. epigr. 12 95.7> Et fias sine femina maritus. 
<mart. epigr. 12 96.1> Cum tibi nota tui sit uita fidesque mariti 
<mart. epigr. 12 96.2> Nec premat ulla tuos sollicitetue toros, 
<mart. epigr. 12 96.3> Quid quasi paelicibus torqueris inepta ministris, 
<mart. epigr. 12 96.4> In quibus et breuis est et fugitiua Venus? 
<mart. epigr. 12 96.5> Plus tibi quam domino pueros praestare probabo: 
<mart. epigr. 12 96.6> Hi faciunt ut sis femina sola uiro; 
<mart. epigr. 12 96.7> Hi dant quod non uis uxor dare. "do tamen", inquis, 
<mart. epigr. 12 96.8>"Ne uagus a thalamis coniugis erret amor". 
<mart. epigr. 12 96.9> Non eadem res est: Chiam uolo, nolo mariscam: 
<mart. epigr. 12 96.10> Ne dubites quae sit Chia, marisca tua est. 
<mart. epigr. 12 96.11> Scire suos fines matrona et femina debet: 
<mart. epigr. 12 96.12> Cede sua pueris, utere parte tua. 
<mart. epigr. 12 97.1> Vxor cum tibi sit puella qualem 
<mart. epigr. 12 97.2> Votis uix petat inprobus maritus, 
<mart. epigr. 12 97.3> Diues, nobilis, erudita, casta, 
<mart. epigr. 12 97.4> Rumpis, Basse, latus, sed in comatis, 
<mart. epigr. 12 97.5> Vxoris tibi dote quos parasti. 
<mart. epigr. 12 97.6> Et sic ad dominam reuersa languet 
<mart. epigr. 12 97.7> Multis mentula milibus redempta; 
<mart. epigr. 12 97.8> Sed nec uocibus excitata blandis 
<mart. epigr. 12 97.9> Molli pollice nec rogata surgit. 
<mart. epigr. 12 97.10> Sit tandem pudor aut eamus in ius. 
<mart. epigr. 12 97.11> Non est haec tua, Basse: uendidisti. 
<mart. epigr. 12 98.1> Baetis oliuifera crinem redimite corona, 
<mart. epigr. 12 98.2> Aurea qui nitidis uellera tinguis aquis; 
<mart. epigr. 12 98.3> Quem Bromius, quem Pallas amat; cui rector aquarum 
<mart. epigr. 12 98.4> Albula nauigerum per freta pandit iter: 
<mart. epigr. 12 98.5> Ominibus laetis uestras Instantius oras 
<mart. epigr. 12 98.6> Intret et hic populis ut prior annus eat. 
<mart. epigr. 12 98.7> Non ignorat onus quod sit succedere Macro; 
<mart. epigr. 12 98.8> Qui sua metitur pondera ferre potest. 
<mart. epigr. 13 1.1> Ne toga cordylis et paenula desit oliuis 
<mart. epigr. 13 1.2> Aut inopem metuat sordida blatta famem, 
<mart. epigr. 13 1.3> Perdite Niliacas, Musae, mea damna, papyros: 
<mart. epigr. 13 1.4> Postulat ecce nouos ebria bruma sales. 
<mart. epigr. 13 1.5> Non mea magnanimo depugnat tessera telo 
<mart. epigr. 13 1.6> Senio nec nostrum cum cane quassat ebur: 
<mart. epigr. 13 1.7> Haec mihi charta nuces, haec est mihi charta fritillus: 
<mart. epigr. 13 1.8> Alea nec damnum nec facit ista lucrum. 
<mart. epigr. 13 2.1> Nasutus sis usque licet, sis denique nasus, 
<mart. epigr. 13 2.2> Quantum noluerat ferre rogatus Atlans, 
<mart. epigr. 13 2.3> Et possis ipsum tu deridere Latinum: 
<mart. epigr. 13 2.4> Non potes in nugas dicere plura meas 
<mart. epigr. 13 2.5> Ipse ego quam dixi. quid dentem dente iuuabit 
<mart. epigr. 13 2.6> Rodere? carne opus est, si satur esse uelis. 
<mart. epigr. 13 2.7> Ne perdas operam: qui se mirantur, in illos 
<mart. epigr. 13 2.8> Virus habe, nos haec nouimus esse nihil. 
<mart. epigr. 13 2.9> Non tamen hoc nimium nihil est, si candidus aure 
<mart. epigr. 13 2.10> Nec matutina si mihi fronte uenis. 
<mart. epigr. 13 3.1> Omnis in hoc gracili XENIORVM turba libello 
<mart. epigr. 13 3.2> Constabit nummis quattuor empta tibi. 
<mart. epigr. 13 3.3> Quattuor est nimium? poterit constare duobus, 
<mart. epigr. 13 3.4> Et faciat lucrum bybliopola Tryphon. 
<mart. epigr. 13 3.5> Haec licet hospitibus pro munere disticha mittas, 
<mart. epigr. 13 3.6> Si tibi tam rarus quam mihi nummus erit. 
<mart. epigr. 13 3.7> Addita per titulos sua nomina rebus habebis: 
<mart. epigr. 13 3.8> Praetereas, si quid non facit ad stomachum. 
<mart. epigr. 13 4.1> Serus ut aetheriae Germanicus imperet aulae 
<mart. epigr. 13 4.2> Vtque diu terris da pia tura Ioui. 
<mart. epigr. 13 5.1> Cerea quae patulo lucet ficedula lumbo, 
<mart. epigr. 13 5.2> Cum tibi sorte datur, si sapis, adde piper. 
<mart. epigr. 13 6.1> Nos alicam, poterit mulsum tibi mittere diues. 
<mart. epigr. 13 6.2> Si tibi noluerit mittere diues, emes. 
<mart. epigr. 13 7.1> Si spumet rubra conchis tibi pallida testa, 
<mart. epigr. 13 7.2> Lautorum cenis saepe negare potes. 
<mart. epigr. 13 8.1> Imbue plebeias Clusinis pultibus ollas, 
<mart. epigr. 13 8.2> Vt satur in uacuis dulcia musta bibas. 
<mart. epigr. 13 9.1> Accipe Niliacam, Pelusia munera, lentem: 
<mart. epigr. 13 9.2> Vilior est alica, carior illa faba. 
<mart. epigr. 13 10.1> Nec dotes simulae possis numerare nec usus, 
<mart. epigr. 13 10.2> Pistori totiens cum sit et apta coco. 
<mart. epigr. 13 11.1> Mulio quod non det tacituris, accipe, mulis. 
<mart. epigr. 13 11.2> Haec ego coponi, non tibi, dona dedi. 
<mart. epigr. 13 12.1> Tercentum Libyci modios de messe coloni 
<mart. epigr. 13 12.2> Sume, suburbanus ne moriatur ager. 
<mart. epigr. 13 13.1> Vt sapiant fatuae, fabrorum prandia, betae, 
<mart. epigr. 13 13.2> O quam saepe petet uina piperque cocus! 
<mart. epigr. 13 14.1> Cludere quae cenas lactuca solebat auorum, 
<mart. epigr. 13 14.2> Dic mihi, cur nostras inchoat illa dapes? 
<mart. epigr. 13 15.1> Si uicina tibi Nomento rura coluntur, 
<mart. epigr. 13 15.2> Ad uillam moneo, rustice, ligna feras. 
<mart. epigr. 13 16.1> Haec tibi brumali gaudentia frigore rapa 
<mart. epigr. 13 16.2> Quae damus, in caelo Romulus esse solet. 
<mart. epigr. 13 17.1> Ne tibi pallentes moueant fastidia caules, 
<mart. epigr. 13 17.2> Nitrata uiridis brassica fiat aqua. 
<mart. epigr. 13 18.1> Fila Tarentini grauiter redolentia porri 
<mart. epigr. 13 18.2> Edisti quotiens, oscula clusa dato. 
<mart. epigr. 13 19.1> Mittit praecipuos nemoralis Aricia porros: 
<mart. epigr. 13 19.2> In niueo uirides stipite cerne comas. 
<mart. epigr. 13 20.1> Hos Amiternus ager felicibus educat hortis: 
<mart. epigr. 13 20.2> Nursinas poteris parcius esse pilas. 
<mart. epigr. 13 21.1> Mollis in aequorea quae creuit spina Rauenna 
<mart. epigr. 13 21.2> Non erit incultis gratior asparagis. 
<mart. epigr. 13 22.1> Non habilis cyathis et inutilis uua Lyaeo, 
<mart. epigr. 13 22.2> Sed non potanti me tibi nectar ero. 
<mart. epigr. 13 23.1> Chia seni similis Baccho, quem Setia misit, 
<mart. epigr. 13 23.2> Ipsa merum secum portat et ipsa salem. 
<mart. epigr. 13 24.1> Si tibi Cecropio saturata Cydonea melle 
<mart. epigr. 13 24.2> Ponentur, dicas: "haec melimela placent". 
<mart. epigr. 13 25.1> Poma sumus Cybeles: procul hinc discede, uiator, 
<mart. epigr. 13 25.2> Ne cadat in miserum nostra ruina caput. 
<mart. epigr. 13 26.1> Sorba sumus, molles nimium tendentia uentres: 
<mart. epigr. 13 26.2> Aptius haec puero quam tibi poma dabis. 
<mart. epigr. 13 27.1> Aurea porrigitur Iani caryota Kalendis; 
<mart. epigr. 13 27.2> Sed tamen hoc munus pauperis esse solet. 
<mart. epigr. 13 28.1> Haec tibi quae torta uenerunt condita meta, 
<mart. epigr. 13 28.2> Si maiora forent cottana, ficus erat. 
<mart. epigr. 13 29.1> Pruna peregrinae carie rugosa senectae 
<mart. epigr. 13 29.2> Sume: solent duri soluere uentris onus. 
<mart. epigr. 13 30.1> Caseus Etruscae signatus imagine Lunae 
<mart. epigr. 13 30.2> Praestabit pueris prandia mille tuis. 
<mart. epigr. 13 31.1> Si sine carne uoles ientacula sumere frugi, 
<mart. epigr. 13 31.2> Haec tibi Vestino de grege massa uenit. 
<mart. epigr. 13 32.1> Non quemcumque focum nec fumum caseus omnem, 
<mart. epigr. 13 32.2> Sed Velabrensem qui bibit, ille sapit. 
<mart. epigr. 13 33.1> Trebula nos genuit; commendat gratia duplex, 
<mart. epigr. 13 33.2> Siue leui flamma siue domamur aqua. 
<mart. epigr. 13 34.1> Cum sit anus coniunx et sint tibi mortua membra, 
<mart. epigr. 13 34.2> Nil aliud bulbis quam satur esse potes. 
<mart. epigr. 13 35.1> Filia Picenae uenio Lucanica porcae: 
<mart. epigr. 13 35.2> Pultibus hinc niueis grata corona datur. 
<mart. epigr. 13 36.1> Haec quae Picenis uenit subducta trapetis 
<mart. epigr. 13 36.2> Inchoat atque eadem finit oliua dapes. 
<mart. epigr. 13 37.1> Aut Corcyraei sunt haec de frondibus horti, 
<mart. epigr. 13 37.2> Aut haec Massyli poma draconis erant. 
<mart. epigr. 13 38.1> Subripuit pastor quae nondum stantibus haedis 
<mart. epigr. 13 38.2> De primo matrum lacte colustra damus. 
<mart. epigr. 13 39.1> Lasciuum pecus et uiridi non utile Baccho 
<mart. epigr. 13 39.2> Det poenas; nocuit iam tener ille deo. 
<mart. epigr. 13 40.1> Candida si croceos circumfluit unda uitellos, 
<mart. epigr. 13 40.2> Hesperius scombri temperet oua liquor. 
<mart. epigr. 13 41.1> Lacte mero pastum pigrae mihi matris alumnum 
<mart. epigr. 13 41.2> Ponat, et Aetolo de sue diues edat. 
<mart. epigr. 13 42.1> Non tibi de Libycis tubures et apyrina ramis, 
<mart. epigr. 13 42.2> De Nomentanis sed damus arboribus. 
<mart. epigr. 13 43.1> Lecta suburbanis mittuntur apyrina ramis 
<mart. epigr. 13 43.2> Et uernae tubures. quid tibi cum Libycis? 
<mart. epigr. 13 44.1> Esse putes nondum sumen; sic ubere largo 
<mart. epigr. 13 44.2> Et fluit et uiuo lacte papilla tumet. 
<mart. epigr. 13 45.1> Si Libycae nobis uolucres et Phasides essent, 
<mart. epigr. 13 45.2> Acciperes, at nunc accipe chortis aues. 
<mart. epigr. 13 46.1> Vilia maternis fueramus Persica ramis: 
<mart. epigr. 13 46.2> Nunc in adoptiuis Persica cara sumus. 
<mart. epigr. 13 47.1> Picentina Ceres niueo sic nectare crescit 
<mart. epigr. 13 47.2> Vt leuis accepta spongea turget aqua. 
<mart. epigr. 13 48.1> Argentum atque aurum facile est laenamque togamque 
<mart. epigr. 13 48.2> Mittere; boletos mittere difficilest. 
<mart. epigr. 13 49.1> Cum me ficus alat, cum pascar dulcibus uuis, 
<mart. epigr. 13 49.2> Cur potius nomen non dedit uua mihi? 
<mart. epigr. 13 50.1> Rumpimus altricem tenero quae uertice terram 
<mart. epigr. 13 50.2> Tubera, boletis poma secunda sumus. 
<mart. epigr. 13 51.1> Texta rosis fortasse tibi uel diuite nardo, 
<mart. epigr. 13 51.2> At mihi de turdis facta corona placet. 
<mart. epigr. 13 52.1> Tota quidem ponatur anas, sed pectore tantum 
<mart. epigr. 13 52.2> Et ceruice sapit: cetera redde coco. 
<mart. epigr. 13 53.1> Cum pinguis mihi turtur erit, lactuca ualebis; 
<mart. epigr. 13 53.2> Et cocleas tibi habe. perdere nolo famem. 
<mart. epigr. 13 54.1> Cerretana mihi fiat uel missa licebit 
<mart. epigr. 13 54.2> De Menapis: lauti de petasone uorent. 
<mart. epigr. 13 55.1> Musteus est: propera, caros nec differ amicos. 
<mart. epigr. 13 55.2> Nam mihi cum uetulo sit petasone nihil. 
<mart. epigr. 13 56.1> Te fortasse magis capiat de uirgine porca; 
<mart. epigr. 13 56.2> Me materna graui de sue uulua capit. 
<mart. epigr. 13 57.1> Niliacum ridebis holus lanasque sequaces, 
<mart. epigr. 13 57.2> Improba cum morsu fila manuque trahes. 
<mart. epigr. 13 58.1> Aspice quam tumeat magno iecur ansere maius! 
<mart. epigr. 13 58.2> Miratus dices: "hoc, rogo, creuit ubi"? 
<mart. epigr. 13 59.1> Tota mihi dormitur hiems et pinguior illo 
<mart. epigr. 13 59.2> Tempore sum quo me nil nisi somnus alit. 
<mart. epigr. 13 60.1> Gaudet in effossis habitare cuniculus antris. 
<mart. epigr. 13 60.2> Monstrauit tacitas hostibus ille uias. 
<mart. epigr. 13 61.1> Inter sapores fertur alitum primus 
<mart. epigr. 13 61.2> Ionicarum gustus attagenarum. 
<mart. epigr. 13 62.1> Pascitur et dulci facilis gallina farina, 
<mart. epigr. 13 62.2> Pascitur et tenebris. ingeniosa gula est. 
<mart. epigr. 13 63.1> Ne nimis exhausto macresceret inguine gallus, 
<mart. epigr. 13 63.2> Amisit testes. nunc mihi gallus erit. 
<mart. epigr. 13 64.1> Succumbit sterili frustra gallina marito. 
<mart. epigr. 13 64.2> Hunc matris Cybeles esse decebat auem. 
<mart. epigr. 13 65.1> Ponitur Ausoniis auis haec rarissima mensis: 
<mart. epigr. 13 65.2> Hanc in piscina ludere saepe soles. 
<mart. epigr. 13 66.1> Ne uioles teneras periuro dente columbas, 
<mart. epigr. 13 66.2> Tradita si Gnidiae sunt tibi sacra deae. 
<mart. epigr. 13 67.1> Inguina torquati tardant hebetantque palumbi: 
<mart. epigr. 13 67.2> Non edat hanc uolucrem qui cupit esse salax. 
<mart. epigr. 13 68.1> Galbina decipitur calamis et retibus ales, 
<mart. epigr. 13 68.2> Turget adhuc uiridi cum rudis uua mero. 
<mart. epigr. 13 69.1> Pannonicas nobis numquam dedit Vmbria cattas: 
<mart. epigr. 13 69.2> Mauult haec domino mittere dona Pudens. 
<mart. epigr. 13 70.1> Miraris, quotiens gemmantis explicat alas, 
<mart. epigr. 13 70.2> Et potes hunc saeuo tradere, dure, coco? 
<mart. epigr. 13 71.1> Dat mihi pinna rubens nomen, sed lingua gulosis 
<mart. epigr. 13 71.2> Nostra sapit. quid si garrula lingua foret? 
<mart. epigr. 13 72.1> Argoa primum sum transportata carina. 
<mart. epigr. 13 72.2> Ante mihi notum nil nisi Phasis erat. 
<mart. epigr. 13 73.1> Ansere Romano quamuis satur Hannibal esset, 
<mart. epigr. 13 73.2> Ipse suas numquam barbarus edit aues. 
<mart. epigr. 13 74.1> Haec seruauit auis Tarpei templa Tonantis. 
<mart. epigr. 13 74.2> Miraris? nondum fecerat illa deus. 
<mart. epigr. 13 75.1> Turbabis uersus nec littera tota uolabit, 
<mart. epigr. 13 75.2> Vnam perdideris si Palamedis auem. 
<mart. epigr. 13 76.1> Rustica sim an perdix quid refert, si sapor idem est? 
<mart. epigr. 13 76.2> Carior est perdix. sic sapit illa magis. 
<mart. epigr. 13 77.1> Dulcia defecta modulatur carmina lingua 
<mart. epigr. 13 77.2> Cantator cycnus funeris ipse sui. 
<mart. epigr. 13 78.1> Nomen habet magni uolucris tam parua gigantis? 
<mart. epigr. 13 78.2> Et nomen prasini Porphyrionis habet. 
<mart. epigr. 13 79.1> Spirat in aduecto, sed iam piger, aequore mullus; 
<mart. epigr. 13 79.2> Languescit. uiuum da mare: fortis erit. 
<mart. epigr. 13 80.1> Quae natat in Siculo grandis murena profundo, 
<mart. epigr. 13 80.2> Non ualet exustam mergere sole cutem. 
<mart. epigr. 13 81.1> Quamuis lata gerat patella rhombum, 
<mart. epigr. 13 81.2> Rhombus latior est tamen patella. 
<mart. epigr. 13 82.1> Ebria Baiano ueni modo concha Lucrino: 
<mart. epigr. 13 82.2> Nobile nunc sitio luxuriosa garum. 
<mart. epigr. 13 83.1> Caeruleus nos Liris amat, quem silua Maricae 
<mart. epigr. 13 83.2> Protegit: hinc squillae maxima turba sumus. 
<mart. epigr. 13 84.1> Hic scarus, aequoreis qui uenit adesus ab undis, 
<mart. epigr. 13 84.2> Visceribus bonus est, cetera uile sapit. 
<mart. epigr. 13 85.1> Princeps Niliaci raperis, coracine, macelli: 
<mart. epigr. 13 85.2> Pellaeae prior est gloria nulla gulae. 
<mart. epigr. 13 86.1> Iste licet digitos testudine pungat acuta, 
<mart. epigr. 13 86.2> Cortice deposita mollis echinus erit. 
<mart. epigr. 13 87.1> Sanguine de nostro tinctas, ingrate, lacernas 
<mart. epigr. 13 87.2> Induis, et non est hoc satis, esca sumus. 
<mart. epigr. 13 88.1> In Venetis sint lauta licet conuiuia terris, 
<mart. epigr. 13 88.2> Principium cenae gobius esse solet. 
<mart. epigr. 13 89.1> Laneus Euganei lupus excipit ora Timaui, 
<mart. epigr. 13 89.2> Aequoreo dulces cum sale pastus aquas. 
<mart. epigr. 13 90.1> Non omnis laudes pretiumque aurata meretur, 
<mart. epigr. 13 90.2> Sed cui solus erit concha Lucrina cibus. 
<mart. epigr. 13 91.1> Ad Palatinas acipensem mittite mensas: 
<mart. epigr. 13 91.2> Ambrosias ornent munera rara dapes. 
<mart. epigr. 13 92.1> Inter aues turdus, si quid me iudice certum est, 
<mart. epigr. 13 92.2> Inter quadripedes mattea prima lepus. 
<mart. epigr. 13 93.1> Qui Diomedeis metuendus saetiger agris 
<mart. epigr. 13 93.2> Aetola cecidit cuspide, talis erat. 
<mart. epigr. 13 94.1> Dente timetur aper, defendunt cornua ceruum: 
<mart. epigr. 13 94.2> Imbelles dammae quid nisi praeda sumus? 
<mart. epigr. 13 95.1> Matutinarum non ultima praeda ferarum 
<mart. epigr. 13 95.2> Saeuos oryx constat quot mihi morte canum! 
<mart. epigr. 13 96.1> Hic erat ille tuo domitus, Cyparisse, capistro. 
<mart. epigr. 13 96.2> An magis iste tuus, Siluia, ceruus erat? 
<mart. epigr. 13 97.1> Dum tener est onager solaque lalisio matre 
<mart. epigr. 13 97.2> Pascitur, hoc infans sed breue nomen habet. 
<mart. epigr. 13 98.1> Pendentem summa capream de rupe uidebis: 
<mart. epigr. 13 98.2> Casuram speres; despicit illa canes. 
<mart. epigr. 13 99.1> Delicium paruo donabis dorcada nato: 
<mart. epigr. 13 99.2> Iactatis solet hanc mittere turba togis. 
<mart. epigr. 13 100.1> Pulcher adest onager: mitti uenatio debet 
<mart. epigr. 13 100.2> Dentis Erythraei: iam remouete sinus. 
<mart. epigr. 13 101.1> Hoc tibi Campani sudauit baca Venafri: 
<mart. epigr. 13 101.2> Vnguentum quotiens sumis, et istud olet. 
<mart. epigr. 13 102.1> Expirantis adhuc scombri de sanguine primo 
<mart. epigr. 13 102.2> Accipe fastosum, munera cara, garum. 
<mart. epigr. 13 103.1> Antipolitani, fateor, sum filia thynni: 
<mart. epigr. 13 103.2> Essem si scombri, non tibi missa forem. 
<mart. epigr. 13 104.1> Hoc tibi Thesei populatrix misit Hymetti 
<mart. epigr. 13 104.2> Pallados a siluis nobile nectar apis. 
<mart. epigr. 13 105.1> Cum dederis Siculos mediae de collibus Hyblae, 
<mart. epigr. 13 105.2> Cecropios dicas tu licet esse fauos. 
<mart. epigr. 13 106.1> Gnosia Minoae genuit uindemia Cretae 
<mart. epigr. 13 106.2> Hoc tibi, quod mulsum pauperis esse solet. 
<mart. epigr. 13 107.1> Haec de uitifera uenisse picata Vienna 
<mart. epigr. 13 107.2> Ne dubites, misit Romulus ipse mihi. 
<mart. epigr. 13 108.1> Attica nectareum turbatis mella Falernum. 
<mart. epigr. 13 108.2> Misceri decet hoc a Ganymede merum. 
<mart. epigr. 13 109.1> Hoc de Caesareis mitis uindemia cellis 
<mart. epigr. 13 109.2> Misit, Iuleo quae sibi monte placet. 
<mart. epigr. 13 110.1> Surrentina bibis? nec murrina picta nec aurum 
<mart. epigr. 13 110.2> Sume: dabunt calices haec tibi uina suos. 
<mart. epigr. 13 111.1> De Sinuessanis uenerunt Massica prelis: 
<mart. epigr. 13 111.2> Condita quo quaeris consule? nullus erat. 
<mart. epigr. 13 112.1> Pendula Pomptinos quae spectat Setia campos, 
<mart. epigr. 13 112.2> Exigua uetulos misit ab urbe cados. 
<mart. epigr. 13 113.1> Haec Fundana tulit felix autumnus Opimi. 
<mart. epigr. 13 113.2> Expressit mustum consul et ipse bibit. 
<mart. epigr. 13 114.1> Non sum de primo, fateor, trifolina Lyaeo, 
<mart. epigr. 13 114.2> Inter uina tamen septima uitis ero. 
<mart. epigr. 13 115.1> Caecuba Fundanis generosa cocuntur Amyclis, 
<mart. epigr. 13 115.2> Vitis et in media nata palude uiret. 
<mart. epigr. 13 116.1> Potabis liquidum Signina morantia uentrem? 
<mart. epigr. 13 116.2> Ne nimium sistas, sit tibi parca sitis. 
<mart. epigr. 13 117.1> Amphora Nestorea tibi Mamertina senecta 
<mart. epigr. 13 117.2> Si detur, quoduis nomen habere potest. 
<mart. epigr. 13 118.1> Tarraco, Campano tantum cessura Lyaeo 
<mart. epigr. 13 118.2> Haec genuit Tuscis aemula uina cadis. 
<mart. epigr. 13 119.1> Nomentana meum tibi dat uindemia Bacchum: 
<mart. epigr. 13 119.2> Si te Quintus amat, commodiora bibes. 
<mart. epigr. 13 120.1> De Spoletinis quae sunt cariosa lagonis 
<mart. epigr. 13 120.2> Malueris quam si musta Falerna bibas. 
<mart. epigr. 13 121.1> Marsica Paeligni mittunt turbata coloni: 
<mart. epigr. 13 121.2> Non tu, libertus sed bibat illa tuus. 
<mart. epigr. 13 122.1> Amphora Niliaci non sit tibi uilis aceti: 
<mart. epigr. 13 122.2> Esset cum uinum, uilior illa fuit. 
<mart. epigr. 13 123.1> Cum tua centenos expunget sportula ciuis, 
<mart. epigr. 13 123.2> Fumea Massiliae ponere uina potes. 
<mart. epigr. 13 124.1> Caeretana Nepos ponat, Setina putabis. 
<mart. epigr. 13 124.2> Non ponit turbae, cum tribus illa bibit. 
<mart. epigr. 13 125.1> Nobilis et lanis et felix uitibus Aulon 
<mart. epigr. 13 125.2> Det pretiosa tibi uellera, uina mihi. 
<mart. epigr. 13 126.1> Vnguentum heredi numquam nec uina relinquas. 
<mart. epigr. 13 126.2> Ille habeat nummos, haec tibi tota dato. 
<mart. epigr. 13 127.1> Dat festinatas, Caesar, tibi bruma coronas: 
<mart. epigr. 13 127.2> Quondam ueris erat, nunc tua facta rosa est.
<mart. epigr. 14 1.1> Synthesibus dum gaudet eques dominusque senator 
<mart. epigr. 14 1.2> Dumque decent nostrum pillea sumpta Iouem; 
<mart. epigr. 14 1.3> Nec timet aedilem moto spectare fritillo, 
<mart. epigr. 14 1.4> Cum uideat gelidos tam prope uerna lacus: 
<mart. epigr. 14 1.5> Diuitis alternas et pauperis accipe sortes: 
<mart. epigr. 14 1.6> Praemia conuiuae dent sua quisque suo. 
<mart. epigr. 14 1.7>"Sunt apinae tricaeque et si quid uilius istis." 
<mart. epigr. 14 1.8> Quis nescit? uel quis tam manifesta negat? 
<mart. epigr. 14 1.9> Sed quid agam potius madidis, Saturne, diebus, 
<mart. epigr. 14 1.10> Quos tibi pro caelo filius ipse dedit? 
<mart. epigr. 14 1.11> Vis scribam Thebas Troiamue malasue Mycenas? 
<mart. epigr. 14 1.12>"Lude", inquis, "nucibus": perdere nolo nuces. 
<mart. epigr. 14 2.1> Quo uis cumque loco potes hunc finire libellum: 
<mart. epigr. 14 2.2> Versibus explicitumst omne duobus opus. 
<mart. epigr. 14 2.3> Lemmata si quaeris cur sint adscripta, docebo: 
<mart. epigr. 14 2.4> Vt, si malueris, lemmata sola legas. 
<mart. epigr. 14 3.1> Secta nisi in tenues essemus ligna tabellas, 
<mart. epigr. 14 3.2> Essemus Libyci nobile dentis onus. 
<mart. epigr. 14 4.1> Caede iuuencorum domini calet area felix, 
<mart. epigr. 14 4.2> Quinquiplici cera cum datur altus honos. 
<mart. epigr. 14 5.1> Languida ne tristes obscurent lumina cerae, 
<mart. epigr. 14 5.2> Nigra tibi niueum littera pingat ebur. 
<mart. epigr. 14 6.1> Tunc triplices nostros non uilia dona putabis, 
<mart. epigr. 14 6.2> Cum se uenturam scribet amica tibi. 
<mart. epigr. 14 7.1> Esse puta ceras, licet haec membrana uocetur: 
<mart. epigr. 14 7.2> Delebis, quotiens scripta nouare uoles. 
<mart. epigr. 14 8.1> Nondum legerit hos licet puella, 
<mart. epigr. 14 8.2> Nouit quid cupiant Vitelliani. 
<mart. epigr. 14 9.1> Quod minimos cernis, mitti nos credis amicae. 
<mart. epigr. 14 9.2> Falleris: et nummos ista tabella rogat. 
<mart. epigr. 14 10.1> Non est munera quod putes pusilla, 
<mart. epigr. 14 10.2> Cum donat uacuas poeta chartas. 
<mart. epigr. 14 11.1> Seu leuiter noto, seu caro missa sodali 
<mart. epigr. 14 11.2> Omnes ista solet charta uocare suos. 
<mart. epigr. 14 12.1> Hos nisi de flaua loculos implere moneta 
<mart. epigr. 14 12.2> Non decet: argentum uilia ligna ferant. 
<mart. epigr. 14 13.1> Si quid adhuc superest in nostri faece locelli, 
<mart. epigr. 14 13.2> Munus erit. nihil est; ipse locellus erit. 
<mart. epigr. 14 14.1> Cum steterit nullus uultu tibi talus eodem, 
<mart. epigr. 14 14.2> Munera me dices magna dedisse tibi. 
<mart. epigr. 14 15.1> Non sim talorum numero par tessera, dum sit 
<mart. epigr. 14 15.2> Maior quam talis alea saepe mihi. 
<mart. epigr. 14 16.1> Quae scit compositos manus improba mittere talos, 
<mart. epigr. 14 16.2> Si per me misit, nil nisi uota feret. 
<mart. epigr. 14 17.1> Hac mihi bis seno numeratur tessera puncto; 
<mart. epigr. 14 17.2> Calculus hac gemino discolor hoste perit. 
<mart. epigr. 14 18.1> Insidiosorum si ludis bella latronum, 
<mart. epigr. 14 18.2> Gemmeus iste tibi miles et hostis erit. 
<mart. epigr. 14 19.1> Alea parua nuces et non damnosa uidetur; 
<mart. epigr. 14 19.2> Saepe tamen pueris abstulit illa natis. 
<mart. epigr. 14 20.1> Sortitus thecam calamis armare memento: 
<mart. epigr. 14 20.2> Cetera nos dedimus, tu leuiora para. 
<mart. epigr. 14 21.1> Haec tibi erunt armata suo graphiaria ferro: 
<mart. epigr. 14 21.2> Si puero dones, non leue munus erit. 
<mart. epigr. 14 22.1> Lentiscum melius: sed si tibi frondea cuspis 
<mart. epigr. 14 22.2> Defuerit, dentes pinna leuare potest. 
<mart. epigr. 14 23.1> Si tibi morosa prurigine uerminat auris, 
<mart. epigr. 14 23.2> Arma damus tantis apta libidinibus. 
<mart. epigr. 14 24.1> Splendida ne madidis uiolent bombycina crines, 
<mart. epigr. 14 24.2> Figat acus tortas sustineatque comas. 
<mart. epigr. 14 25.1> Quid faciet nullos hic inuentura capillos 
<mart. epigr. 14 25.2> Multifido buxus quae tibi dente datur? 
<mart. epigr. 14 26.1> Chattica Teutonicos accendit spuma capillos: 
<mart. epigr. 14 26.2> Captiuis poteris cultior esse comis. 
<mart. epigr. 14 27.1> Si mutare paras longaeuos cana capillos, 
<mart. epigr. 14 27.2> Accipe Mattiacas- quo tibi calua?- pilas. 
<mart. epigr. 14 28.1> Accipe quae nimios uincant umbracula soles: 
<mart. epigr. 14 28.2> Sit licet et uentus, te tua uela tegent. 
<mart. epigr. 14 29.1> In Pompeiano tecum spectabo theatro. 
<mart. epigr. 14 29.2> Mandatus populo uela negare solet. 
<mart. epigr. 14 30.1> Excipient apros expectabuntque leones, 
<mart. epigr. 14 30.2> Intrabunt ursos, sit modo firma manus. 
<mart. epigr. 14 31.1> Si deiecta gemas longo uenabula rostro, 
<mart. epigr. 14 31.2> Hic breuis ingentem comminus ibit aprum. 
<mart. epigr. 14 32.1> Militiae decus hoc gratique erit omen honoris, 
<mart. epigr. 14 32.2> Arma tribunicium cingere digna latus. 
<mart. epigr. 14 33.1> Pugio, quem curua signat breuis orbita uena. 
<mart. epigr. 14 33.2> Stridentem gelidis hunc Salo tinxit aquis. 
<mart. epigr. 14 34.1> Pax me certa ducis placidos curuauit in usus. 
<mart. epigr. 14 34.2> Agricolae nunc sum, militis ante fui. 
<mart. epigr. 14 35.1> Cum fieret tristis soluendis auctio nummis, 
<mart. epigr. 14 35.2> Haec quadringentis milibus empta fuit. 
<mart. epigr. 14 36.1> Tondendis haec arma tibi sunt apta capillis; 
<mart. epigr. 14 36.2> Vnguibus hic longis utilis, illa genis. 
<mart. epigr. 14 37.1> Selectos nisi das mihi libellos, 
<mart. epigr. 14 37.2> Admittam tineas trucesque blattas. 
<mart. epigr. 14 38.1> Dat chartis habiles calamos Memphitica tellus; 
<mart. epigr. 14 38.2> Texantur reliqua tecta palude tibi. 
<mart. epigr. 14 39.1> Dulcis conscia lectuli lucerna, 
<mart. epigr. 14 39.2> Quidquid uis facias licet, tacebo. 
<mart. epigr. 14 40.1> Ancillam tibi sors dedit lucernae, 
<mart. epigr. 14 40.2> Totas quae uigil exigit tenebras. 
<mart. epigr. 14 41.1> Illustrem cum tota meis conuiuia flammis 
<mart. epigr. 14 41.2> Totque geram myxos, una lucerna uocor. 
<mart. epigr. 14 42.1> Hic tibi nocturnos praestabit cereus ignis: 
<mart. epigr. 14 42.2> Subducta est puero namque lucerna tuo. 
<mart. epigr. 14 43.1> Nomina candelae nobis antiqua dederunt. 
<mart. epigr. 14 43.2> Non norat parcos uncta lucerna patres. 
<mart. epigr. 14 44.1> Esse uides lignum; seruas nisi lumina, fiet 
<mart. epigr. 14 44.2> De candelabro magna lucerna tibi. 
<mart. epigr. 14 45.1> Haec quae difficili turget paganica pluma, 
<mart. epigr. 14 45.2> Folle minus laxast et minus arta pila. 
<mart. epigr. 14 46.1> Si me mobilibus scis expulsare sinistris, 
<mart. epigr. 14 46.2> Sum tua. tu nescis? rustice, redde pilam. 
<mart. epigr. 14 47.1> Ite procul, iuuenes: mitis mihi conuenit aetas: 
<mart. epigr. 14 47.2> Folle decet pueros ludere, folle senes. 
<mart. epigr. 14 48.1> Haec rapit Antaei uelox in puluere draucus, 
<mart. epigr. 14 48.2> Grandia qui uano colla labore facit. 
<mart. epigr. 14 49.1> Quid pereunt stulto fortes haltere lacerti? 
<mart. epigr. 14 49.2> Exercet melius uinea fossa uiros. 
<mart. epigr. 14 50.1> Ne lutet immundum nitidos ceroma capillos, 
<mart. epigr. 14 50.2> Hac poteris madidas condere pelle comas. 
<mart. epigr. 14 51.1> Pergamon has misit. curuo destringere ferro: 
<mart. epigr. 14 51.2> Non tam saepe teret lintea fullo tibi. 
<mart. epigr. 14 52.1> Gestauit modo fronte me iuuencus: 
<mart. epigr. 14 52.2> Verum rhinocerota me putabas. 
<mart. epigr. 14 53.1> Nuper in Ausonia domini spectatus harena 
<mart. epigr. 14 53.2> Hic erit ille tibi cui pila taurus erat. 
<mart. epigr. 14 54.1> Si quis plorator collo tibi uernula pendet, 
<mart. epigr. 14 54.2> Haec quatiat tenera garrula sistra manu. 
<mart. epigr. 14 55.1> Proficies nihil hoc, caedas licet usque, flagello, 
<mart. epigr. 14 55.2> Si tibi purpureo de grege currit equus. 
<mart. epigr. 14 56.1> Quid mecum est tibi? me puella sumat: 
<mart. epigr. 14 56.2> Emptos non soleo polire dentes. 
<mart. epigr. 14 57.1> Quod nec Vergilius nec carmine dicit Homerus, 
<mart. epigr. 14 57.2> Hoc ex unguento constat et ex balano. 
<mart. epigr. 14 58.1> Rusticus es? nescis quid Graeco nomine dicar: 
<mart. epigr. 14 58.2> Spuma uocor nitri. Graecus es? aphronitrum. 
<mart. epigr. 14 59.1> Balsama me capiunt, haec sunt unguenta uirorum: 
<mart. epigr. 14 59.2> Delicias Cosmi uos redolete, nurus. 
<mart. epigr. 14 60.1> Gratum munus erit scisso nec inutile uentri, 
<mart. epigr. 14 60.2> Si clara Stephani balnea luce petes. 
<mart. epigr. 14 61.1> Dux lanterna uiae clusis feror aurea flammis, 
<mart. epigr. 14 61.2> Et tuta est gremio parua lucerna meo. 
<mart. epigr. 14 62.1> Cornea si non sum, numquid sum fuscior? aut me 
<mart. epigr. 14 62.2> Vesicam, contra qui uenit, esse putat? 
<mart. epigr. 14 63.1> Ebria nos madidis rumpit tibicina buccis: 
<mart. epigr. 14 63.2> Saepe duas pariter, saepe monaulon habet. 
<mart. epigr. 14 64.1> Quid me compactam ceris et harundine rides? 
<mart. epigr. 14 64.2> Quae primum structa est fistula talis erat. 
<mart. epigr. 14 65.1> Defuerit si forte puer soleasque libebit 
<mart. epigr. 14 65.2> Sumere, pro puero pes erit ipse sibi. 
<mart. epigr. 14 66.1> Taurino poteras pectus constringere tergo: 
<mart. epigr. 14 66.2> Nam pellis mammas non capit ista tuas. 
<mart. epigr. 14 67.1> Lambere quae turpes prohibet tua prandia muscas, 
<mart. epigr. 14 67.2> Alitis eximiae cauda superba fuit. 
<mart. epigr. 14 68.1> Sordida si flauo fuerit tibi puluere uestis, 
<mart. epigr. 14 68.2> Colligat hunc tenui uerbere cauda leuis. 
<mart. epigr. 14 69.1> Peccantis famuli pugno ne percute dentes: 
<mart. epigr. 14 69.2> Clara Rhodos coptam quam tibi misit edat. 
<mart. epigr. 14 70.1> Si uis esse satur, nostrum potes esse Priapum; 
<mart. epigr. 14 70.2> Ipsa licet rodas inguina, purus eris. 
<mart. epigr. 14 71.1> Iste tibi faciet bona Saturnalia porcus, 
<mart. epigr. 14 71.2> Inter spumantes ilice pastus apros. 
<mart. epigr. 14 72.1> Qui uenit botulus mediae tibi tempore brumae, 
<mart. epigr. 14 72.2> Saturni septem uenerat ante dies. 
<mart. epigr. 14 73.1> Psittacus a uobis aliorum nomina discam: 
<mart. epigr. 14 73.2> Hoc didici per me dicere CAESAR HAVE. 
<mart. epigr. 14 74.1> Corue salutator, quare fellator haberis? 
<mart. epigr. 14 74.2> In caput intrauit mentula nulla tuum. 
<mart. epigr. 14 75.1> Flet Philomela nefas incesti Tereos, et quae 
<mart. epigr. 14 75.2> Muta puella fuit, garrula fertur auis. 
<mart. epigr. 14 76.1> Pica loquax certa dominum te uoce saluto: 
<mart. epigr. 14 76.2> Si me non uideas, esse negabis auem. 
<mart. epigr. 14 77.1> Si tibi talis erit, qualem, dilecta Catullo 
<mart. epigr. 14 77.2> Lesbia, plorabas, hic habitare potest. 
<mart. epigr. 14 78.1> Artis ebur medicae narthecia cernis: habebis 
<mart. epigr. 14 78.2> Munera quae cuperet Paccius esse sua. 
<mart. epigr. 14 79.1> Ludite lasciui, sed tantum ludite, serui(==SERVI): 
<mart. epigr. 14 79.2> Haec signata mihi quinque diebus erunt. 
<mart. epigr. 14 80.1> Inuisae nimium pueris grataeque magistris, 
<mart. epigr. 14 80.2> Clara Prometheo munere ligna sumus. 
<mart. epigr. 14 81.1> Ne mendica ferat barbati prandia nudi 
<mart. epigr. 14 81.2> Dormiat et tristi cum cane, pera rogat. 
<mart. epigr. 14 82.1> In pretio scopas testatur palma fuisse. 
<mart. epigr. 14 82.2> Otia sed scopis nunc analecta dedit. 
<mart. epigr. 14 83.1> Defendet manus haec scapulas mordente molesto 
<mart. epigr. 14 83.2> Pulice, uel si quid pulice sordidius. 
<mart. epigr. 14 84.1> Ne toga barbatos faciat uel paenula libros, 
<mart. epigr. 14 84.2> Haec abies chartis tempora longa dabit. 
<mart. epigr. 14 85.1> Nomina dat spondae pictis pulcherrima pinnis 
<mart. epigr. 14 85.2> Nunc Iunonis auis, sed prius Argus erat. 
<mart. epigr. 14 86.1> Stragula succincti uenator sume ueredi: 
<mart. epigr. 14 86.2> Nam solet a nudo surgere ficus equo. 
<mart. epigr. 14 87.1> Accipe lunata scriptum testudine sigma. 
<mart. epigr. 14 87.2> Octo capit; ueniat quisquis amicus erit. 
<mart. epigr. 14 88.1> Femineam nobis cherson si credis inesse, 
<mart. epigr. 14 88.2> Deciperis: pelagi mascula praeda sumus. 
<mart. epigr. 14 89.1> Accipe felices, Atlantica munera, siluas: 
<mart. epigr. 14 89.2> Aurea qui dederit dona, minora dabit. 
<mart. epigr. 14 90.1> Non sum crispa quidem nec siluae filia Maurae, 
<mart. epigr. 14 90.2> Sed norunt lautas et mea ligna dapes. 
<mart. epigr. 14 91.1> Grandia taurorum portant qui corpora, quaeris 
<mart. epigr. 14 91.2> An Libycas possint sustinuisse trabes? 
<mart. epigr. 14 92.1> Puncta notis ilex et acuta cuspide clusa 
<mart. epigr. 14 92.2> Saepe redemptoris prodere furta solet. 
<mart. epigr. 14 93.1> Non est ista recens, nec nostri gloria caeli: 
<mart. epigr. 14 93.2> Primus in his Mentor, dum facit illa, bibit. 
<mart. epigr. 14 94.1> Nos sumus audacis plebeia toreumata uitri, 
<mart. epigr. 14 94.2> Nostra neque ardenti gemma feritur aqua. 
<mart. epigr. 14 95.1> Quamuis Callaico rubeam generosa metallo, 
<mart. epigr. 14 95.2> Glorior arte magis: nam Myos iste labor. 
<mart. epigr. 14 96.1> Vilia sutoris calicem monimenta Vatini 
<mart. epigr. 14 96.2> Accipe; sed nasus longior ille fuit. 
<mart. epigr. 14 97.1> Grandia ne uiola paruo chrysendeta mullo: 
<mart. epigr. 14 97.2> Vt minimum, libras debet habere duas. 
<mart. epigr. 14 98.1> Arretina nimis ne spernas uasa monemus: 
<mart. epigr. 14 98.2> Lautus erat Tuscis Porsena fictilibus. 
<mart. epigr. 14 99.1> Barbara de pictis ueni bascauda Britannis, 
<mart. epigr. 14 99.2> Sed me iam mauolt dicere Roma suam. 
<mart. epigr. 14 100.1> Si non ignota est docti tibi terra Catulli, 
<mart. epigr. 14 100.2> Potasti testa Raetica uina mea. 
<mart. epigr. 14 101.1> Cum mihi boleti dederint tam nobile nomen, 
<mart. epigr. 14 101.2> Prototomis- pudet heu!- seruio coliculis. 
<mart. epigr. 14 102.1> Accipe non uili calices de puluere natos, 
<mart. epigr. 14 102.2> Sed Surrentinae leue toreuma rotae. 
<mart. epigr. 14 103.1> Setinos, moneo, nostra niue frange trientes: 
<mart. epigr. 14 103.2> Pauperiore mero tingere lina potes. 
<mart. epigr. 14 104.1> Attenuare niues norunt et lintea nostra: 
<mart. epigr. 14 104.2> Frigidior colo non salit unda tuo. 
<mart. epigr. 14 105.1> Frigida non derit, non derit calda petenti. 
<mart. epigr. 14 105.2> Sed tu morosa ludere parce siti. 
<mart. epigr. 14 106.1> Hic tibi donatur panda ruber urceus ansa. 
<mart. epigr. 14 106.2> Stoicus hoc gelidam Fronto petebat aquam. 
<mart. epigr. 14 107.1> Nos Satyri, nos Bacchus amat, nos ebria tigris, 
<mart. epigr. 14 107.2> Perfusos domini lambere docta pedes. 
<mart. epigr. 14 108.1> Quae non sollicitus teneat seruetque minister 
<mart. epigr. 14 108.2> Sume Saguntino pocula facta luto. 
<mart. epigr. 14 109.1> Gemmatum Scythicis ut luceat ignibus aurum 
<mart. epigr. 14 109.2> Aspice. quot digitos exuit iste calix! 
<mart. epigr. 14 110.1> Hac licet in gemma, seruat quae nomina Cosmi, 
<mart. epigr. 14 110.2> Luxuriose, bibas, si foliata sitis. 
<mart. epigr. 14 111.1> Frangere dum metuis, franges crystallina: peccant 
<mart. epigr. 14 111.2> Securae nimium sollicitaeque manus. 
<mart. epigr. 14 112.1> A Ioue qui ueniet, miscenda ad pocula largas 
<mart. epigr. 14 112.2> Fundet nimbus aquas: hic tibi uina dabit. 
<mart. epigr. 14 113.1> Si caldum potas, ardenti murra Falerno 
<mart. epigr. 14 113.2> Conuenit et melior fit sapor inde mero. 
<mart. epigr. 14 114.1> Hanc tibi Cumano rubicundam puluere testam 
<mart. epigr. 14 114.2> Municipem misit casta Sibylla suam. 
<mart. epigr. 14 115.1> Aspicis ingenium Nili: quibus addere plura 
<mart. epigr. 14 115.2> Dum cupit, ah quotiens perdidit auctor opus! 
<mart. epigr. 14 116.1> Spoletina bibis uel Marsis condita cellis: 
<mart. epigr. 14 116.2> Quo tibi decoctae nobile frigus aquae? 
<mart. epigr. 14 117.1> Non potare niuem sed aquam potare recentem 
<mart. epigr. 14 117.2> De niue commenta est ingeniosa sitis. 
<mart. epigr. 14 118.1> Massiliae fumos miscere niualibus undis 
<mart. epigr. 14 118.2> Parce, puer, constet ne tibi pluris aqua. 
<mart. epigr. 14 119.1> Dum poscor crepitu digitorum et uerna moratur, 
<mart. epigr. 14 119.2> O quotiens paelex culcita facta mea est! 
<mart. epigr. 14 120.1> Quamuis me ligulam dicant equitesque patresque, 
<mart. epigr. 14 120.2> Dicor ab indoctis lingula grammaticis. 
<mart. epigr. 14 121.1> Sum cocleis habilis sed nec minus utilis ouis, 
<mart. epigr. 14 121.2> Numquid scis, potius cur cocleare uocor? 
<mart. epigr. 14 122.1> Ante frequens sed nunc rarus nos donat amicus. 
<mart. epigr. 14 122.2> Felix cui comes est non alienus eques. 
<mart. epigr. 14 123.1> Saepe grauis digitis elabitur anulus unctis, 
<mart. epigr. 14 123.2> Tuta mea fiet sed tua gemma fide. 
<mart. epigr. 14 124.1> Romanos rerum dominos gentemque togatam 
<mart. epigr. 14 124.2> Ille facit, magno qui dedit astra patri. 
<mart. epigr. 14 125.1> Si matutinos facilest tibi perdere somnos 
<mart. epigr. 14 125.2> Attrita ueniet sportula saepe toga. 
<mart. epigr. 14 126.1> Pauperis est munus sed non est pauperis usus: 
<mart. epigr. 14 126.2> Hanc tibi pro laena mittimus endromida. 
<mart. epigr. 14 127.1> Haec tibi turbato Canusina simillima mulso 
<mart. epigr. 14 127.2> Munus erit. gaude: non cito fiet anus. 
<mart. epigr. 14 128.1> Gallia Santonico uestit te bardocucullo. 
<mart. epigr. 14 128.2> Cercopithecorum paenula nuper erat. 
<mart. epigr. 14 129.1> Roma magis fuscis uestitur, Gallia rufis, 
<mart. epigr. 14 129.2> Et placet hic pueris militibusque colos. 
<mart. epigr. 14 130.1> Ingrediare uiam caelo licet usque sereno, 
<mart. epigr. 14 130.2> Ad subitas nusquam scortea desit aquas. 
<mart. epigr. 14 131.1> Si ueneto prasinoue faues, quid coccina sumes? 
<mart. epigr. 14 131.2> Ne fias ista transfuga sorte uide. 
<mart. epigr. 14 132.1> Si possem, totas cuperem misisse lacernas: 
<mart. epigr. 14 132.2> Nunc tantum capiti munera mitto tuo. 
<mart. epigr. 14 133.1> Non est lana mihi mendax nec mutor aheno. 
<mart. epigr. 14 133.2> Sic placeant Tyriae: me mea tinxit ouis. 
<mart. epigr. 14 134.1> Fascia crescentes dominae compesce papillas, 
<mart. epigr. 14 134.2> Vt sit quod capiat nostra tegatque manus. 
<mart. epigr. 14 135.1> Amphitheatrali nos commendamus ab usu, 
<mart. epigr. 14 135.2> Cum teget algentes alba lacerna togas. 
<mart. epigr. 14 136.1> Nec fora sunt nobis nec sunt uadimonia nota: 
<mart. epigr. 14 136.2> Hoc opus est, pictis accubuisse toris. 
<mart. epigr. 14 137.1> Si recitaturus dedero tibi forte libellum, 
<mart. epigr. 14 137.2> Hoc focale tuas adserat auriculas. 
<mart. epigr. 14 138.1> Tempore brumali non multum leuia prosunt: 
<mart. epigr. 14 138.2> Calfaciunt uilli pallia uestra mei. 
<mart. epigr. 14 139.1> Nobilius uillosa tegant tibi lintea citrum: 
<mart. epigr. 14 139.2> Orbibus in nostris circulus esse potest. 
<mart. epigr. 14 140.1> Iungere nescisti nobis, o stulte, lacernas: 
<mart. epigr. 14 140.2> Indueras albas, exue callainas. 
<mart. epigr. 14 141.1> Non hos lana dedit sed olentis barba mariti: 
<mart. epigr. 14 141.2> Cinyphio poterit planta latere sinu. 
<mart. epigr. 14 142.1> Dum toga per quinas gaudet requiescere luces, 
<mart. epigr. 14 142.2> Hos poteris cultus sumere iure tuo. 
<mart. epigr. 14 143.1> Vellera consumunt Patauinae multa trilices, 
<mart. epigr. 14 143.2> Et pingues tunicas serra secare potest. 
<mart. epigr. 14 144.1> Haec tibi sorte datur tergendis spongea mensis 
<mart. epigr. 14 144.2> Vtilis, expresso cum leuis imbre tumet. 
<mart. epigr. 14 145.1> Is mihi candor inest, uillorum gratia tanta, 
<mart. epigr. 14 145.2> Vt me uel media sumere messe uelis. 
<mart. epigr. 14 146.1> Tingue caput Cosmi folio, ceruical olebit: 
<mart. epigr. 14 146.2> Perdidit unguentum cum coma, pluma tenet. 
<mart. epigr. 14 147.1> Stragula purpureis lucent uillosa tapetis. 
<mart. epigr. 14 147.2> Quid prodest si te congelat uxor anus? 
<mart. epigr. 14 148.1> Nudo stragula ne toro paterent, 
<mart. epigr. 14 148.2> Iunctae nos tibi uerimus sorores. 
<mart. epigr. 14 149.1> Mammosas metuo; tenerae me trade puellae, 
<mart. epigr. 14 149.2> Vt possint niueo pectore lina frui. 
<mart. epigr. 14 150.1> Haec tibi Memphitis tellus dat munera: uicta est 
<mart. epigr. 14 150.2> Pectine Niliaco iam Babylonos acus. 
<mart. epigr. 14 151.1> Longa satis nunc sum; dulci sed pondere uenter 
<mart. epigr. 14 151.2> Si tumeat, fiam tunc tibi zona breuis. 
<mart. epigr. 14 152.1> Lodices mittet docti tibi terra Catulli; 
<mart. epigr. 14 152.2> Nos Helicaonia de regione sumus. 
<mart. epigr. 14 153.1> Det tunicam locuples: ego te praecingere possum. 
<mart. epigr. 14 153.2> Essem si locuples, munus utrumque darem. 
<mart. epigr. 14 154.1> Ebria Sidoniae cum sim de sanguine conchae, 
<mart. epigr. 14 154.2> Non uideo quare sobria lana uocer. 
<mart. epigr. 14 155.1> Velleribus primis Apulia, Parma secundis 
<mart. epigr. 14 155.2> Nobilis: Altinum tertia laudat ouis. 
<mart. epigr. 14 156.1> Nos Lacedaemoniae pastor donauit amicae: 
<mart. epigr. 14 156.2> Deterior Ledae purpura matris erat. 
<mart. epigr. 14 157.1> Non tantum pullo lugentes uellere lanas, 
<mart. epigr. 14 157.2> Sed solet et calices haec dare terra suos. 
<mart. epigr. 14 158.1> Lana quidem tristis sed tonsis neta ministris, 
<mart. epigr. 14 158.2> Quales non primo de grege mensa citat. 
<mart. epigr. 14 159.1> Oppressae nimium uicina est fascia plumae? 
<mart. epigr. 14 159.2> Vellera Leuconicis accipe rasa sagis. 
<mart. epigr. 14 160.1> Tomentum concisa palus Circense uocatur. 
<mart. epigr. 14 160.2> Haec pro Leuconico stramina pauper emit. 
<mart. epigr. 14 161.1> Lassus Amyclaea poteris requiescere pluma, 
<mart. epigr. 14 161.2> Interior cycni quam tibi lana dedit. 
<mart. epigr. 14 162.1> Fraudata tumeat fragilis tibi culcita mula. 
<mart. epigr. 14 162.2> Non uenit ad duros pallida cura toros. 
<mart. epigr. 14 163.1> Redde pilam: sonat aes thermarum. ludere pergis? 
<mart. epigr. 14 163.2> Virgine uis sola lotus abire domum. 
<mart. epigr. 14 164.1> Splendida cum uolitant Spartani pondera disci, 
<mart. epigr. 14 164.2> Este procul, pueri: sit semel ille nocens. 
<mart. epigr. 14 165.1> Reddidit Eurydicen uati: sed perdidit ipse, 
<mart. epigr. 14 165.2> Dum sibi non credit nec patienter amat. 
<mart. epigr. 14 166.1> De Pompeiano saepe est eiecta theatro 
<mart. epigr. 14 166.2> Quae duxit siluas detinuitque feras. 
<mart. epigr. 14 167.1> Feruida ne trito tibi pollice pusula surgat, 
<mart. epigr. 14 167.2> Exornent docilem candida plectra lyram. 
<mart. epigr. 14 168.1> Inducenda rota est: das nobis utile munus: 
<mart. epigr. 14 168.2> Iste trochus pueris at mihi canthus erit. 
<mart. epigr. 14 169.1> Garrulus in laxo cur anulus orbe uagatur? 
<mart. epigr. 14 169.2> Cedat ut argutis obuia turba trochis. 
<mart. epigr. 14 170.1> Haec illi sine sorte datur cui nomina Rhenus 
<mart. epigr. 14 170.2> Vera dedit. deciens adde Falerna, puer. 
<mart. epigr. 14 171.1> Gloria tam parui non est obscura sigilli: 
<mart. epigr. 14 171.2> Istius pueri Brutus amator erat. 
<mart. epigr. 14 172.1> Ad te reptandi, puer insidiose, lacertae 
<mart. epigr. 14 172.2> Parce; cupit digitis illa perire tuis. 
<mart. epigr. 14 173.1> Flectit ab inuiso morientia lumina disco 
<mart. epigr. 14 173.2> Oebalius, Phoebi culpa dolorque, puer. 
<mart. epigr. 14 174.1> Masculus intrauit fontis: emersit utrumque: 
<mart. epigr. 14 174.2> Pars est una patris, cetera matris habet. 
<mart. epigr. 14 175.1> Cur a te pretium Danae, regnator Olympi, 
<mart. epigr. 14 175.2> Accepit, gratis si tibi Leda dedit? 
<mart. epigr. 14 176.1> Sum figuli lusus russi persona Bataui. 
<mart. epigr. 14 176.2> Quae tu derides, haec timet ora puer. 
<mart. epigr. 14 177.1> Elidit geminos infans nec respicit anguis. 
<mart. epigr. 14 177.2> Iam poterat teneras hydra timere manus. 
<mart. epigr. 14 178.1> Sum fragilis: sed tu, moneo, ne sperne sigillum: 
<mart. epigr. 14 178.2> Non pudet Alciden nomen habere meum. 
<mart. epigr. 14 179.1> Dic mihi, uirgo ferox, cum sit tibi cassis et hasta, 
<mart. epigr. 14 179.2> Quare non habeas aegida. "Caesar habet". 
<mart. epigr. 14 180.1> Mutari melius tauro, pater optime diuum, 
<mart. epigr. 14 180.2> Tunc poteras Io cum tibi uacca fuit. 
<mart. epigr. 14 181.1> Clamabat tumidis audax Leandros in undis: 
<mart. epigr. 14 181.2>"Mergite me fluctus cum rediturus ero". 
<mart. epigr. 14 182.1> Ebrius haec fecit terris, puto, monstra Prometheus: 
<mart. epigr. 14 182.2> Saturnalicio lusit et ipse luto. 
<mart. epigr. 14 183.1> Perlege Maeonio cantatas carmine ranas 
<mart. epigr. 14 183.2> Et frontem nugis soluere disce meis. 
<mart. epigr. 14 184.1> Ilias et Priami regnis inimicus Vlixes 
<mart. epigr. 14 184.2> Multiplici pariter condita pelle latent. 
<mart. epigr. 14 185.1> Accipe facundi Culicem, studiose, Maronis, 
<mart. epigr. 14 185.2> Ne nucibus positis ARMA VIRVMQVE legas. 
<mart. epigr. 14 186.1> Quam breuis immensum cepit membrana Maronem 
<mart. epigr. 14 186.2> Ipsius uultus prima tabella gerit. 
<mart. epigr. 14 187.1> Hac primum iuuenum lasciuos lusit amores; 
<mart. epigr. 14 187.2> Nec Glycera pueri, Thais amica fuit. 
<mart. epigr. 14 188.1> Si comes ista tibi fuerit membrana, putato 
<mart. epigr. 14 188.2> Carpere te longas cum Cicerone uias. 
<mart. epigr. 14 189.1> Cynthia- facundi carmen iuuenale Properti- 
<mart. epigr. 14 189.2> Accepit famam, non minus ipsa dedit. 
<mart. epigr. 14 190.1> Pellibus exiguis artatur Liuius ingens, 
<mart. epigr. 14 190.2> Quem mea non totum bibliotheca capit. 
<mart. epigr. 14 191.1> Hic erit, ut perhibent doctorum corda uirorum, 
<mart. epigr. 14 191.2> Primus Romana Crispus in historia. 
<mart. epigr. 14 192.1> Haec tibi multiplici quae structa est massa tabella, 
<mart. epigr. 14 192.2> Carmina Nasonis quinque decemque gerit. 
<mart. epigr. 14 193.1> Vssit amatorem Nemesis lasciua Tibullum, 
<mart. epigr. 14 193.2> In tota iuuit quem nihil esse domo. 
<mart. epigr. 14 194.1> Sunt quidam qui me dicant non esse poetam: 
<mart. epigr. 14 194.2> Sed qui me uendit bybliopola putat. 
<mart. epigr. 14 195.1> Tantum magna suo debet Verona Catullo, 
<mart. epigr. 14 195.2> Quantum parua suo Mantua Vergilio. 
<mart. epigr. 14 196.1> Haec tibi quae fontes et aquarum nomina dicit, 
<mart. epigr. 14 196.2> Ipsa suas melius charta natabat aquas. 
<mart. epigr. 14 197.1> His tibi de mulis non est metuenda ruina: 
<mart. epigr. 14 197.2> Altius in terra paene sedere soles.
<mart. epigr. 14 198.1> Delicias paruae si uis audire catellae, 
<mart. epigr. 14 198.2> Narranti breuis est pagina tota mihi. 
<mart. epigr. 14 199.1> Hic breuis ad numeros rapidum qui colligit unguem, 
<mart. epigr. 14 199.2> Venit ab auriferis gentibus Astur equus. 
<mart. epigr. 14 200.1> Non sibi sed domino uenatur uertragus acer, 
<mart. epigr. 14 200.2> Illaesum leporem qui tibi dente feret. 
<mart. epigr. 14 201.1> Non amo quod uincat, sed quod succumbere nouit 
<mart. epigr. 14 201.2> Et didicit melius TH\N E)PIKLINOPA/LHN.
<mart. epigr. 14 202.1> Callidus emissas eludere simius hastas, 
<mart. epigr. 14 202.2> Si mihi cauda foret, cercopithecus eram. 
<mart. epigr. 14 203.1> Tam tremulum crisat, tam blandum prurit, ut ipsum 
<mart. epigr. 14 203.2> Masturbatorem fecerit Hippolytum. 
<mart. epigr. 14 204.1> Aera Celaenaeos lugentia matris amores 
<mart. epigr. 14 204.2> Esuriens Gallus uendere saepe solet. 
<mart. epigr. 14 205.1> Sit nobis aetate puer, non pumice leuis, 
<mart. epigr. 14 205.2> Propter quem placeat nulla puella mihi. 
<mart. epigr. 14 206.1> Collo necte, puer, meros amores, 
<mart. epigr. 14 206.2> Ceston de Veneris sinu calentem. 
<mart. epigr. 14 207.1> Sume Cytheriaco medicatum nectare ceston: 
<mart. epigr. 14 207.2> Vssit amatorem balteus iste Iouem. 
<mart. epigr. 14 208.1> Currant uerba licet, manus est uelocior illis: 
<mart. epigr. 14 208.2> Nondum lingua suum, dextra peregit opus. 
<mart. epigr. 14 209.1> Leuis ab aequorea cortex Mareotica concha 
<mart. epigr. 14 209.2> Fiat: inoffensa curret harundo uia. 
<mart. epigr. 14 210.1> Non mendax stupor est nec fingitur arte dolosa. 
<mart. epigr. 14 210.2> Quisquis plus iusto non sapit, ille sapit. 
<mart. epigr. 14 211.1> Mollia Phrixei secuisti colla mariti. 
<mart. epigr. 14 211.2> Hoc meruit tunicam qui tibi, saeue, dedit? 
<mart. epigr. 14 212.1> Si solum spectes hominis caput, Hectora credas: 
<mart. epigr. 14 212.2> Si stantem uideas, Astyanacta putes. 
<mart. epigr. 14 213.1> Haec, quae saepe solet uinci, quae uincere raro, 
<mart. epigr. 14 213.2> Parma tibi, scutum pumilionis erit. 
<mart. epigr. 14 214.1> Non erit in turba quisquam *MISOU/MENOV ista: 
<mart. epigr. 14 214.2> Sed poterit quiuis esse *DI\V E)CAPATW=N.
<mart. epigr. 14 215.1> Dic mihi simpliciter, comoedis et citharoedis, 
<mart. epigr. 14 215.2> Fibula, quid praestas? "carius ut futuant." 
<mart. epigr. 14 216.1> Non tantum calamis sed cantu fallitur ales, 
<mart. epigr. 14 216.2> Callida dum tacita crescit harundo manu. 
<mart. epigr. 14 217.1> Praedo fuit uolucrum: famulus nunc aucupis idem 
<mart. epigr. 14 217.2> Decipit et captas non sibi maeret aues. 
<mart. epigr. 14 218.1> Dic quotus et quanti cupias cenare nec unum 
<mart. epigr. 14 218.2> Addideris uerbum: cena parata tibi est. 
<mart. epigr. 14 219.1> Pauper causidicus nullos referentia nummos 
<mart. epigr. 14 219.2> Carmina cum scribas, accipe cor, quod habes. 
<mart. epigr. 14 220.1> Non satis est ars sola coco: seruire palatum 
<mart. epigr. 14 220.2> Nolo: cocus domini debet habere gulam. 
<mart. epigr. 14 221.1> Rara tibi curua craticula sudet ofella; 
<mart. epigr. 14 221.2> Spumeus in longa cuspide fumet aper. 
<mart. epigr. 14 222.1> Mille tibi dulces operum manus ista figuras 
<mart. epigr. 14 222.2> Extruet: huic uni parca laborat apis. 
<mart. epigr. 14 223.1> Surgite: iam uendit pueris ientacula pistor 
<mart. epigr. 14 223.2> Cristataeque sonant undique lucis aues. 
