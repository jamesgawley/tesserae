<anth. lat. 2.1> Qualis bucolicis, quantus tellure domanda, 
<anth. lat. 2.2> Vitibus arboribusque, satis pecorique apibusque 
<anth. lat. 2.3> Aeneadum fuerit uates, tetrasticha dicent. 
<anth. lat. 2.4> Contineat quae quisque liber, lege carmina nostra. 
<anth. lat. 2.5> Tityrus agresti modulatus carmine ruris, 
<anth. lat. 2.6> Formosum per quod Corydon dilexit Alexin, 
<anth. lat. 2.7> Silenumque senem sertisque meroque ligauit, 
<anth. lat. 2.8> Pastorumque melos facili deduxit auena. 
<anth. lat. 2.9> Quid faciat laetas segetes, quae sidera seruet 
<anth. lat. 2.10> Agricola, ut facilem terram proscindat aratro, 
<anth. lat. 2.11> Semina quae iacienda, modos cultusque locorum, 
<anth. lat. 2.12> Et docuit messes magno cum fenore reddi. 
<anth. lat. 2.13> Hactenus aruorum cultus et sidera caeli, 
<anth. lat. 2.14> Pampineas canit inde comas collisque uirentis 
<anth. lat. 2.15> Descriptasque locis uites et dona Lyaei 
<anth. lat. 2.16> Atque oleae ramos, pomorum et condere fetus. 
<anth. lat. 2.17> Teque Pales et te, pastor memorande per orbem, 
<anth. lat. 2.18> Et pecorum cultus et gramine pascua laeta, 
<anth. lat. 2.19> Quis habitent armenta locis stabulentur et agni, 
<anth. lat. 2.20> Omnia diuino monstrauit carmine uates. 
<anth. lat. 2.21> Protinus aerii mellis redolentia regna, 
<anth. lat. 2.22> Hyblaeas et apes, alueorum et cerea texta, 
<anth. lat. 2.23> Quique apti flores, examina quaeque legenda, 
<anth. lat. 2.24> Indicat umentisque fauos, caelestia dona. 
<anth. lat. 3.1> Distincxi emendans gratum mihi munus amici. 
<anth. lat. 3.2> Suscipiens operi sedulus incubui. 
<anth. lat. 3.3> Quisque legis, relegas felix parcasque benignus, 
<anth. lat. 3.4> Siqua minus uacuus praeteriit animus 
<anth. lat. 3.5> Tempore, quo penaces circo subiuncximus atque 
<anth. lat. 3.6> Scenam euripo extulimus subitam, 
<anth. lat. 3.7> Vt ludos currusque simul uariumque ferarum 
<anth. lat. 3.8> Certamen iunctim Roma teneret ouans. 
<anth. lat. 3.9> Ternum quippe "sofos" merui, terna agmina uulgi 
<anth. lat. 3.10> Per caueas plausus concinuere meos. 
<anth. lat. 3.11> In quaestum famae census iactura cucurrit, 
<anth. lat. 3.12> Nam laudis fructum talia damna ferunt. 
<anth. lat. 3.13> Sic tot consumptas seruant spectacula gazas, 
<anth. lat. 3.14> Festorumque trium permanet una dies, 
<anth. lat. 3.15> Asteriumque suum uiuax transmittit in aeuum, 
<anth. lat. 3.16> Qui partas trabeis tam bene donat opes. 
<anth. lat. 4.1> Dicite, qui colitis lucos antrumque Sibyllae 
<anth. lat. 4.2> Idaeumque nemus, Capitolia celsa Tonantis, 
<anth. lat. 4.3> Palladium Priamique Lares Vestaeque sacellum 
<anth. lat. 4.4> Incestosque deos, nuptam cum fratre sororem, 
<anth. lat. 4.5> Inmitem puerum, Veneris monumenta nefandae, 
<anth. lat. 4.6> Purpurea quos sola facit praetexta sacratos, 
<anth. lat. 4.7> Quis numquam uerum Phoebi cortina locuta est, 
<anth. lat. 4.8> Etruscus ludit semper quos uanus aruspex: 
<anth. lat. 4.9> Iuppiter hic uester, Ledae superatus amore, 
<anth. lat. 4.10> Fingeret ut cycnum, uoluit(==VOLUIT) canescere pluma? 
<anth. lat. 4.11> Perditus ad Danaen flueret subito aureus imber? 
<anth. lat. 4.12> Per freta Parthenopes taurus mugiret adulter? 
<anth. lat. 4.13> Haec si monstra placent, nulla sacrata pudica! 
<anth. lat. 4.14> Pellitur arma Iouis fugiens regnator Olympi: 
<anth. lat. 4.15> Et quisquam supplex ueneratur templa tyranni, 
<anth. lat. 4.16> Cum patrem uideat nato cogente fugatum? 
<anth. lat. 4.17> Postremum, regitur fato si Iuppiter ipse, 
<anth. lat. 4.18> Quid prodest miseris perituras fundere uoces? 
<anth. lat. 4.19> Plangitur in templis iuuenis formonsus Adonis, 
<anth. lat. 4.20> Nuda Venus deflet, gaudet Mauortius heros, 
<anth. lat. 4.21> Iuppiter in medium nescit finire querellas 
<anth. lat. 4.22> Iurgantesque deos stimulat Bellona flagello. 
<anth. lat. 4.23> Conuenit his ducibus, proceres, sperare salutem 
<anth. lat. 4.24> Sacratis? Vestras liceat componere lites. 
<anth. lat. 4.25> Dicite: praefectus uester quid profuit urbi, 
<anth. lat. 4.26> Cum Iouis ad solium raptum tractatis abisse, 
<anth. lat. 4.27> Cum poenas scelerum tracta uix morte rependat? 
<anth. lat. 4.28> Mensibus iste tribus, totam qui concitus urbem 
<anth. lat. 4.29> Lustrauit, metas tandem peruenit ad aeui! 
<anth. lat. 4.30> Quae fuit haec rabies animi? quae insania mentis? 
<anth. lat. 4.31> Nempe Iouis uestram posset turbare quietem! 
<anth. lat. 4.32> Quis tibi iustitium incussit, pulcerrima Roma? 
<anth. lat. 4.33> Ad saga confugerent, populus quae non habet olim? 
<anth. lat. 4.34> Sed fuit in terris nullus sacratior illo, 
<anth. lat. 4.35> Quem Numa Pompilius, e multis primus aruspex, 
<anth. lat. 4.36> Edocuit uano ritu pecudumque cruore 
<anth. lat. 4.37> Polluere (insanum!) bustis putentibus aras. 
<anth. lat. 4.38> Non ipse est uinum patriae qui prodidit olim, 
<anth. lat. 4.39> Antiquasque domus, turres ac tecta priorum 
<anth. lat. 4.40> Subuertens urbi uellet cum inferre ruinam, 
<anth. lat. 4.41> Ornaret lauro postes, conuiuia daret, 
<anth. lat. 4.42> Pollutos panes infectos ture uaporo 
<anth. lat. 4.43> Poneret, in risum quaerens quos dedere morti, 
<anth. lat. 4.44> Gallaribus subito circumdare membra sueuit(==SUEVIT), 
<anth. lat. 4.45> Fraude noua semper miseros profanare paratus? 
<anth. lat. 4.46> Sacratus uester urbi quid praestitit, oro? 
<anth. lat. 4.47> Qui hierum docuit sub terra quaerere solem, 
<anth. lat. 4.48> Cum sibi forte pirum fossor de rure dolasset, 
<anth. lat. 4.49> Diceret esse deum comitem Bacchique magistrum, 
<anth. lat. 4.50> Sarapidis cultor, Etruscis semper amicus: 
<anth. lat. 4.51> Fundere qui incautis studuit concepta uenena, 
<anth. lat. 4.52> Mille nocendi uias, totidem cum quaereret artes: 
<anth. lat. 4.53> Perdere quos uoluit(==VOLUIT) percussit, luridus anguis, 
<anth. lat. 4.54> Contra deum uerum frustra bellare paratus, 
<anth. lat. 4.55> Qui tacitus semper lugeret tempora pacis 
<anth. lat. 4.56> Nec proprium interius posset uulgare dolorem. 
<anth. lat. 4.57> Quis tibi, taurobolus, uestem mutare suasit(==SUASIT), 
<anth. lat. 4.58> Inflatus diues subito mendicus ut esses 
<anth. lat. 4.59> Obsitus et pannis, modica stipe factus epaeta, 
<anth. lat. 4.60> Sub terra missus, pollutus sanguine tauri, 
<anth. lat. 4.61> Sordidus, infectus, uestes seruare cruentas, 
<anth. lat. 4.62> Viuere cum speras uiginti mundus in annis? 
<anth. lat. 4.63> Ambieras censor meliorum caedere uitam, 
<anth. lat. 4.64> Hinc tua confisus possent quod facta latere, 
<anth. lat. 4.65> Cum canibus Megales semper circumdatus esses, 
<anth. lat. 4.66> Quem lasciua cohors (monstrum) comitaret ouantem! 
<anth. lat. 4.67> Sexaginta senex annis durauit ephebus, 
<anth. lat. 4.68> Saturni cultor, Bellonae semper amicus, 
<anth. lat. 4.69> Qui cunctis Faunosque deos persuaserat esse, 
<anth. lat. 4.70> Egeriae Nymphae comites Satyrosque Panasque, 
<anth. lat. 4.71> Nympharum Bacchique comes Triuiaeque sacerdos; 
<anth. lat. 4.72> Quem lustrare choros ac molles sumere thyrsos, 
<anth. lat. 4.73> Cymbala quem imbuerat quatere Berecyntia mater. 
<anth. lat. 4.74> Quid Cytherea potens iussit Ioue prosata summo 
<anth. lat. 4.75> Iudicio Paridis pulcrum sortita decorem? 
<anth. lat. 4.76> Sacrato nulli liceat seruare pudorem, 
<anth. lat. 4.77> Frangere cum uocem soleant Megalensibus actis. 
<anth. lat. 4.78> Christicolas multos uoluit(==VOLUIT) sic perdere demens, 
<anth. lat. 4.79> Qui uellent sine lege mori, donaret honores, 
<anth. lat. 4.80> Oblitosque sui caperet quos daemonis arte, 
<anth. lat. 4.81> Muneribus cupiens quorundam frangere mentes 
<anth. lat. 4.82> Aut alios facere praua mercede profanos 
<anth. lat. 4.83> Mittereque inferias miseros sub Tartara secum. 
<anth. lat. 4.84> Soluere qui + s + uoluit(==VOLUIT) pia foedera leges. 
<anth. lat. 4.85> Leucadium fecit fundos curaret Afrorum; 
<anth. lat. 4.86> Perdere Marcianum, sibi proconsul ut esset. 
<anth. lat. 4.87> Quid tibi diua Paphi custos, quid pronuba Iuno 
<anth. lat. 4.88> Saturnusque senex potuit praestare sacrato? 
<anth. lat. 4.89> Quid tibi Neptuni promisit fuscina, demens? 
<anth. lat. 4.90> Reddere quas potuit sortes Tritonia uirgo? 
<anth. lat. 4.91> Dic mihi, Sarapidis templum cur nocte petebas? 
<anth. lat. 4.92> Quid tibi Mercurius fallax promisit eunti? 
<anth. lat. 4.93> Quid prodest coluisse Lares Ianumque bifrontem? 
<anth. lat. 4.94> Quid tibi Terra parens, mater formonsa deorum. 
<anth. lat. 4.95> Quid tibi sacrato placuit latrator Anubis? 
<anth. lat. 4.96> Quid miseranda Ceres mater, Proserpina subter, 
<anth. lat. 4.97> Quid tibi Vulcanus claudus, pede debilis uno? 
<anth. lat. 4.98> Quis te plangentem non risit, caluus ad aras 
<anth. lat. 4.99> Sistriferam Phariam supplex cum forte rogares? 
<anth. lat. 4.100> Cumque Osirim miserum lugens .... <Isis>
<anth. lat. 4.101> Quaereret, inuentum rursum quem perdere posset, 
<anth. lat. 4.102> Post lacrimas ramum fractum portares oliuae? 
<anth. lat. 4.103> Vidimus argento facto iuga ferre leones, 
<anth. lat. 4.104> Lignea cum traherent iuncti stridentia plaustra, 
<anth. lat. 4.105> Dextra laeuaque istum argentea frena tenere, 
<anth. lat. 4.106> Egregios proceres currum seruare Cybellae, 
<anth. lat. 4.107> Quem traheret conducta manus Megalensibus actis, 
<anth. lat. 4.108> Arboris excisae truncum portare per urbem, 
<anth. lat. 4.109> Attin castratum subito praedicere Solem. 
<anth. lat. 4.110> Artibus heu magicis procerum dum quaeris honores, 
<anth. lat. 4.111> Sic, miserande, iaces paruo donatus sepulcro. 
<anth. lat. 4.112> Sola tamen gaudet meretrix te consule Flora, 
<anth. lat. 4.113> Ludorum turpis genetrix Venerisque magistra, 
<anth. lat. 4.114> Composuit templum nuper cui Symmachus heres. 
<anth. lat. 4.115> Omnia quae in templis positus tot monstra colebas, 
<anth. lat. 4.116> Ipsa mola et manibus coniunx altaria supplex 
<anth. lat. 4.117> Dum cumulat donis uotaque in limine templi 
<anth. lat. 4.118> Soluere dis deabusque parat superisque minatur, 
<anth. lat. 4.119> Carminibus magicis cupiens Acheronta mouere, 
<anth. lat. 4.120> Praecipitem inferias miserum sub Tartara misit. 
<anth. lat. 4.121> Desine post hydropem talem deflere maritum, 
<anth. lat. 4.122> De Ioue qui Latio uoluit(==VOLUIT) sperare salutem! 
<anth. lat. 6a.1> Lux mundi laeta, deus, haec tibi celeri cursV, 
<anth. lat. 6a.2> Alme potens, scribsi, soli famulatus et unI, 
<anth. lat. 6a.3> Vt te, uita, fruar teque casto inueniam cultV 
<anth. lat. 6a.4> Rectaque per te ad te ducente te gradiar uiA. 
<anth. lat. 6a.5> Excelse cernis deus, quae me plurima cingunT 
<anth. lat. 6a.6> Nota et ignota tuis male nata zezania satiS. 
<anth. lat. 6a.7> Tu sed mihi certa salus spesque unica uitaE. 
<anth. lat. 6a.8> Immeritum licet lucis facias adtingere limeN. 
<anth. lat. 6a.9> Verba nam tua ualida imis me tollunt AuernI; 
<anth. lat. 6a.10> Sola haec misero mihi te, uitam, dabunt seruulO. 
<anth. lat. 7.1> Ipse manu patiens immensa uolumina uersat 
<anth. lat. 7.2> Adtollitque globos. sonuerunt omnia plausu. 
<anth. lat. 7.3> Tunc Cererem corruptam undis emittit ab alto. 
<anth. lat. 7.4> Septem ingens gyros, septena uolumina traxit, 
<anth. lat. 7.5> Lubrica conuoluens et torrida semper ab igni. 
<anth. lat. 7.6> At rubicunda Ceres oleo perfusa nitescit. 
<anth. lat. 7.7> Scintillae absistunt, opere omnis semita feruet. 
<anth. lat. 7.8> Feruet opus redoletque, uolat uapor ater ad auras. 
<anth. lat. 7.9> Instant ardentes ueribusque trementia figunt, 
<anth. lat. 7.10> Conclamant rapiuntque focis onerantque canistris. 
<anth. lat. 7.11> Vndique conueniunt pueri innuptaeque puellae. 
<anth. lat. 8.1> Artis opisque <tuae>, tua si mihi certa uoluntas, 
<anth. lat. 8.2> Expediam dictis donum exitiale Mineruae. 
<anth. lat. 8.3> Tu uatem, tu, diua, mone. nunc ipsa uocat res 
<anth. lat. 8.4> Et furiis agitatus amor; protentus in octo 
<anth. lat. 8.5> Ipse dies agitat festos pro nomine tanto. 
<anth. lat. 8.6> Effera uis animi numeros et nomina fecit. 
<anth. lat. 8.7> Ossa minutatim fundo uoluuntur in imo. 
<anth. lat. 8.8> Mille nocendi artes. uarium et mutabile semper 
<anth. lat. 8.9> Artificis scelus, atque improuida pectora turbat. 
<anth. lat. 8.10> Per uarios casus leuium spectacula rerum 
<anth. lat. 8.11> Intenti ludo exercent rapiuntque ruuntque 
<anth. lat. 8.12> Incerti, quo fata ferant, atque aere sonoro 
<anth. lat. 8.13> Insanire libet: duris dolor ossibus ardet. 
<anth. lat. 8.14> Omnibus extemplo magnum dat ferre talentum, 
<anth. lat. 8.15> Qui uocat; adrectae mentes stupefactaque corda 
<anth. lat. 8.16> Vota metu duplicant; tantae est uictoria curae. 
<anth. lat. 8.17> Ergo ubi delapsae, mixto premit agmine turba 
<anth. lat. 8.18> Consilium quaerens; subitus tremor occupat artus. 
<anth. lat. 8.19> Tunc certare odiis. multos alterna reuisens 
<anth. lat. 8.20> Lusit et in solido rursus Fortuna locauit: 
<anth. lat. 8.21> Aut doluit miserans inopem aut inuidit habenti. 
<anth. lat. 8.22> Multa uiri nequiquam inter se uulnera iactant 
<anth. lat. 8.23> Et tenues rumpunt tunicas, caecique furore 
<anth. lat. 8.24> Hinc metuunt cupiuntque, dolent gaudentque. <quid> ultra? 
<anth. lat. 8.25> Vidi oculos ante ipse meos me uoce uocantem 
<anth. lat. 8.26> Contulimusque manus: <experto> credite, quantus 
<anth. lat. 8.27> Corde dolor! quid non mortalia pectora cogis? 
<anth. lat. 8.28> Monstrum horrendum ingens <tot> sese uertit in ora. 
<anth. lat. 8.29> Tu potes unanimes armare in proelia fratres: 
<anth. lat. 8.30> Aere renidenti de uita et sanguine certant. 
<anth. lat. 8.31> Tunc duo Trinacrii iuuenes noctesque diesque 
<anth. lat. 8.32> Intenti ludo exercent fulgentiaque aera 
<anth. lat. 8.33> Accipiunt redduntque; remittunt omnia fatis. 
<anth. lat. 8.34> Conueniunt, quibus ipsa procul discordibus armis 
<anth. lat. 8.35> Fundit humi facilem uictum iustissima tellus, 
<anth. lat. 8.36> Aut qui diuitiis soli incubuere repertis: 
<anth. lat. 8.37> Considunt transtris nati melioribus annis; 
<anth. lat. 8.38> Multi praeterea, quos fama obscura recondit, 
<anth. lat. 8.39> Stant circum. 
<anth. lat. 8.40> Tunc uero ad uocem celeres miserum inter amorem 
<anth. lat. 8.41><Experiuntur> et in medium quaesita reponunt; 
<anth. lat. 8.42> Pro se quisque uiri summa nituntur opum ui. 
<anth. lat. 8.43> Nec mora, missus adest fati sortisque futurae. 
<anth. lat. 8.44> Scinditur incertum studia in contraria uulgus. 
<anth. lat. 8.45> Hinc atque hinc ardent animi: uox omnibus una est. 
<anth. lat. 8.46> Et quamuis socium certent superare priorem, 
<anth. lat. 8.47> Ima petunt: ueris facilis datur exitus umbris. 
<anth. lat. 8.48> Praecipites pariterque ruunt, non deficit alter. 
<anth. lat. 8.49> Vos, o Calliope, precor, adspirate canenti, 
<anth. lat. 8.50> Quae loca quiue habeant homines, ubi sistere detur. 
<anth. lat. 8.51> In summo collem, qui plurimus; alter ab illo 
<anth. lat. 8.52> Est locus, quem iuxta sequitur, quo deinde sub ipso 
<anth. lat. 8.53> Hic locus est partis semper sublimis: at illum 
<anth. lat. 8.54> Quinque tenent ebuli bacis minioque rubentem. 
<anth. lat. 8.55> Terna tibi haec primum fundo uoluuntur in imo. 
<anth. lat. 8.56> Sunt alii, quos ipse uia sibi repperit usus. 
<anth. lat. 8.57> Triginta magnos aduersosque orbibus orbes 
<anth. lat. 8.58> Eloquar (an sileam?), leuium spectacula rerum; 
<anth. lat. 8.59> Mores et studia et populos et proelia uictis 
<anth. lat. 8.60> Expediam, sed summa sequar fastigia rerum. 
<anth. lat. 8.61> Primus habet; capit ante locum fremituque secundo 
<anth. lat. 8.62> Prima tenet; <ardent> animi risuque soluto 
<anth. lat. 8.63> Voce uocant. 
<anth. lat. 8.64> Tunc uero in curas animo diducitur omnis 
<anth. lat. 8.65> Quem petis, obtutuque haeret defixus in uno 
<anth. lat. 8.66> Atque animum nunc huc celerem nunc diuidit illuc, 
<anth. lat. 8.67> Spemque metumque <inter>, secumque ita corde uolutat. 
<anth. lat. 8.68> Vt primum discussae umbrae et lux reddita menti, 
<anth. lat. 8.69> Sortitus fortunam oculis sic incipit ore: 
<anth. lat. 8.70>"Quae nunc deinde mora est? ueniam, quocumque uocaris; 
<anth. lat. 8.71> Quin age, si qua animo uirtus, et consere dextram: 
<anth. lat. 8.72> Efficiam, posthac ne quemquam uoce lacessas." 
<anth. lat. 8.73> Dixit et e curru magna ter uoce uocauit, 
<anth. lat. 8.74> Terque quaterque simul uox ingeminata remugit. 
<anth. lat. 8.75> Tunc uariae comitum facies et pallor in ore; 
<anth. lat. 8.76> Nunc uicti tristes, nil magnae laudis egentes 
<anth. lat. 8.77> Deponunt animos et inania murmura miscent. 
<anth. lat. 8.78> Quondam etiam uictis redit in praecordia uirtus 
<anth. lat. 8.79> Victoresque cadunt, quoniam fors omnia uersat. 
<anth. lat. 8.80> Hic uictor superans reddi sibi poscit honorem 
<anth. lat. 8.81> Talia uociferans: "da, non indebita posco. 
<anth. lat. 8.82> Quin age, si quid habes, quo me decet usque teneri" 
<anth. lat. 8.83> Clamat. 
<anth. lat. 8.84> Tunc uero uictus socios simul increpat omnis, 
<anth. lat. 8.85> Nomine quemque uocans. illi obstipuere silentes; 
<anth. lat. 8.86> Non ipsi inter se sortem miserantur iniquam, 
<anth. lat. 8.87> Sed grauiter uario noctem sermone requirunt. 
<anth. lat. 8.88> Visceribus miserorum atque inter pocula laeti 
<anth. lat. 8.89> Cantantes laetique animos conuiuia curant. 
<anth. lat. 8.90> Ecce autem elapsus, genitor quem miserat urgens, 
<anth. lat. 8.91> Vnus natorum longo post tempore uenit. 
<anth. lat. 8.92> Hos aditus, iamque hos aditus, omnemque pererrat 
<anth. lat. 8.93> Vndique circuitum, aditumque per auia quaerit. 
<anth. lat. 8.94> Verum ubi nulla datur dextra exsuperare potestas, 
<anth. lat. 8.95> Constitit in digitos et toto uertice supra 
<anth. lat. 8.96> Obnixus latis umeris et +pectore duro 
<anth. lat. 8.97> Et super incumbens, furiis accensus et ira 
<anth. lat. 8.98> Talia uoce refert: 
<anth. lat. 8.99>"Quo, moriture, ruis? quae te dementia ducit? 
<anth. lat. 8.100> Non uires alias conuersaque numina sentis? 
<anth. lat. 8.101> Cede locis!" 
<anth. lat. 8.102> Talia fatus erat pressoque obmutuit ore. 
<anth. lat. 8.103> Illa autem, cui fata parent, et Iuppiter hostis 
<anth. lat. 8.104> Deserit <inceptum>; conuersa<que> numina sentit. 
<anth. lat. 8.105> Postquam illum uita uictor spoliauit et auro, 
<anth. lat. 8.106> Tunc uero ardentes oculi atque adtractus ab alto 
<anth. lat. 8.107> Spiritus interdum gemitu; furor iraque mentem 
<anth. lat. 8.108> Praecipitant, maestis late loca questibus implet, 
<anth. lat. 8.109> Multa gemens ignominiam plagasque superbi 
<anth. lat. 8.110> Victoris, caput <et> glauco uelatus amictu 
<anth. lat. 8.111> Ardua tecta petit rursusque ad limina nota 
<anth. lat. 8.112> Victus abit guttisque umectat grandibus ora. 
<anth. lat. 9.1> Candida per siluam primaeuo flore iuuentus 
<anth. lat. 9.2> Adsidue ueniebat: ibi haec caelestia dona 
<anth. lat. 9.3> Et fontes sacros insigni laude ferebat 
<anth. lat. 9.4> Insignis facie longumque bibebat amorem, 
<anth. lat. 9.5> Intentos uoluens oculos, securus amorum. 
<anth. lat. 9.6> Dum stupet atque animum pictura pascit inani, 
<anth. lat. 9.7> Expleri mentem nequit ardescitque tuendo 
<anth. lat. 9.8> Egregium forma iuuenem, quem nympha crearat: 
<anth. lat. 9.9> Sic oculos, sic ille manus, sic ora ferebat. 
<anth. lat. 9.10> His amor unus erat, dorso dum pendet iniquo, 
<anth. lat. 9.11> Oblitusue sui est et membra decora iuuentae 
<anth. lat. 9.12> Miratur rerumque ignarus imagine gaudet. 
<anth. lat. 9.13> Ilicet ignis edax secreti ad fluminis undas 
<anth. lat. 9.14> Ipsius in uultu uana spe lusit amantem, 
<anth. lat. 9.15> Et praeceps animi collo dare brachia circum 
<anth. lat. 9.16> Ter conatus erat nec, quid speraret, habebat. 
<anth. lat. 10.1> Pictus acu tunicas et barbara tegmina crurum 
<anth. lat. 10.2> Forte recensebat numerum sub tegmine fagi. 
<anth. lat. 10.3> Horrescit uisu subito et memorabile numen 
<anth. lat. 10.4> Aut uidet aut uidisse putat. "quo tenditis" inquit 
<anth. lat. 10.5>"Caelicolae magni? pacemne huc fertis an arma?" 
<anth. lat. 10.6> Ad quem tum Iuno supplex his uocibus usa est: 
<anth. lat. 10.7>"O lux Dardaniae, Troianae gloria gentis, 
<anth. lat. 10.8> Quam diues pecoris, niuei quam lactis abundans, 
<anth. lat. 10.9>+Et proprio fuerint distentae lacte capellae 
<anth. lat. 10.10> Vbera, nec metas rerum nec tempora pono. 
<anth. lat. 10.11> Haec tibi semper erunt, hic inter flumina nota 
<anth. lat. 10.12> Sponte sua sandyx pascentis uestiet agnos. 
<anth. lat. 10.13> Praeterea sceptrum dabitur, Troiane, quod optas." 
<anth. lat. 10.14> Talibus orabat Iuno. Tritonia Pallas 
<anth. lat. 10.15> Orsa loqui, nimbo effulgens et Gorgone saeua: 
<anth. lat. 10.16> Disce, puer, uirtutem ex me uerumque laborem, 
<anth. lat. 10.17> Militiam et graue Martis opus; sit pectore in isto 
<anth. lat. 10.18> Vulnera dirigere et calamos armare ueneno." 
<anth. lat. 10.19> Has inter uoces, media inter talia uerba 
<anth. lat. 10.20> Sic contra est ingressa Venus, male numen amicum, 
<anth. lat. 10.21> Nuda genu, nudos ceruix cui lactea crines 
<anth. lat. 10.22> Corripit in nodum; rosea ceruice refulsit 
<anth. lat. 10.23> Et uera incessu patuit dea. ille repente 
<anth. lat. 10.24> Obstipuit subitaque animum dulcedine mouit 
<anth. lat. 10.25> Et mentem Venus ipsa dedit. decus enitet ore 
<anth. lat. 10.26> Exultatque animis et se cupit ante uideri. 
<anth. lat. 10.27>"Sic tua Cyrneas fugiant examina taxos, 
<anth. lat. 10.28> Sic cytiso pastae distendant ubera uaccae: 
<anth. lat. 10.29> Formosi pecoris custos, formosior ipse, 
<anth. lat. 10.30> Aspice nos tantum, Lacedaemoniosque hymenaeos 
<anth. lat. 10.31> Coniugio iungam stabili propriamque dicabo 
<anth. lat. 10.32> Reginam thalamis Phrygio seruire marito." 
<anth. lat. 10.33> Ille deae donis ac tanto laetus honore 
<anth. lat. 10.34> Vltro animos tollit dictis ac talia fatur: 
<anth. lat. 10.35>"Iam iam nulla mora est neque me sententia uertit. 
<anth. lat. 10.36> Do quod uis: licet arma mihi mortemque minetur, 
<anth. lat. 10.37> Me tamen urit amor. ueniam quocumque uocaris; 
<anth. lat. 10.38> Tu modo promissis maneas." ea uerba locutus 
<anth. lat. 10.39> Vendidit hic auro patriam. dux femina facti. 
<anth. lat. 10.40> Nec mora, continuo penetrat Lacedaemona pastor 
<anth. lat. 10.41> Ledaeamque Helenam Troianas uexit ad urbes, 
<anth. lat. 10.42> Et si fata deum, si mens non laeua fuisset, 
<anth. lat. 10.43>.......................................... 
<anth. lat. 11.1> Pandite nunc Helicona, deae, nunc pectore firmo 
<anth. lat. 11.2> Este duces, o si qua uia est, et pronuba Iuno; 
<anth. lat. 11.3> Pallida Tisiphone, fecundum concute pectus! 
<anth. lat. 11.4> Non hic Atridae et scelus exitiale Lacaenae: 
<anth. lat. 11.5> Hic crudelis amor. nunc illas promite uires, 
<anth. lat. 11.6> Maius opus moueo: quaesitas sanguine dotes 
<anth. lat. 11.7> Et scelerum poenas inconcessosque hymenaeos. 
<anth. lat. 11.8> Vrbs antiqua fuit: fama est obscurior annis. 
<anth. lat. 11.9> Quid memorem infandas caedes et facta tyranni? 
<anth. lat. 11.10> Ausi omnes immane nefas irasque minasque. 
<anth. lat. 11.11> Quis tam crudelis optauit sumere poenas? 
<anth. lat. 11.12> Hic, qui forte uelit currus agitare uolantis, 
<anth. lat. 11.13> Inuitat pretiis animos et praemia ponit. 
<anth. lat. 11.14> Tormenti genus incertum de patre ferebat. 
<anth. lat. 11.15> Fama malum; incautum dementia cepit amantem 
<anth. lat. 11.16>(Horresco referens): rapido contendere cursu 
<anth. lat. 11.17> Composuit legesque dedit populosque propinquos 
<anth. lat. 11.18> Infelix habuit thalamus. ruit omnis in urbem 
<anth. lat. 11.19> Magnanimum heroum primaeuo flore iuuentus. 
<anth. lat. 11.20> Vndique conueniunt et uirginitatis amore 
<anth. lat. 11.21> Contendunt petere, dubii seu uiuere credant 
<anth. lat. 11.22>[Siue extrema pati miseri, quibus ultimus esset] 
<anth. lat. 11.23> Ille dies, uitamque uolunt pro laude pacisci. 
<anth. lat. 11.24> Post, ubi confecti cursus, circensibus actis 
<anth. lat. 11.25> Supplicia expendunt iuuenes ante ora parentum; 
<anth. lat. 11.26> Linquebant dulces animas et corpora patrum. 
<anth. lat. 11.27> Pro molli uiola, pro purpureo narcisso 
<anth. lat. 11.28> Ora uirum tristi pendebant pallida tabo 
<anth. lat. 11.29> Vestibulum ante ipsum saeuique in limine regis 
<anth. lat. 11.30> Terribiles uisu formae imposuere coronas. 
<anth. lat. 11.31> Quin ipsae obstipuere domus noctesque diesque; 
<anth. lat. 11.32> Vmbrae ibant tenues, odium crudele tyranni 
<anth. lat. 11.33> Saepe queri et longas in fletum ducere uoces. 
<anth. lat. 11.34> O uirgo infelix, iam fas est parcere genti! 
<anth. lat. 11.35> Pestis et ira deum crudeli funere uirgo, 
<anth. lat. 11.36> Quam cum sanguineo sequitur Bellona flagello. 
<anth. lat. 11.37> Tempore iam ex illo nil magnae laudis egentes 
<anth. lat. 11.38> Deponunt animos scelerata excedere terra. 
<anth. lat. 11.39> Ecce inter sanctos ignis, dum sacra morantur, 
<anth. lat. 11.40> Et iuxta genitorem adstat lasciua puella, 
<anth. lat. 11.41> Cui pater et coniunx, si qua fors adiuuet ausum, 
<anth. lat. 11.42> Ora puer prima signans intonsa iuuenta, 
<anth. lat. 11.43> Pictus acu chlamydem et barbara tegmina crurum 
<anth. lat. 11.44> Venit. amor fidens animi <atque> in utrumque paratus. 
<anth. lat. 11.45>[Inclusum ut buxo aut Oricia terebintho] 
<anth. lat. 11.46> Lucet ebur, tantum egregio decus enitet ore. 
<anth. lat. 11.47> Postquam introgressi et coram data copia fandi, 
<anth. lat. 11.48> Rex prior adgreditur dictis atque increpat ultro: 
<anth. lat. 11.49>"Quo, moriture, ruis? quae te dementia cepit? 
<anth. lat. 11.50> Aut quisnam ignarum conubia nostra petentem 
<anth. lat. 11.51> Iussit adire domos? quidue hinc petis?" inquit .. 
<anth. lat. 11.52>"Poenarum exhaustum satis est miseretque pudetque: 
<anth. lat. 11.53> Pone animos et pulsus abi; miserere tuorum! 
<anth. lat. 11.54> Non fugis hinc praeceps, dum praecipitare potestas? 
<anth. lat. 11.55> Sunt aliae innuptae: thalamis ne crede paratis! 
<anth. lat. 11.56> Ne pete conubiis natam: dabis, improbe, poenas." 
<anth. lat. 11.57> Ad quae subridens paucis ita reddidit heros: 
<anth. lat. 11.58>"Hostis amare, quid increpitas mortemque minaris? 
<anth. lat. 11.59> Ne tantos mihi finge metus tam fortibus ausis. 
<anth. lat. 11.60> Nec mortem horremus, nec nos uia fallit euntis: 
<anth. lat. 11.61> Quo res cumque cadent, nec me sententia uertit. 
<anth. lat. 11.62> Audentes Fortuna iuuat. stat, quidquid acerbi est, 
<anth. lat. 11.63> Morte pati; quo fata trahunt retrahuntque, sequamur." 
<anth. lat. 11.64> Talia dicentem iam dudum auersa tuetur 
<anth. lat. 11.65> Causa mali tanti multos seruata per annos. 
<anth. lat. 11.66> Qualis gemma micat, fuluum quae diuidit aurum, 
<anth. lat. 11.67> Inter utramque uiam talem se laeta ferebat, 
<anth. lat. 11.68> Ac ueluti Pariusue lapis circumdatur auro 
<anth. lat. 11.69> Arte noua, talis uirgo dabat ore colores 
<anth. lat. 11.70> Insignis facie, oculos deiecta decoros. 
<anth. lat. 11.71> Vritur infelix, subitoque accensa furore 
<anth. lat. 11.72> Stare loco nescit. quis enim modus adsit amori? 
<anth. lat. 11.73> Nulla Venus, nulli quondam flexere hymenaei; 
<anth. lat. 11.74> Solus hic inflexit sensus. dum plurima uoluit(==VOLVIT) 
<anth. lat. 11.75> In partisque rapit uarias, famulumne parentis 
<anth. lat. 11.76> Audeat affari, quae prima exordia sumat, 
<anth. lat. 11.77> Incipit effari mediaque in uoce resistit. 
<anth. lat. 11.78> Versanti potior uix haec sententia sedit: 
<anth. lat. 11.79> Custodem ad sese per noctem plurima uoluens 
<anth. lat. 11.80> Intra tecta uocat funditque has ore querellas: 
<anth. lat. 11.81>"Quis nouus hic nostris successit sedibus hospes? 
<anth. lat. 11.82> Ire iterum in lacrimas misera et tam dira cupido? 
<anth. lat. 11.83> En quid ago? aut quae iam spondet fortuna salutem 
<anth. lat. 11.84> Per tot ducta uiros? quo nunc certamine tanto? 
<anth. lat. 11.85> Vmbrarum hic locus est, quo me decet usque teneri. 
<anth. lat. 11.86> Respice ad haec, miserere animi non digna ferentis: 
<anth. lat. 11.87> Ora manusque ambas defunctaque corpora uita 
<anth. lat. 11.88> Et funus lacerum, caput et sine nomine corpus. 
<anth. lat. 11.89> Argumentum ingens: currusque rotasque uolucris 
<anth. lat. 11.90> Falle dolo. dolus an uirtus, quis in hoste requirat? 
<anth. lat. 11.91> Accipe daque fidem." Media inter talia uerba 
<anth. lat. 11.92> Luctantem amplexu molli fouet; hoc decus illi 
<anth. lat. 11.93> Venturum excidio, uana spe lusit amantem. 
<anth. lat. 11.94> Tandem pauca refert: "Tuus, o regina, quid optes, 
<anth. lat. 11.95> Explorare labor. uincant quos uincere mauis. 
<anth. lat. 11.96> Testor utrumque caput, mihi iussa capessere fas est. 
<anth. lat. 11.97> Vnum pro multis dabitur caput." atque ita fatus 
<anth. lat. 11.98> Ergo iussa parat, spe multum captus inani, 
<anth. lat. 11.99> Scilicet id magnum sperans fore munus amanti. 
<anth. lat. 11.100> Artificis scelus et taciti uentura uidebant, 
<anth. lat. 11.101> Vnius in miseri exitium uentura sub axem. 
<anth. lat. 11.102> Oceanum interea surgens Aurora relinquit, 
<anth. lat. 11.103> Iam sole infuso, magnae sub moenibus urbis. 
<anth. lat. 11.104> Graecus erat, fama multis memoratus in oris, 
<anth. lat. 11.105> Nec uisu facilis nec dictu affabilis ulli. 
<anth. lat. 11.106> Vndique uisendi studio turbante tumultu 
<anth. lat. 11.107> Conueniunt, quibus aut odium crudele tyranni 
<anth. lat. 11.108> Aut metus acer erat puerique parentibus orbi 
<anth. lat. 11.109> Et trepidae matres et lamentabile regnum. 
<anth. lat. 11.110> Flent maesti mussantque patres, hic cara sororum 
<anth. lat. 11.111> Pectora maerentum, quibus est fortuna peracta. 
<anth. lat. 11.112> Hos inter motus stat ductis sortibus urna. 
<anth. lat. 11.113> Tunc loca sorte legunt. extemplo arrectus uterque 
<anth. lat. 11.114> Stat sonipes ac frena ferox spumantia mandit. 
<anth. lat. 11.115> Nec mora: continuo uasto certamine tendunt 
<anth. lat. 11.116> Custodes lecti atque arrectis auribus adstant 
<anth. lat. 11.117> Orantes ueniam; certatur limine in ipso. 
<anth. lat. 11.118> Atque ea diuersa penitus dum parte geruntur, 
<anth. lat. 11.119> Discessere omnes medii, signoque repente, 
<anth. lat. 11.120> Qua data porta, ruunt. sic densis ictibus heros 
<anth. lat. 11.121> Stridore ingenti atque oculis uigilantibus exit, 
<anth. lat. 11.122> Incumbens umero; sonitu quatit ungula campum. 
<anth. lat. 11.123> Dant animos plagae, pronique in uerbera pendent 
<anth. lat. 11.124> Pro se quisque uiri; tunc caeco puluere campus 
<anth. lat. 11.125> Conditur in tenebras, qua proxima meta uiarum, 
<anth. lat. 11.126> Et longum superant flexu caecique furore. 
<anth. lat. 11.127> Illi inter sese de uita et sanguine certant. 
<anth. lat. 11.128> Regina e speculis miro properabat amore 
<anth. lat. 11.129> Omnia tuta timens, quoniam fors omnia uersat. 
<anth. lat. 11.130> Audit equos, audit strepitus, timet omnia secum 
<anth. lat. 11.131> Praescia uenturi. sed spes incerta futuri. 
<anth. lat. 11.132> Et proni dant lora: uolat ui feruidus axis, 
<anth. lat. 11.133> Liquitur, in medioque ardentem deserit ictu. 
<anth. lat. 11.134> Carpit enim uires et, haec ut cera liquescit, 
<anth. lat. 11.135> Excoquitur uitium, tum nititur acer et instat. 
<anth. lat. 11.136> Vertitur interea et scelus expendisse merentem 
<anth. lat. 11.137> Matres atque uiri uoces ad sidera iactant. 
<anth. lat. 11.138> Dum trahitur curruque haeret resupinus inani, 
<anth. lat. 11.139> Radit iter laeuum interior subitoque priorem 
<anth. lat. 11.140> Praeterit et super haec inimico pectore fatur: 
<anth. lat. 11.141>"Istic nunc, metuende, iace uetitosque hymenaeos 
<anth. lat. 11.142> Sume, pater frustraque animis elate superbis. 
<anth. lat. 11.143> En qui nostra sibi tot iam labentibus annis 
<anth. lat. 11.144> Seruabat senior, nostrasne euadere demens 
<anth. lat. 11.145> Sperasti te posse manus circensibus actis? 
<anth. lat. 11.146> Hic tibi mortis erant metae: submitte furorem, 
<anth. lat. 11.147> Qui iuuenum tibi semper erat! sperauimus ista 
<anth. lat. 11.148> Et tandem laeti sociorum ulciscimur umbras." 
<anth. lat. 11.149> Dixit et e curru saltum dedit ocius aruis. 
<anth. lat. 11.150> Excipiunt plausu; caelum tonat omne tumultu. 
<anth. lat. 11.151> Ipse etiam eximiae laudis cum uirgine uictor 
<anth. lat. 11.152> Ibat ouans umeroque Pelops insignis eburno. 
<anth. lat. 11.153> Tunc uero exarsit iuueni dolor ossibus ingens. 
<anth. lat. 11.154> Olli (sensit enim simulata mente locutam) 
<anth. lat. 11.155> Nec latuere doli, caput horum et causa malorum; 
<anth. lat. 11.156> Tunc quassans caput haec effundit pectore dicta: 
<anth. lat. 11.157>"Me (adsum qui feci)- merui, nec deprecor"- inquit, 
<anth. lat. 11.158>"Spargite <me> in fluctus. en haec promissa fides est? 
<anth. lat. 11.159> I nunc, ingratis offer te, irrise, periclis. 
<anth. lat. 11.160> His etiam struxi manibus, deceptus amore. 
<anth. lat. 11.161> Nusquam tuta fides; uarium et mutabile semper 
<anth. lat. 11.162> Femina." sic fatus liquidas proiecit in undas 
<anth. lat. 11.163> Aeternam moriens famam, quae maxima semper 
<anth. lat. 11.164> Dicitur aeternumque tenet per saecula nomen. 
<anth. lat. 12.1> Litus harenosum <ad> Libyae caelestis origo 
<anth. lat. 12.2> Alcides aderat, terrae omnipotentis alumnum 
<anth. lat. 12.3> Caede noua quaerens et ineluctabile fatum. 
<anth. lat. 12.4> Protinus Antaeum uasta se mole mouentem 
<anth. lat. 12.5> Occupat, ille suae contra non immemor artis 
<anth. lat. 12.6> Concidit atque nouae rediere in proelia uires. 
<anth. lat. 12.7> Adrepta tellure semel uim crescere uictis 
<anth. lat. 12.8> Non tulit Alcides et terra subleuat ipsum. 
<anth. lat. 12.9> Namque manus inter conantem et plurima frustra 
<anth. lat. 12.10> Corripit in nodum nisuque immotus eodem 
<anth. lat. 12.11> Auxilium solitum eripuit, corpusque per ingens 
<anth. lat. 12.12> Non iam mater alit Tellus uiresque ministrat. 
<anth. lat. 12.13> Verum ubi nulla datur dextra adtrectare potestas, 
<anth. lat. 12.14> Illum exspirantem magnum Iouis incrementum 
<anth. lat. 12.15> Excutit effunditque solo. ruit ille uolutus 
<anth. lat. 12.16> Ad terram, non sponte fluens, uitaque recessit. 
<anth. lat. 14.1> Vulneris impatiens hominum rerumque repertor 
<anth. lat. 14.2> Et faciem tauro propior descendit ad undas. 
<anth. lat. 14.3> Europam niuei solatur amore iuuenci. 
<anth. lat. 14.4> Dulcibus illa quidem illecebris in litore sicco 
<anth. lat. 14.5> Luserat, insignis facie, candore niuali. 
<anth. lat. 14.6> Saucius at quadrupes saltus ingressus apertos 
<anth. lat. 14.7> Forte fuit iuxta, superi regnator Olympi, 
<anth. lat. 14.8> Obtulerat qui se ignotum uenientibus ultro 
<anth. lat. 14.9> Virginibus Tyriis aurata fronte iuuencum. 
<anth. lat. 14.10> At circum late comites per litora passim 
<anth. lat. 14.11> Diffugiunt uisu exsangues taurumque relinquunt, 
<anth. lat. 14.12> Sola (nouum dictu) contra stetit ora iuuenci 
<anth. lat. 14.13> Ante Iouem: nam te uoluit(==VOLUIT) rex magnus Olympi. 
<anth. lat. 14.14> Hunc Phoenissa tenet uasta se mole mouentem 
<anth. lat. 14.15> Purpureosque iacit flores omnemque pererrat, 
<anth. lat. 14.16> Ille autem spissa iacuit reuolutus harena. 
<anth. lat. 14.17> Imponit regina manum patiensque pericli 
<anth. lat. 14.18> Mollibus intexens ornabat cornua sertis. 
<anth. lat. 14.19> Hunc ubi contiguum summo tenus adtigit ore 
<anth. lat. 14.20> Et super incumbens sertis et fronde coronat; 
<anth. lat. 14.21> Iam iam nulla mora est- animum labefactus amore 
<anth. lat. 14.22> Accepit uenientem ac mollibus extulit undis. 
<anth. lat. 14.23> Illi (sensit enim tuus, o clarissime, frater) 
<anth. lat. 14.24> Subsidunt undae, strauerunt aequora uenti. 
<anth. lat. 14.25> Nunc pelagi nymphae crinem de more solutae 
<anth. lat. 14.26> Suspensum et pariter comitique onerique timentem 
<anth. lat. 14.27> Egregia interea summa sublimis ab unda 
<anth. lat. 14.28> Prona petit maria et pelago decurrit aperto. 
<anth. lat. 14.29> Tunc laeua taurum cornu tenet inscia culpae 
<anth. lat. 14.30> Obliquatque sinus in uentum auramque patentem: 
<anth. lat. 14.31> Ille, manum patiens, miro properabat amore, 
<anth. lat. 14.32> Et ductus cornu rex omnipotentis Olympi 
<anth. lat. 14.33> Insuetum per iter tacitis surremigat undis 
<anth. lat. 14.34> Perfidus, alta petens abducta uirgine praedo. 
<anth. lat. 15.1> Egregium forma iuuenem pactosque hymenaeos 
<anth. lat. 15.2> Incipiam et prima repetens ab origine pergam, 
<anth. lat. 15.3> Si qua fides, animum si ueris implet Apollo. 
<anth. lat. 15.4> Iam grauior Pelias multis memoratus in oris 
<anth. lat. 15.5> Rex erat et tantas seruabat filia sedes. 
<anth. lat. 15.6> Illam omnis tectis primaeuo flore iuuentus 
<anth. lat. 15.7> Ardebat, sed res animos incognita turbat. 
<anth. lat. 15.8> Iura dabat legesque uiris, sub rupe leonem 
<anth. lat. 15.9> Aut spumantis apri cursum qui foedere certo 
<anth. lat. 15.10> Et premere et laxas sciret dare iussus habenas. 
<anth. lat. 15.11> Iamque aderat Phoebo ante alios dilectus amore 
<anth. lat. 15.12> Ipse inter primos caput obiectare periclis 
<anth. lat. 15.13> Obtulerat, fidens animi fretusque iuuenta. 
<anth. lat. 15.14> Ergo iussa parat, multis comitantibus armis. 
<anth. lat. 15.15> Itur in antiquam siluam, stabula alta ferarum, 
<anth. lat. 15.16> Atque hic exsultans animis patiensque pericli 
<anth. lat. 15.17> Optat aprum aut fuluum descendere monte leonem. 
<anth. lat. 15.18> Tunc breuiter super aspectans sic uoce precatur: 
<anth. lat. 15.19>"Sancte deum, summi custos Soractis Apollo, 
<anth. lat. 15.20> Quem primi colimus, tua si mihi certa uoluntas, 
<anth. lat. 15.21> Ibo animis contra nec me labor iste grauabit." 
<anth. lat. 15.22> Nec mora nec requies; oranti et multa precanti 
<anth. lat. 15.23> Aethere se mittit auditque uocatus Apollo 
<anth. lat. 15.24> Et iuueni ante oculos his se cum uocibus offert: 
<anth. lat. 15.25>"Incipe si quid habes, si tantum pectore robur 
<anth. lat. 15.26> Concipis et si adeo dotalis regia cordist: 
<anth. lat. 15.27> Mecum erit iste labor, mitte hanc de pectore curam." 
<anth. lat. 15.28> Per siluas tum saeuus aper cum murmure montis, 
<anth. lat. 15.29> Tum demum mouet arma leo uastoque sub antro 
<anth. lat. 15.30> Asper acerba tuens uasta se mole ferebat, 
<anth. lat. 15.31> Excutiens ceruice toros; ea frena furenti 
<anth. lat. 15.32> Concutit et stimulos sub pectore uertit Apollo. 
<anth. lat. 15.33> Dat iuueni et tenuis <fugit> ceu fumus in auras: 
<anth. lat. 15.34> Ille autem impauidus et munere uictor amici 
<anth. lat. 15.35> Emicat in currum et manibus molitur habenas. 
<anth. lat. 15.36> Vt uentum ad sedes, reddi sibi poscit honorem; 
<anth. lat. 15.37> Adiungi generum miro properabat amore. 
<anth. lat. 15.38> Tum sic mortalis referebat pectore uoces: 
<anth. lat. 15.39>"Non haec humanis opibus, non arte magistra 
<anth. lat. 15.40>(Accipio agnoscoque libens) tibi ducitur uxor, 
<anth. lat. 15.41> Omnis ut tecum meritis pro talibus annos 
<anth. lat. 15.42> Exigat et possit paruos educere natos." 
<anth. lat. 15.43> Haec ubi dicta dedit, solio se tollit ab alto 
<anth. lat. 15.44> Iam senior mediisque parant conuiuia tectis. 
<anth. lat. 15.45> Interea magnum sol circumuoluitur annum, 
<anth. lat. 15.46> Parcarumque dies et uis inimica propinquat 
<anth. lat. 15.47> Egregium forma iuuenem iam morte sub aegra: 
<anth. lat. 15.48> Iamque dies infanda aderat et tempora Parcae 
<anth. lat. 15.49> Debita complerant crudeli morte sodalis. 
<anth. lat. 15.50> Vt primum fari potuit crinitus Apollo, 
<anth. lat. 15.51> Multa gemens casuque animum concussus amici, 
<anth. lat. 15.52> Ipsius ante oculos sic fatis ora resoluit: 
<anth. lat. 15.53>"Disce tuum, ne me incuses, uoluentibus annis 
<anth. lat. 15.54> Aduenisse diem; nam lux inimica propinquat." 
<anth. lat. 15.55> Haec ubi defleuit, caeli cui sidera parent, 
<anth. lat. 15.56> Tunc sic pauca refert fatis adductus iniquis: 
<anth. lat. 15.57>"Phoebe, tot incassum fusos patiere labores? 
<anth. lat. 15.58> Nil nostri miserere? mori me denique cogis? 
<anth. lat. 15.59> Eripe me his, inuicte, malis; miserere tuorum, 
<anth. lat. 15.60> Si qua fata sinant, et eris mihi magnus Apollo." 
<anth. lat. 15.61> Talibus oranti sic ore effatus amico est: 
<anth. lat. 15.62>"Desine fata deum flecti sperare precando. 
<anth. lat. 15.63> Sed cape dicta memor, duri solacia casus. 
<anth. lat. 15.64> Obiectare animam quemquam aut opponere morti 
<anth. lat. 15.65> Fas et iura sinunt; prohibent nam cetera Parcae. 
<anth. lat. 15.66> Audiat haec genitor: patet atri ianua Ditis; 
<anth. lat. 15.67> Hactenus indulsisse uacat." sic fatus Apollo 
<anth. lat. 15.68> Mortalis uisus medio sermone reliquit 
<anth. lat. 15.69> Tunc uero ancipiti mentem formidine pressus 
<anth. lat. 15.70> Obstipuit, cui fata parent, quem poscat Apollo; 
<anth. lat. 15.71> Ire ad conspectum cari genitoris et ora 
<anth. lat. 15.72> Cogitur et supplex animum temptare precando; 
<anth. lat. 15.73> Multaque praeterea longaeuo dicta parenti 
<anth. lat. 15.74> Cum fletu precibusque tulit, ne uertere secum 
<anth. lat. 15.75> Cuncta pater fatoque urgenti incumbere uellet; 
<anth. lat. 15.76> Ecce iterum stimulat, sed nullis ille mouetur 
<anth. lat. 15.77> Fletibus aut uoces ullas tractabilis audit. 
<anth. lat. 15.78> Tunc genitor natum dictis affatur amicis: 
<anth. lat. 15.79>"Non, ut rere, meas effugit nuntius auris; 
<anth. lat. 15.80> Infelix causas nequiquam nectis inanes. 
<anth. lat. 15.81> Hoc uno responso animum delusit Apollo. 
<anth. lat. 15.82> Stat sua cuique dies, lacrimae uoluuntur inanes. 
<anth. lat. 15.83> Vtere sorte tua: patet atri ianua Ditis." 
<anth. lat. 15.84> Talia perstabat memorans fixusque manebat. 
<anth. lat. 15.85> Egregia interea coniunx in limine primo 
<anth. lat. 15.86> Agnouit longe gemitus (praesaga mali mens), 
<anth. lat. 15.87> Tunc sic pauca refert: "Quid, o pulcherrime coniunx, 
<anth. lat. 15.88> Fare, age, quid uenias? quae causa indigna serenos 
<anth. lat. 15.89> Foedauit uultus? quae te fortuna fatigat? 
<anth. lat. 15.90> Quaecumque est fortuna, mea est." et talia fata 
<anth. lat. 15.91> Demisit lacrimas factoque hic fine quieuit. 
<anth. lat. 15.92> Ille autem gemitus imo de pectore ducens 
<anth. lat. 15.93> Talia uoce refert: "Quid me alta silentia cogis 
<anth. lat. 15.94> Rumpere et obductum uerbis uulgare dolorem? 
<anth. lat. 15.95> Eloquar an sileam? luctum ne quaere tuorum; 
<anth. lat. 15.96> Vixi et, quem dederat cursum fortuna, peregi. 
<anth. lat. 15.97> Iamque dies nisi fallor adest; crinitus Apollo 
<anth. lat. 15.98> Hos mihi praedixit luctus, pro nomine tanto 
<anth. lat. 15.99> Obiectare animam seu certae occumbere morti." 
<anth. lat. 15.100> At regina graui iamdudum saucia cura, 
<anth. lat. 15.101> Tristior et lacrimis et pallida morte futura, 
<anth. lat. 15.102> Deficit ingenti luctu (miserabile uisu) 
<anth. lat. 15.103> Atque illum, talis iactantem pectore curas, 
<anth. lat. 15.104> Talibus affata est dictis seque obtulit ultro 
<anth. lat. 15.105> Decreuitque mori: "breue et inreparabile tempus 
<anth. lat. 15.106> Omnibus est uitae neque habet fortuna regressus: 
<anth. lat. 15.107> Sed moriamur", ait, "nihil est, quod dicta retractent 
<anth. lat. 15.108> Concordes stabili fatorum numine Parcae, 
<anth. lat. 15.109> Si fratrem Pollux alterna morte redemit. 
<anth. lat. 15.110> Est hic, est animus, lucis contemptor et istum 
<anth. lat. 15.111> Qui uita bene credat emi: noua condere fata 
<anth. lat. 15.112> Nec morte horremus; sub terras ibit imago, 
<anth. lat. 15.113> Si te fata uocant; in me mora non erit ulla." 
<anth. lat. 15.114> Ergo aderat promissa dies lacrimansque gemensque 
<anth. lat. 15.115> Debita complerat pesti deuota futurae. 
<anth. lat. 15.116> Testatur moritura deos stratisque relictis 
<anth. lat. 15.117> Incubuitque toro dixitque nouissima uerba: 
<anth. lat. 15.118>"O dulcis coniunx, dum fata deusque sinebant, 
<anth. lat. 15.119> Fortunati ambo, scirent si ignoscere manes: 
<anth. lat. 15.120> Te propter alia ex aliis in fata uocamur. 
<anth. lat. 15.121> His lacrimis uitam damus et miserescimus ultro, 
<anth. lat. 15.122> Quod te per superos et conscia numina ueri, 
<anth. lat. 15.123> Per conubia nostra, per inceptos hymenaeos 
<anth. lat. 15.124> Adiuro et repetens iterumque iterumque monebo. 
<anth. lat. 15.125> O dulcis coniunx, castum seruare cubile 
<anth. lat. 15.126> Sis memor; extremum hoc munus morientis habeto, 
<anth. lat. 15.127> Si bene quid de te merui, lectumque iugalem 
<anth. lat. 15.128> Natis parce tuis. Sic, sic iuuat ire sub umbras. 
<anth. lat. 15.129> Hanc sine me spem ferre tui, audentior ibo. 
<anth. lat. 15.130> Iussa mori feror ingenti circumdata nocte. 
<anth. lat. 15.131> Haec sunt, quae nostra liceat te uoce moneri. 
<anth. lat. 15.132> I decus i nostrum, melioribus utere fatis." 
<anth. lat. 15.133> Haec effata silet, pallor simul occupat ora. 
<anth. lat. 15.134> Nam quia nec fato ingeminat iam frigida cumba, 
<anth. lat. 15.135> Sed misera ante diem, matrum de more locuta, 
<anth. lat. 15.136> Multa patri mandata dabat, solatia luctus: 
<anth. lat. 15.137> Interea dulces pendent <circum> oscula nati; 
<anth. lat. 15.138> Illa manu moriens umeros dextramque tenebat 
<anth. lat. 15.139> Amborum et uultum. lacrimis ingressus obortis 
<anth. lat. 15.140>"O dolor atque decus magnum, sanctissima coniunx, 
<anth. lat. 15.141> Tu lacrimis euicta meis, per sidera iuro, 
<anth. lat. 15.142> Per superos, haerent infixi pectore uultus 
<anth. lat. 15.143> Verbaque; per caeli iucundum lumen et auras, 
<anth. lat. 15.144> Dum memor ipse mei, dum spiritus hos regit artus 
<anth. lat. 15.145> Oblitus fatorum, manet alta mente repostum; 
<anth. lat. 15.146> Quisquis honos tumuli, quidquid solamen humandi est, 
<anth. lat. 15.147> Seruati facimus. semper celebrabere donis, 
<anth. lat. 15.148> Et cum frigida mors anima seduxerit artus, 
<anth. lat. 15.149> Ipse tibi ad tua templa feram sollemnia dona, 
<anth. lat. 15.150> Cui tantum de te licuit. neque enim ipsa feretur 
<anth. lat. 15.151> Fama leuis tantiue abolescet gratia facti. 
<anth. lat. 15.152> Funeris heu tibi causa fui! quas dicere grates, 
<anth. lat. 15.153> Quasue referre parem? fati sortisque futurae? 
<anth. lat. 15.154> Aeternam moriens famam tam certa tulisti, 
<anth. lat. 15.155> Contra ego uiuendo uici mea fata superstes 
<anth. lat. 15.156> Morte tua uiuens." media inter talia uerba 
<anth. lat. 15.157>"Non lacrimis hoc tempus eget" Cyllenia proles, 
<anth. lat. 15.158>"Adceleremus" ait; "nos flendo ducimus horas." 
<anth. lat. 15.159> Regina ut tectis uenientem conspicit hostem, 
<anth. lat. 15.160> Agnoscit lacrimans sua nunc promissa reposci; 
<anth. lat. 15.161>"Tempus", ait, "deus, ecce deus"! cui talia fanti 
<anth. lat. 15.162> Dilapsus color atque in uentos uita recessit. 
<anth. lat. 16.1> Tectum augustum, ingens, centum sublime columnis, 
<anth. lat. 16.2> Religione patrum laetum et uenerabile templum 
<anth. lat. 16.3> Hoc dedit esse suum superi regnator Olympi. 
<anth. lat. 16.4> Nam deus omnipotens, qui res hominumque deumque 
<anth. lat. 16.5> Aeternis regit imperiis, "quo tenditis"? inquit, 
<anth. lat. 16.6>"Hic domus est uobis; haec ara tuebitur omnis. 
<anth. lat. 16.7> Hic matres puerique simul mixtaeque puellae 
<anth. lat. 16.8> Sacra canunt pariterque oculos ad sidera tollunt. 
<anth. lat. 16.9> Hic exaudiri uoces, hic uota precesque; 
<anth. lat. 16.10> Noctes atque dies ferit aurea sidera clamor." 
<anth. lat. 16.11> Postquam prima quies et facta silentia tectis, 
<anth. lat. 16.12> Incipit effari diuino ex ore sacerdos: 
<anth. lat. 16.13>"Accipite haec animis laetasque aduertite mentes, 
<anth. lat. 16.14> Matres atque uiri, pueri innuptaeque puellae. 
<anth. lat. 16.15> Discite iustitiam moniti et spes discite uestras. 
<anth. lat. 16.16> Haut incerta cano: deus aethere missus ab alto 
<anth. lat. 16.17> Ipsius a solio regis, uia prima salutis, 
<anth. lat. 16.18> Quem nobis partu sub luminis edidit oras 
<anth. lat. 16.19> Virginis os habitumque gerens, mirabile dictu. 
<anth. lat. 16.20> Ore <dei> afflata est spiritu propiore paritque. 
<anth. lat. 16.21> Sic noua progenies caelo descendit ab alto. 
<anth. lat. 16.22> Ast ubi iam firmata uirum te prodidit aetas, 
<anth. lat. 16.23> Negauere deum miseri, quibus ultimus esset 
<anth. lat. 16.24> Ille dies, +quando furentes ac dira canentes 
<anth. lat. 16.25> Insontem magno ad regem clamore trahebant. 
<anth. lat. 16.26> Ille nihil (namque ipse uolens), seque obtulit ultro, 
<anth. lat. 16.27> Hoc ipsum ut strueret, uatum praedicta priorum 
<anth. lat. 16.28> Prodere iussa dei, telluris operta subire. 
<anth. lat. 16.29> Primus ibi ante omnes, sceptrum qui forte gerebat, 
<anth. lat. 16.30> Sustulit ablutas lymphis ad sidera palmas 
<anth. lat. 16.31> Hoc dicens: "equidem in iusto nil tale repertumst; 
<anth. lat. 16.32> Nec fas. o miseri, quae tanta insania, ciues? 
<anth. lat. 16.33><At> me nulla dies tantis neque fortibus ausis 
<anth. lat. 16.34> Addiderit socium. uestra" inquit "munera uobis: 
<anth. lat. 16.35> Vos animam hanc potius quocumque absumite leto." 
<anth. lat. 16.36> Tum magis atque magis magnis furoribus acti 
<anth. lat. 16.37> Clamores simul horrendos ad sidera tollunt 
<anth. lat. 16.38> Et magis atque magis poenas cum sanguine poscunt. 
<anth. lat. 16.39> Has inter uoces medio in flagrante tumultu 
<anth. lat. 16.40> Arboris obnixus trunco (tibi, magne, tropaeum, 
<anth. lat. 16.41> Omnipotens genitor!) palmas utrasque tetendit 
<anth. lat. 16.42> Teque uocans multo uitam cum sanguine fudit. 
<anth. lat. 16.43> Et tamen interea tua nati maxima cura 
<anth. lat. 16.44> Non tulit hanc speciem; grauiter commotus et alto 
<anth. lat. 16.45> Dat clarum e caelo signum. nam tempore in illo 
<anth. lat. 16.46> Sol medium caeli conscenderat igneus orbem; 
<anth. lat. 16.47> Eripiunt subito nubes caelumque diemque 
<anth. lat. 16.48> Et nox atra polum bigis subuecta tenebat. 
<anth. lat. 16.49> Tres tenuit caeli spatium non amplius horas: 
<anth. lat. 16.50> Tunc repetens iterum sol clara in luce refulsit. 
<anth. lat. 16.51> Nona fugae melior, rebus iam rite peractis. 
<anth. lat. 16.52> Inde datum molitur iter. iamque arua tenebat 
<anth. lat. 16.53> Scrupea, tuta lacu nigro nemorumque tenebris. 
<anth. lat. 16.54> Vt statim ad fauces uenit graue olentis Auerni, 
<anth. lat. 16.55> Tum demum horrisono stridentes cardine portae 
<anth. lat. 16.56> Panduntur uastae solidoque adamante columnae; 
<anth. lat. 16.57> Sponte sua umbrosae penitus patuere cauernae. 
<anth. lat. 16.58> Ingreditur linquens antrum; tum maxima turba, 
<anth. lat. 16.59> Vt uidere deum fulgentiaque ora per umbras, 
<anth. lat. 16.60> Ingenti trepidare metu. nec plura moratus 
<anth. lat. 16.61> Haec ait et dictis maerentia pectora mulcet: 
<anth. lat. 16.62>"Ne trepidate, meae animaeque umbraeque paternae; 
<anth. lat. 16.63> Vobis parta quies. genitor mihi talia namque 
<anth. lat. 16.64> Dicta dedit, diuosque haec limina tendere adegit." 
<anth. lat. 16.65> Haec fatus animas, quae per iuga longa sedebant, 
<anth. lat. 16.66> Deturbat, antro miserans submittit aperto, 
<anth. lat. 16.67> Et dicto parens supera ad conuexa reuexit. 
<anth. lat. 16.68> Interea magnam subito uulgata per urbem 
<anth. lat. 16.69> Fama uolat, illum exspirantem sedibus imis 
<anth. lat. 16.70> Iam reuocare gradum superasque euadere ad auras. 
<anth. lat. 16.71> Obstipuere animis alii; set sanguinis auctor 
<anth. lat. 16.72> Se causam clamat crimenque caputque malorum, 
<anth. lat. 16.73> Et nodum informis leti trabe nectit ab alta 
<anth. lat. 16.74> Proque suis meritis superis concessit ab oris. 
<anth. lat. 16.75> Nec minus interea se matutinus agebat 
<anth. lat. 16.76> Ad socios, quibus in mediis sic deinde locutus 
<anth. lat. 16.77> Extulit os sacrum claraque in luce refulsit, 
<anth. lat. 16.78> Omnia longaeuo similis, cunctisque repente 
<anth. lat. 16.78a_78a> Improuisus ait: "..........
<anth. lat. 16.79> Ire iterum in lacrimas? coram, quem quaeritis, adsum. 
<anth. lat. 16.80> En perfecta mei cari praecepta parentis. 
<anth. lat. 16.81> Quare agite, o socii, tantarum in munera laudum 
<anth. lat. 16.82> Ite", ait; "egregias animas natique patrisque 
<anth. lat. 16.83> Sermonum memores pluuiali spargite lympha. 
<anth. lat. 16.84> Ipse, ubi tempus erit, omnis in fonte lauabo." 
<anth. lat. 16.85> Dixit et in caelum paribus se sustulit alis 
<anth. lat. 16.86> Conditus in nubem; hinc regia tecta subiuit 
<anth. lat. 16.87> Dona ferens uictor, cari genitoris et ora. 
<anth. lat. 16.88> Oscula libauit dextramque amplexus inhaesit. 
<anth. lat. 16.89> Huius in aduentum cernes a sedibus imis 
<anth. lat. 16.90>+Eruere summas arces et moenia uerti 
<anth. lat. 16.91> Atque omnem ornatum flamma crepitante cremari. 
<anth. lat. 16.92> Tunc autem innumerae gentes populique frequentes 
<anth. lat. 16.93> Terrentur uisu subito. rex omnibus idem 
<anth. lat. 16.94> Iura dabit populis pariter subigetque fateri, 
<anth. lat. 16.95> Quae quis aput superos furto laetatus inani 
<anth. lat. 16.96>"Sed uos, o lecti, ferro pro nomine tanto, 
<anth. lat. 16.97> Quod superest, moriamur et in media arma ruamus. 
<anth. lat. 16.98> Sanguine quaerendi reditus animamque litando." 
<anth. lat. 16.99> Haec ubi pro meritis, finem dedit ore precandi. 
<anth. lat. 16.100> Succedunt alii .. graues aetate ministri. 
<anth. lat. 16.101> Pars in frusta secant onerantque altaria donis; 
<anth. lat. 16.102> Tum demum pueri et pauidae longo ordine matres 
<anth. lat. 16.103> Stant circum. 
<anth. lat. 16.104> Quos ubi confertos munus circumtulit omnes, 
<anth. lat. 16.105> Sic prior adgreditur mensas atque incipit ipse; 
<anth. lat. 16.106> Et postquam primus summo tenus adtigit ore, 
<anth. lat. 16.107> Accipiunt proceres pariterque antistites omnes 
<anth. lat. 16.108> Et pueri rudes; sequitur tunc cetera pubes. 
<anth. lat. 16.109> Protinus ad reditum quisquis ac tecta domorum 
<anth. lat. 16.110> Tendimus, et laetum semper celebramus honorem. 
<anth. lat. 16a.1> Ne, quaeso, ne me ad talis impellite pugnas! 
<anth. lat. 16a.2> Namque erit ille mihi semper deus, ille magister. 
<anth. lat. 16a.3> Nam memini (neque enim ignari sumus ante malorum): 
<anth. lat. 16a.4> Formonsum pastor Phoebum superare canendo 
<anth. lat. 16a.5> Dum cupit et cantu uocat in certamina diuos, 
<anth. lat. 16a.6> Membra deo uictus ramo frondente pependit. 
<anth. lat. 20.1> Candida sidereo fulgebat marmore Cypris, 
<anth. lat. 20.2> Nec cinctam reddit nobilis arte lapis, 
<anth. lat. 20.3> Mystica secreti dirumpens claustra pudoris 
<anth. lat. 20.4> Cum urtica <e> gremio prosilit aetherio. 
<anth. lat. 20.5> Proles heu niueis nutritur pessima membris 
<anth. lat. 20.6> Gratum iamque locum protegit herba ferox. 
<anth. lat. 20.7> Sed recte factum. celantur feruida membra, 
<anth. lat. 20.8> Cultibus ut lateat tecta libido malis. 
<anth. lat. 20.9> Mulciber an Martem metuens hoc sponte peregit, 
<anth. lat. 20.10> Horreat ut Mauors dulcia adulteria? 
<anth. lat. 20.11> Sordet pulcra Venus, temnuntur Cypridis artus! 
<anth. lat. 20.12> Quid placeat nobis, si Venus ipsa piget? 
<anth. lat. 21.1>"Vnde redit fulgor templis? quis inania nuper 
<anth. lat. 21.2> Tantis Salsipotis distendit limina donis? 
<anth. lat. 21.3> Ecce abiit damnum: splendescunt tecta metallis 
<anth. lat. 21.4> Marmora et antiquus cepit laquearia fulgor." 
<anth. lat. 21.5> Pone animos laetos, quisquis testantia furtum 
<anth. lat. 21.6> Dona uides. titulis uotum quod lucet opimis, 
<anth. lat. 21.7> Gaudendum fuerat, nisi munus pauperis esset. 
<anth. lat. 21.8> Heu scelus et magnis nequiquam prodiga rebus 
<anth. lat. 21.9> Mens humilis! miseros semper quam maxima produnt! 
<anth. lat. 21.10> Sordidus et nigrae dudum uagus accola harenae 
<anth. lat. 21.11> Nunc aurum piscator habet gaudetque metallis: 
<anth. lat. 21.12> Nec satis est: donat templis, per limina figit 
<anth. lat. 21.13> Et titulo confessus ouat. consurgite in iram, 
<anth. lat. 21.14> Quis caelum, quis templa placent! modo limine in omni 
<anth. lat. 21.15> Supplex, maiorum portans munuscula mensis 
<anth. lat. 21.16> Vel tenuem spectabat opem; nunc ditior illis 
<anth. lat. 21.17> Quos coluit, meliorque deo est; quod perdidit ille, 
<anth. lat. 21.18> Hic donat. prorsus magna est iniuria Nerei. 
<anth. lat. 21.19> Dignus non fuerat titulis, nisi perderet aurum? 
<anth. lat. 21.20> Non <tantum> facinus caeso est auctore piandum? 
<anth. lat. 21.21> Multa patent, sed plura latent. scelus undique densum est. 
<anth. lat. 21.22> Tollere rem templis furor est temploque uicissim 
<anth. lat. 21.23> Rem furti donare nefas. pro dira nocentum 
<anth. lat. 21.24> Consilia in scaeuis! quae mens excogitet istud: 
<anth. lat. 21.25> Res auferre sacras et consecrare rapinas? 
<anth. lat. 21.26> Sit similis uindicta malo (nunc ipsa pudori est 
<anth. lat. 21.27> Vox mea), ne magnos laedat magis ultio diuos. 
<anth. lat. 21.28> Audiet haec populus nosque hoc narrabimus; ergo 
<anth. lat. 21.29> Quod factum est (meminisse nefas), referetur in urbe: 
<anth. lat. 21.30> Elusus custos raptumque altaribus aurum, 
<anth. lat. 21.31> Mens audax, scelus +hoc, manus improba, perditus ardor, 
<anth. lat. 21.32> Antistes uictus, penetralia prodita, numen 
<anth. lat. 21.33> Contemptum, templum pauper, piscator abundans. 
<anth. lat. 21.34> Vos, o caelicolae, uestrum nunc inuoco numen, 
<anth. lat. 21.35> Sit mihi fas reticenda loqui, dum proditur iste. 
<anth. lat. 21.36> Natus ut, ignotum est. neque enim de limine celso 
<anth. lat. 21.37> Piscandi doctus ducit genus. improbus ergo, 
<anth. lat. 21.38> Cum tantas terris dederit labor inclitus artes, 
<anth. lat. 21.39> Non Chalybum massas recoquit, non doctior aeris 
<anth. lat. 21.40> Ducit molle latus fuluumue intentus in aurum 
<anth. lat. 21.41> Multiplici gemmas radiantes lumine uestit, 
<anth. lat. 21.42> Non ager in uoto est illi fortesque iuuenci, 
<anth. lat. 21.43> Non inlex fenus, non classica, non pia Musa, 
<anth. lat. 21.44> Sed spretis diuum rebus placet omnibus istud: 
<anth. lat. 21.45> Fraus, dolus et furtum pelagi. componitur ergo 
<anth. lat. 21.46> Saeta nocens, fallax calamus et perfidus hamus, 
<anth. lat. 21.47> Principium sceleris: iam tunc, iam perfidus iste 
<anth. lat. 21.48> Neptunum spoliare parans petit alta profundi 
<anth. lat. 21.49> Nereos et uitreo resupinos marmore campos. 
<anth. lat. 21.50> Illic sollicite <per> saxa madentia curas 
<anth. lat. 21.51> Disponens imoque trahens animalia fundo 
<anth. lat. 21.52> Serus furtiuum referebat munus ad urbem. 
<anth. lat. 21.53> Sed palam sane uiderunt moenia, saepe 
<anth. lat. 21.54> Dum releuant populos uario commercia pisce. 
<anth. lat. 21.55> Cernere erat genus omne maris, compleret ut urbem: 
<anth. lat. 21.56> Hinc scarus, hinc uarius, hinc purpura, polypus inde, 
<anth. lat. 21.57> Hinc murena ardens, illinc aurata coruscans 
<anth. lat. 21.58> Et cancer mordax, tergo et russante locusta, 
<anth. lat. 21.59> Thynnus, salpa, pager, lupus, ostrea, sepia, mullus 
<anth. lat. 21.60> Et quidquid captum faciebat copia uile. 
<anth. lat. 21.61> Proderat hoc illi tantum ad compendia uitae, 
<anth. lat. 21.62> Nec dabat ars aliud; quamuis praediues adesset 
<anth. lat. 21.63> Mercatus populi, tamen hinc manus ista nocentis 
<anth. lat. 21.64> Vix erat aere grauis, nedum copiosior auro. 
<anth. lat. 21.65> Laudatus sane, quantum spectabat ad artem, 
<anth. lat. 21.66> Et stulte multis dictus "Neptunius heros"; 
<anth. lat. 21.67> Hinc etiam adsiduus templo, dum solus ad aras, 
<anth. lat. 21.68> Solus ad altare est precibusque insistere cultor 
<anth. lat. 21.69> Creditur et placidos pelagi sibi poscere fluctus, 
<anth. lat. 21.70> Aurum (pro facinus), ueterum donaria, priscum 
<anth. lat. 21.71> Obsequium, antiquum munus, uidet, arripit, aufert. 
<anth. lat. 21.72> Quis populi gemitus, quis tunc concursus in urbe! 
<anth. lat. 21.73> Quis fuit ille dies, miseri cum pendere poenas 
<anth. lat. 21.74> Custodes iussi fuso de sanguine crimen 
<anth. lat. 21.75> Ignotum insontes luerent facinusque negarent! 
<anth. lat. 21.76> Heu male magnorum semper sub nomine tali 
<anth. lat. 21.77> Velamen scelerum. uilis persona: quis ergo, 
<anth. lat. 21.78> Despiciens hominem, tantum quis crederet umquam 
<anth. lat. 21.79> Pauperis esse nefas? uolitat cum funere diues 
<anth. lat. 21.80> Multorum. Nec scire potest sua crimina solus. 
<anth. lat. 21.81> Hoc rursus magna statuere primordia rerum, 
<anth. lat. 21.82> Quod cito tam prodit crimen, quam concipit ardor. 
<anth. lat. 21.83> Mens hominum facinus sine fine admitteret ullo, 
<anth. lat. 21.84> Si posset celare diu: cultoris honore 
<anth. lat. 21.85> Sacrilegus lucet, manibusque ablata nocentis 
<anth. lat. 21.86> Post spatium produnt crimen redeuntia dona. 
<anth. lat. 21.87> Huc huc tergemino letalia fulmina telo, 
<anth. lat. 21.88> Iuppiter undarum, ualido, Neptune, tridenti 
<anth. lat. 21.89> Concutiens maria alta iace pontoque uerendus 
<anth. lat. 21.90> Litoreas transcende moras! stet turbidus axis 
<anth. lat. 21.91> Nubibus et zephyris fundo reuolutus ab imo 
<anth. lat. 21.92> Gurges inexpletum feriat uada marmore cano! 
<anth. lat. 21.93> Piscator scaeuus meritum confundit utrimque; 
<anth. lat. 21.94> Stat post furta pius, templis tua munera reddens, 
<anth. lat. 21.95> Et post dona reus. pro uili, summa potestas, 
<anth. lat. 21.96> Bis tibi calcato facta est iniuria caelo: 
<anth. lat. 21.97> Cum tua sacrilegus raperet donaria templo, 
<anth. lat. 21.98> Contemptus fueras; iam nunc obnoxius esse 
<anth. lat. 21.99> Coepisti, ablatum post<quam> tibi reddidit aurum. 
<anth. lat. 21.100>"Ars" inquit "studiumque dedit mihi, non scelus, aurum". 
<anth. lat. 21.101> Verum est? Eoos etenim mercator adisti 
<anth. lat. 21.102> Et repetis patriam longo post tempore diues? 
<anth. lat. 21.103> Scilicet his manibus uiduatos cernimus esse 
<anth. lat. 21.104> Ture Arabas, Persen gemmis et uellere Seres, 
<anth. lat. 21.105> Dente Indos, ferro Chalybes et murice Poenos? 
<anth. lat. 21.106> Non pudet hanc artem, scelerum, <te> dicere, princeps? 
<anth. lat. 21.107> Remus, cumba, fretum, gurges, notus, ancora, lembus, 
<anth. lat. 21.108> Barca, amus, pumex, conchae, uada, litus, harena, 
<anth. lat. 21.109> Contus, seta, salum, calamus, +notae, retia, suber: 
<anth. lat. 21.110> Hic labor, haec ars est, hinc fuluum colligis aurum! 
<anth. lat. 21.111> Mercator madidus, paruae stipis actor, ad aurum 
<anth. lat. 21.112> Vt uenias, <id> scire uelim; quem quando patronus 
<anth. lat. 21.113> Maximus antiquo donarit tegmine uestis, 
<anth. lat. 21.114> Mensibus ignorant maria intermissa clientem. 
<anth. lat. 21.115>"Quis me" inquit "tantum facinus committere uidit?" 
<anth. lat. 21.116> Hoc bene habet, haec uox mihi <iam> confessio pura est. 
<anth. lat. 21.117> Nunc ergo incipiam crimen sic pandere uerbis, 
<anth. lat. 21.118> Vt uisum te, scaeue, putes. ergo omnis ob istud 
<anth. lat. 21.119> Huc ades, <o> iudex, facinus. signantia rebus 
<anth. lat. 21.120> Argumenta feram, magno quae septa uigore 
<anth. lat. 21.121> Interdum uisus fallunt et crimina produnt. 
<anth. lat. 21.122> Omne equidem furtum, dirus quod concipit ardor, 
<anth. lat. 21.123> His nisi nunc fallor rebus constare necesse est, 
<anth. lat. 21.124> An locus admittat facinus complerier an non, 
<anth. lat. 21.125> An ualeat persona nefas committere tantum. 
<anth. lat. 21.126> Singula si excutimus, casurum est crimen in istum. 
<anth. lat. 21.127> Ergo, ut distinctum est, uideamus ab ordine primo 
<anth. lat. 21.128> An locus admittat facinus complerier an non. 
<anth. lat. 21.129> Templum est, unde istud sublatum dicimus aurum. 
<anth. lat. 21.130> Maxima res: uenerandus honos, custodia nulla, 
<anth. lat. 21.131> Quod mane impactis foribus uix uespere nigro 
<anth. lat. 21.132> Stridula cardinibus claudit antica retortis. 
<anth. lat. 21.133> Hoc patet adsidue, patet omnibus, utpote quisque 
<anth. lat. 21.134> Insistit precibus, nec fas est claudere postes. 
<anth. lat. 21.135> Ingressos nullos seruat custodia, nulla 
<anth. lat. 21.136> Egressos, licet <et> semper discurrere ad aras, 
<anth. lat. 21.137> Omnibus et simulacra modis contingere miris; 
<anth. lat. 21.138> Dona etiam ueterum populorum, insignia regum, 
<anth. lat. 21.139> Et laudare licet cunctis et tangere fas est. 
<anth. lat. 21.140> Ianitor hinc longe est primoque in limine custos. 
<anth. lat. 21.141> Ipse etiam interdum penitus discedit ab aris 
<anth. lat. 21.142> Antistes metuitque precantibus arbiter esse. 
<anth. lat. 21.143> Hinc facilis causa scelerum facilisque malorum. 
<anth. lat. 21.144> Nullus custodit templum, quia creditur aras 
<anth. lat. 21.145> Caelicolum seruare timor. patet omnibus ergo. 
<anth. lat. 21.146> Sic Phrygiae spes sola perit, dum milite lecto 
<anth. lat. 21.147> Palladii numen seruantibus undique Teucris 
<anth. lat. 21.148> Ingressus templum furtim non creditur hostis, 
<anth. lat. 21.149> Et licet Iliacus flammam Vestamque regentem 
<anth. lat. 21.150> Hoc metuens Priamus muris uallasset et armis, 
<anth. lat. 21.151> Dum tamen ingressos fas qui sint poscere non est, 
<anth. lat. 21.152> Inuisum e templis antistes fugit Vlixen. 
<anth. lat. 21.153> Non mirum est ergo, quod nos sic perfidus iste 
<anth. lat. 21.154> Decepit, templis numquam suspectus et aris, 
<anth. lat. 21.155> Sicut Pergameas caesis custodibus aras 
<anth. lat. 21.156> Audax, ut numen raperet, penetrauit Achiuus. 
<anth. lat. 21.157> Nunc quoniam cunctis manifestum cernimus esse 
<anth. lat. 21.158> Ad causam scelerum templum patuisse rapinis, 
<anth. lat. 21.159> Quod sequitur, certo tractandum examine rerum est: 
<anth. lat. 21.160> An ualeat persona nefas committere tantum. 
<anth. lat. 21.161> Quid metuat pauper (neque enim est iam diues habendus, 
<anth. lat. 21.162> Et cum dona ferat; quamuis maria alta peragret 
<anth. lat. 21.163> Perditus et templis furtiuum congreget aurum, 
<anth. lat. 21.164> Pauper erit, cui nullus honos, cui gratia nulla, 
<anth. lat. 21.165> Non clarus genitor, non noto semine mater)? 
<anth. lat. 21.166> Scilicet horrescit, prisco sine nomine auorum 
<anth. lat. 21.167> Ne cadat in fasces, miser undique, solus ubique! 
<anth. lat. 21.168> An non hoc genus est, cuius de examine multo 
<anth. lat. 21.169> Quisquis honoratos respexit forte potentes 
<anth. lat. 21.170> Ob meritum fulgere uiros, mox improbus, audax, 
<anth. lat. 21.171> Fortunam incusans et tetro liuidus ore 
<anth. lat. 21.172> Pauperiem monstrat superis ac pectore laeuo 
<anth. lat. 21.173> Dira quiritatus fundit conuicia caelo? 
<anth. lat. 21.174> Pauperis omne nefas: facile scelus aptus ad omne, 
<anth. lat. 21.175> In pretium pronus, despectu numinis audax, 
<anth. lat. 21.176> Vilis, iners, scaeuus, turpis, temerarius, ardens, 
<anth. lat. 21.177> Perditus, abiectus, maledictus, sordidus, amens. 
<anth. lat. 21.178> An non sunt isti, quorum de nomine multi, 
<anth. lat. 21.179> Ducere concessis dum nolunt artibus aeuum, 
<anth. lat. 21.180> Caedibus infamant siluas et crimine cauto 
<anth. lat. 21.181> Insidias tendunt domibus gregibusque rapinas? 
<anth. lat. 21.182> In quibus haut ulla est caro de sanguine cura; 
<anth. lat. 21.183> Pactas temporibus uendunt in proelia mortes. 
<anth. lat. 21.184> An uobis mirum est, furtum quod fecerit ille, 
<anth. lat. 21.185> Sanguinis et uitae pretium cui extinguit honorem? 
<anth. lat. 21.186> Nunc age, si ueris tractauimus undique causis, 
<anth. lat. 21.187> Pauperis esse nefas, quidquid peccatur in orbe, 
<anth. lat. 21.188> Quod superest, positis iam rebus ab ordine primo 
<anth. lat. 21.189> An uindex sceleris sit raptor <et ipse>, uidendum est. 
<anth. lat. 21.190> Neptuni e templo uotiuum perdimus aurum. 
<anth. lat. 21.191> Heu male cum diris altaria iuncta metallis! 
<anth. lat. 21.192> Qui primus templis aurum dedit omine diro, 
<anth. lat. 21.193> Is causa scelerum primus fuit. omne paratas 
<anth. lat. 21.194> In facinus mentes hominum succendier auro 
<anth. lat. 21.195> Non scierat? rectis semper contraria rebus 
<anth. lat. 21.196> Fulua metallorum est rabies; haec proelia miscet, 
<anth. lat. 21.197> Haec castos uendit thalamos, haec polluit aras. 
<anth. lat. 21.198> Mille nocendi artes. uolumus si uisere priscos, 
<anth. lat. 21.199> Dicite, quod facinus commissum non sit ob aurum. 
<anth. lat. 21.200> Auro ardet Glauce, Danae corrumpitur auro, 
<anth. lat. 21.201> Auro emitur Pluton, Phlegethon transcenditur auro, 
<anth. lat. 21.202> Proditur Amphiaraus atque Hector uenditur auro; 
<anth. lat. 21.203> Hoc Medea maga est, serpens uigil, exul Iason, 
<anth. lat. 21.204> Hoc Mida ieiunus, Paris ultus, +naufragus Helles, 
<anth. lat. 21.205> Hoc +sapiens Furia, Venus inuida, Iuno cruenta, 
<anth. lat. 21.206> Hippomenes cursu uelox, hoc tarda Atalantest. 
<anth. lat. 21.207> Aurum quod nigris Pactolus miscet harenis, 
<anth. lat. 21.208> Quod condit tellus, tristis quod celat Auernus, 
<anth. lat. 21.209> Quod ferrum intundit, liquidus quod conficit ignis, 
<anth. lat. 21.210> Quod furor exposcit demens, quod proelia +saeua, 
<anth. lat. 21.211> Quod raptum queritur coluber, quod Punica uirgo 
<anth. lat. 21.212> Amissum plangit, Tyria damnandus in aula 
<anth. lat. 21.213> Pygmalion caeso quod perdit fraude Sychaeo, 
<anth. lat. 21.214> Quod tutum nec templa tenent nec pauperis ardor. 
<anth. lat. 21.215>"Qui raperet, donum templis non redderet" inquit. 
<anth. lat. 21.216> Sentio, quas nobis subrepto praeparet auro 
<anth. lat. 21.217> Callidus ambages: templorum abscondere furem 
<anth. lat. 21.218> Cultoris temptat donis et diuite censu 
<anth. lat. 21.219> Pauperiem foedam scelerum causamque malorum 
<anth. lat. 21.220> Excusat largus; nos autem insistimus inde. 
<anth. lat. 21.221> Hoc ideo factum est, ut crimen frangere possis. 
<anth. lat. 21.222> Hinc etiam est illud, docto quod concipis astu, 
<anth. lat. 21.223> Squamigerum in piscem raptum uertatur ut aurum, 
<anth. lat. 21.224> Vt titulum inscribas "Tibi nunc, salis alme profundi, 
<anth. lat. 21.225> Quod dedimus, Neptune, tuum est". pulcre omnia, pulcre 
<anth. lat. 21.226> Dissimulas; sed uera patent. iam frangere uotum est 
<anth. lat. 21.227> Hoc quoque, quod longo meditatum tempore profers, 
<anth. lat. 21.228> Argumentum ingens: "templis non redderet aurum, 
<anth. lat. 21.229> Qui tulerat." macte, scelerum doctissime rhetor, 
<anth. lat. 21.230> Verborum auxiliis subuerso crimine rerum! 
<anth. lat. 21.231> Reddere te donum deus impulit, impulit ardor, 
<anth. lat. 21.232> Impulit et scelerum mens conscia, compulit index 
<anth. lat. 21.233> Furtorum semper timor anxius atraque mentis 
<anth. lat. 21.234> Tristities pallensque metus resecansque medullas 
<anth. lat. 21.235> Post causam raptus trepidis paenitudo secunda. 
<anth. lat. 21.236> Haec scaeuos uexant. non sunt, mihi credite, non sunt 
<anth. lat. 21.237> Eumenides dirae, fallax quas fabula narrat 
<anth. lat. 21.238> Cocyti in gremio rapidi, Phlegethontis ad ignes 
<anth. lat. 21.239> Tartarei, incinctas facibus, serpente, flagellis: 
<anth. lat. 21.240> Sed metus et facinus, sed mens est conscia praui. 
<anth. lat. 21.241> Ni fallor, uictum est, magno quod protulit astu. 
<anth. lat. 21.242> Sed superest pars magna mihi de crimine uero: 
<anth. lat. 21.243>"Qui raperet, totum templis non redderet." ergo 
<anth. lat. 21.244> Hoc quoque sic uincam, uerum fatearis ut ipse. 
<anth. lat. 21.245> Sustuleras templis; partiris, perfide, furtum; 
<anth. lat. 21.246> Non totum reddis: superauit copia mentem. 
<anth. lat. 21.247> Nunc quoniam manifesta fides gradibusque malorum 
<anth. lat. 21.248> Hinc illinc lucent collatis crimina rebus, 
<anth. lat. 21.249> Officium inuadam, ualeant ut cernere cuncti, 
<anth. lat. 21.250> Piscandi doctis semper nil nequius esse. 
<anth. lat. 21.251> Hic taceam, audaces ducit quod pallida semper 
<anth. lat. 21.252> In scelus omne fames, secretaque litora cogunt. 
<anth. lat. 21.253> Hoc loquor: infaustis leuior cum scanditur alnus, 
<anth. lat. 21.254> Quid faciant remo celeri lemboque uolantes, 
<anth. lat. 21.255> Excussum uentis pelagus cum litora frangit: 
<anth. lat. 21.256> Naufragium expectant. sidit cum rapta sub undas 
<anth. lat. 21.257> Puppis, submersi fundo scrutantur harenas. 
<anth. lat. 21.258> At cum lassatus portum uix nauita uidit, 
<anth. lat. 21.259> Furta parant missosque secant in litora funes. 
<anth. lat. 21.260> O scelerum auctores, tetro et cum crimine ponti 
<anth. lat. 21.261> Cladum participes et tempestatis amici! 
<anth. lat. 21.262> Haec quoque si excutitur, quam magni criminis ars est! 
<anth. lat. 21.263> Non scelus est, unco piscem quod fallitis amo, 
<anth. lat. 21.264> Quod placidas subter lina intertexitis undas? 
<anth. lat. 21.265> Piscibus adsuetis fallaces tendere morsus 
<anth. lat. 21.266> Neptuni pulcrum uisum est non parcere templis. 
<anth. lat. 21.267> Iam satis haec. factis <mea> uox impensa nefandis 
<anth. lat. 21.268> Piscantis facinus cecinit uersuque coegit 
<anth. lat. 21.269> Aurum, templa, nefas, titulos, epigrammata, munus. 
<anth. lat. 21.270> Supplicium restat scelerum, quod reddere debet 
<anth. lat. 21.271> Iudex, horrendo tollens tortore securim. 
<anth. lat. 21.272> Dicite, quos ius est examina figere causis, 
<anth. lat. 21.273> Dicite iam poenas mandatas legibus almis. 
<anth. lat. 21.274> Vos quoque, quis ferro mortales caedere fas est, 
<anth. lat. 21.275> Cum iam damnati iugulos ac colla petetis, 
<anth. lat. 21.276> Ne campis patriaeque loco nec caedite iuxta. 
<anth. lat. 21.277> Deprecor. ad nigras ducatur uinctus harenas, 
<anth. lat. 21.278> Vltima despumans pelagus qua litora lambit; 
<anth. lat. 21.279> Hic iaceat medius ponto terrisque nefandus, 
<anth. lat. 21.280> Et cum sollicitum uentis mare tollitur alte, 
<anth. lat. 21.281> Destruat unda rogum rapiantque animalia corpus. 
<anth. lat. 21.282> Hic tamen expositis tumulos componite membris 
<anth. lat. 21.283> Et titulum facite et uersu hoc includite carmen: 
<anth. lat. 21.284>"Piscibus hic uixit, deprensus piscibus hic est, 
<anth. lat. 21.285> Piscibus occubuit. spes crimen poena sub uno est." 
<anth. lat. 22.1> Ite, uerecundo coniungite foedera lecto 
<anth. lat. 22.2> Atque Cupidineos discite ferre iocos. 
<anth. lat. 22.3> Concordesque tegat cum maiestate benigna 
<anth. lat. 22.4> Quae regit Idalium, quae Cnidon alma regit. 
<anth. lat. 22.5> Alliget amplexus "tenerorum mater Amorum" 
<anth. lat. 22.6> Constituat<que>, patres ut cito reddat auos. 
<anth. lat. 23.1> Pinge, precor, pictor, tali candore puellam, 
<anth. lat. 23.2> Qualem pinxit amor, qualem meus ignis anhelat. 
<anth. lat. 23.3> Nil pingendo neges; tegat omnia Serica uestis, 
<anth. lat. 23.4> Quae totum prodat tenui uelamine corpus. 
<anth. lat. 23.5> Te quoque pulset amor, crucient pigmenta medullas; 
<anth. lat. 23.6> Si bonus es pictor, miseri suspiria pinge. 
<anth. lat. 24.1> Dic quid agis, formosa Venus, si nescis amanti 
<anth. lat. 24.2> Ferre uicem? perit omne decus, dum deperit aetas. 
<anth. lat. 24.3> Marcent post rorem uiolae, rosa perdit odorem, 
<anth. lat. 24.4> Lilia post uernum posito candore liquescunt. 
<anth. lat. 24.5> Haec metuas exempla precor, et semper amanti 
<anth. lat. 24.6> Redde uicem, quia semper amat, qui semper amatur. 
<anth. lat. 25.1> Non redit in florem, sed munus perdit amantis, 
<anth. lat. 25.2> Quidquid uile iacet. dulce est, quodcumque negatur. 
<anth. lat. 25.3> Nam si formosa facili penetratur amore, 
<anth. lat. 25.4> Facit adulterium, sed munus perdit amantis. 
<anth. lat. 26.1> Rure morans quid agam, respondeo pauca, rogatus. 
<anth. lat. 26.2> Mane deos oro; famulos, post arua reuiso 
<anth. lat. 26.3> Partitusque meis iustos indico labores 
<anth. lat. 26.4> Deinde lego Phoebumque cio Musamque lacesso. 
<anth. lat. 26.5> Hinc oleo corpus fingo mollique palaestra 
<anth. lat. 26.6> Stringo libens. animo gaudens et fenore liber 
<anth. lat. 26.7> Prandeo, poto, cano, ludo, lauo, ceno, quiesco. 
<anth. lat. 26.8> Dum paruus lychnus modicum consumit oliui, 
<anth. lat. 26.9> Haec dat nocturnis elucubrata Camenis. 
<anth. lat. 27.1> Da sensus mihi, Phoebe, precor; nam poena puellae 
<anth. lat. 27.2> Non habet exemplum. tristis post funera linguae 
<anth. lat. 27.3> Sanguis inest pingitque cruor tormenta pudoris. 
<anth. lat. 28.1> Vitam uiuere si cupis beatam 
<anth. lat. 28.2> Et uotis Lachesis dabit senectam, 
<anth. lat. 28.3> Annos ludere te decem decebit, 
<anth. lat. 28.4> Viginti studiis dabis seueris, 
<anth. lat. 28.5> Triginta pete litium tribunal, 
<anth. lat. 28.6> Quadraginta stilo polita dicas, 
<anth. lat. 28.7> Quinquaginta uelim diserta scribas, 
<anth. lat. 28.8> Sexaginta tuo satis fruaris, 
<anth. lat. 28.9> Septuaginta uelis uenire mortem, 
<anth. lat. 28.10> Octoginta senes caueto morbos, 
<anth. lat. 28.11> Nonaginta time labante sensu, 
<anth. lat. 28.12> Centum nec puer unus adloquetur. 
<anth. lat. 29.1> Linea constricto de pectore uincula solue 
<anth. lat. 29.2> Et domino te crede tuo. ne candida laedas 
<anth. lat. 29.3> Vnguibus ora, uide, uel ne contacta repugnes. 
<anth. lat. 29.4> Est in nocte timor, non est in nocte periclum. 
<anth. lat. 29.5> Nec uolo contendas: uinces, cum uicerit ille. 
<anth. lat. 30.1> Phoebus me in somnis uetuit potare Lyaeum. 
<anth. lat. 30.2> Pareo praeceptis: tunc bibo, dum uigilo. 
<anth. lat. 31.1> Vindicat ipsa suos, quos pertulit, uua labores; 
<anth. lat. 31.2> Quae pede dum premitur, subtrahit ipsa pedem. 
<anth. lat. 32.1> Orgia lassato quotiens soluuntur Iaccho, 
<anth. lat. 32.2> Sic deus uda mero ponere membra solet. 
<anth. lat. 33.1> Phoeba sedens gremio cum fert +germana reclinem 
<anth. lat. 33.2> Languidulos pueri respiciens oculos, 
<anth. lat. 33.3> Vos Heliconiadae lentum submittite carmen: 
<anth. lat. 33.4> Carmine somnus adest, carmine somnus abest. 
<anth. lat. 34.1> In gremio Veneris quoddam genus herba uirescit 
<anth. lat. 34.2> Sensit dura silex, quo foco exaestuet ignis. 
<anth. lat. 35.1> Accensa in Venerem serpens genitalibus auris 
<anth. lat. 35.2> Sic coit ut perimat, sic parit ut pereat. 
<anth. lat. 35.3> Hi sunt affectus, haec oscula digna uenenis, 
<anth. lat. 35.4>+Coniugioque Venus semper amore nocens. 
<anth. lat. 36.1> Exultent Apono Veneti, Campania Bais, 
<anth. lat. 36.2> Graecia Thermopolis: his ego balneolis. 
<anth. lat. 38.1> Omnia casus agit. fatum consulta sequuntur. 
<anth. lat. 38.2> Cedamus fatis: omnia casus agit. 
<anth. lat. 39.1> Dum putat esse parem uitreis Narcissus in undis, 
<anth. lat. 39.2> Solus amore perit, dum putat esse parem. 
<anth. lat. 40.1> Iudicium Paridis prouexit coniuge Troiam, 
<anth. lat. 40.2> Decepit Troiam iudicium Paridis. 
<anth. lat. 41.1> Vim Diomedis equi monstrabant hospite caeso; 
<anth. lat. 41.2> Hospite fregerunt uim Diomedis equi. 
<anth. lat. 43.1> Credita uirgo parem blande decepit Achilles, 
<anth. lat. 43.2> Impleuitque piam credita uirgo parem. 
<anth. lat. 44.1> Pro pietate nefas matris purgauit Orestes; 
<anth. lat. 44.2> Incurrit magnum pro pietate nefas. 
<anth. lat. 45.1> Fert miseranda caput, domino quod monstret, Agaue. 
<anth. lat. 45.2> Solum, quod doleat, fert miseranda caput. 
<anth. lat. 46.1> Turnus honore ruit fusi Pallantis in hostem; 
<anth. lat. 46.2> Pallantis fusi Turnus honore ruit. 
<anth. lat. 47.1> Coniugis arte decus patriae reduxit Iason; 
<anth. lat. 47.2> Amisit patriae coniugis arte decus. 
<anth. lat. 48.1> Fecit amore uiam iuuenis crudele per aequor; 
<anth. lat. 48.2> Praedurae morti fecit amore uiam. 
<anth. lat. 49.1> Vnicus Euryalus meruit solacia matris; 
<anth. lat. 49.2> Ereptus matri est unicus Euryalus. 
<anth. lat. 50.1> Sanguine flos genitus fraudem testatur Vlixis; 
<anth. lat. 50.2> Seruat erile decus sanguine flos genitus. 
<anth. lat. 51.1> Quae dedit, ipsa tulit uirtus Pallanta dolendum; 
<anth. lat. 51.2> Prima dies, bello quae dedit, ipsa tulit. 
<anth. lat. 52.1> Mens tibi dira, Creon, uel cum Medea fugatur, 
<anth. lat. 52.2> Vel cum busta negas: mens tibi dira, Creon. 
<anth. lat. 53.1> Deidamia uirum qua coepit nocte mereri, 
<anth. lat. 53.2> Perdidit hac dulcem Deidamia uirum. 
<anth. lat. 54.1> Thesea magnanimum non cepit ianua Ditis; 
<anth. lat. 54.2> Decepit coniunx Thesea magnanimum. 
<anth. lat. 55.1> Viribus Herculeis dum noxia facta requirit, 
<anth. lat. 55.2> Iuno dedit laudem uiribus Herculeis. 
<anth. lat. 56.1> Vritur igne suo fumantibus Aetna cauernis; 
<anth. lat. 56.2> Pendet amore Venus: uritur igne suo. 
<anth. lat. 57.1> Funere turbat equos necdum satiatus Achilles, 
<anth. lat. 57.2> Hector et exanimis funere turbat equos. 
<anth. lat. 58.1> Perfida nox Danai dirarum caede sororum; 
<anth. lat. 58.2> Mitis Hypermestrae perfida nox Danai. 
<anth. lat. 59.1> Carmine dulcis olor dum uirginis otia mulcet, 
<anth. lat. 59.2> Texit furta Iouis carmine dulcis olor. 
<anth. lat. 60.1> Imputat aegra toris uim per deserta Calypso; 
<anth. lat. 60.2> Vim Dido incensis imputat aegra toris. 
<anth. lat. 61.1> Pingitur ora Venus, ne se contemnat Adonis; 
<anth. lat. 61.2> Vt roget Armipotens, pingitur ora Venus. 
<anth. lat. 62.1> Ordine mortis eunt alternae ad munera uitae, 
<anth. lat. 62.2> Inque diem fratres ordine mortis eunt. 
<anth. lat. 63.1> Praemia magna Dolon currus dum poscit Achillis, 
<anth. lat. 63.2> Prodidit ipse cadens praemia magna Dolon. 
<anth. lat. 64.1> Sanguine muta probat facinus Philomela sorori, 
<anth. lat. 64.2> Vimque uice linguae sanguine muta probat. 
<anth. lat. 65.1> Funera Lemniadum nescit ueneranda Thoantis; 
<anth. lat. 65.2> Sola tamen sensit funera Lemniadum. 
<anth. lat. 66.1> Squameus anguis erat, qui reddidit aethera Glauco; 
<anth. lat. 66.2> Qui tulit Archemoro, squameus anguis erat. 
<anth. lat. 67.1> Feruidus axe Pelops contemnit iura tyranni, 
<anth. lat. 67.2> Fata ligat soceri feruidus axe Pelops. 
<anth. lat. 68.1> Vulnera saeuus aper laesae spectanda Dianae, 
<anth. lat. 68.2> Flenda dedit Veneri uulnera saeuus aper. 
<anth. lat. 69.1> Raptus aquator Hylas: Nympharum gaudia crescunt. 
<anth. lat. 69.2> Herculis ira tumet: raptus aquator Hylas. 
<anth. lat. 70.1> Prodita prole parens partus enixa biformes; 
<anth. lat. 70.2> Facta paterna luit prodita prole parens. 
<anth. lat. 71.1> Relliquias Danaum dira premit arte Caphereus; 
<anth. lat. 71.2> Albula Tuscus amat relliquias Danaum. 
<anth. lat. 72.1> Captus amante puer aquila moderante pependit; 
<anth. lat. 72.2> Infamauit aquas captus amante puer. 
<anth. lat. 73.1> Pallia nota fouet lacrimis decepta Themisto; 
<anth. lat. 73.2> Pyramus heu lacrimis pallia nota fouet. 
<anth. lat. 74.1> Dirum Iocasta nefas, uel cum uenit effera coniunx, 
<anth. lat. 74.2> Vel cum fit mater: dirum Iocasta nefas. 
<anth. lat. 75.1> Vincere falsa pudor poterat. sed castus et insons 
<anth. lat. 75.2> Erubuit Phaedrae uincere falsa pudor. 
<anth. lat. 76.1> Iurgia conflat amor, ut blandius urat amantes: 
<anth. lat. 76.2> Ad cumulum fidei iurgia conflat amor. 
<anth. lat. 77.1> Nomen amicitiae magna pietate colendum est; 
<anth. lat. 77.2> Maxima pars uitae est nomen amicitiae. 
<anth. lat. 78.1> Mens, ubi amaris, ama: rarum est agnoscere amicos, 
<anth. lat. 78.2> Rarum inuenire <est> Mens, ubi amaris, ama. 
<anth. lat. 79.1> Gratia magna tibi, Paean, qui pectora comples; 
<anth. lat. 79.2> Lector si faueas, gratia magna tibi. 
<anth. lat. 80.1> Nil mihi mors faciet: pro me monumenta relinquo. 
<anth. lat. 80.2> Tu modo uiue, liber: nil mihi mors faciet. 
<anth. lat. 82.1> Has acies bello similes cano, quas Palamedes 
<anth. lat. 82.2> Constituit. casu uario paribusque periclis 
<anth. lat. 82.3> Inscius ac sollers sistunt se; namque superbis 
<anth. lat. 82.4> Vana superuacue crescunt mendacia buccis 
<anth. lat. 82.5> Et se sollertes punctis fallentibus inflant. 
<anth. lat. 82.6> En proceres Fridi asseclae lususque magister. 
<anth. lat. 82.7> Assidue similes mittuntur semper in +imo, 
<anth. lat. 82.8> Vtque deus +dedit, se praefert inscius artis. 
<anth. lat. 82.9> Quid labor ingeniumque iuuat? cur pallidus exstat 
<anth. lat. 82.10> Atque iners dubitat? securus ludat amator, 
<anth. lat. 82.11> Nummos quisquis habet: discedat liuidus hostis 
<anth. lat. 82.12> Se doctum iactans. quodsi reppertor adesset 
<anth. lat. 82.13> Princeps ac sollers, uictum se saepe uocasset. 
<anth. lat. 82.14> Aduersis punctis doctum se nemo fatetur. 
<anth. lat. 82.15> Vulnera plus crescunt punctis, quam bella sagittis. 
<anth. lat. 83.1> Sic tua semper ames, quisquis pia uota requiris, 
<anth. lat. 83.2> Nostra libenter habe; quid carminis otia ludant, 
<anth. lat. 83.3> Cerne bonus mentisque fidem probus indue iudex. 
<anth. lat. 83.4> Dulce sonat, quod cantat amor; cui grata uoluptas 
<anth. lat. 83.5> Esse potest, modicum dignetur amare poetam. 
<anth. lat. 83.6> Debuit ingrato nullam dictare salutem 
<anth. lat. 83.7> Laesus amor. sed nulla iuuant conuicia flentem; 
<anth. lat. 83.8> Si modo flere uacet. nam me magis, improbe, mortis 
<anth. lat. 83.9> Fata uocant. Troiane nocens, haec dona remittis? 
<anth. lat. 83.10> Quamuis saepe graui componam carmine fletus, 
<anth. lat. 83.11> Plus habet ipse dolor, nec complent uerba dolorem, 
<anth. lat. 83.12> Quem sensus patientis habet. uertenda requiro, 
<anth. lat. 83.13> Quae maledicta dedi, miseris circumdata fatis! 
<anth. lat. 83.14> Pendet amore dolor, cassum dolor auget amorem. 
<anth. lat. 83.15> Dum studet iratas calamus celerare querellas, 
<anth. lat. 83.16> Continuit dolor ipse manum, nec plura loquentem 
<anth. lat. 83.17> Passus amor mentisque uias et uerba ligauit. 
<anth. lat. 83.18> A, quotiens reuocata manus, dubiumque pependit! 
<anth. lat. 83.19> Quid factura fuit trepidanti pollice! dextram 
<anth. lat. 83.20> Torpor et ira ligat, dum dura uocabula format, 
<anth. lat. 83.21> Et minus explicitam condemnat littera uocem; 
<anth. lat. 83.22> Torsit iter male tractus apex dubiaque remissus 
<anth. lat. 83.23> Mente pudor, dum uerba notat, dum nomina mandat 
<anth. lat. 83.24> Flamma nocens, iram tardans; penitusque cucurrit 
<anth. lat. 83.25> Sopitus per membra calor diroque medullas 
<anth. lat. 83.26> Igne uorat. nullus confessam culpet amantem. 
<anth. lat. 83.27> Conubium nunc crimen erat? male credula uotis 
<anth. lat. 83.28> Cuncta dedi (nec mira fides) sub lege mariti, 
<anth. lat. 83.29> Cuius et ipsa fui; numquam nec conscia reddent 
<anth. lat. 83.30> Vota fidem, si talis erit non digna marito. 
<anth. lat. 83.31> Hanc reddis, Troiane, uicem? meus ista meretur 
<anth. lat. 83.32> Affectus? non ille torus, non conscia lecti 
<anth. lat. 83.33> Sacramenta tenent? totum pro crimine perdo, 
<anth. lat. 83.34> Quidquid amore dedi. fatis licet, improbe, tendas 
<anth. lat. 83.35> Aemula regna meis: nihil est quod, perfide, iactes; 
<anth. lat. 83.36> Fraude perit, non sorte, fides. Sed regna petebas 
<anth. lat. 83.37> Debita, nec mecum poteras coniungere sortem? 
<anth. lat. 83.38> Si datur ire, placet. nam quod fugis, unde recursus, 
<anth. lat. 83.39> Vota "nocentis" habes; nihil est, quod dura querellis 
<anth. lat. 83.40> Verba fidemque uoco; quisquis mea uulnera deflet, 
<anth. lat. 83.41> Inuidiam fecisse neget. trahit omnia casus. 
<anth. lat. 83.42> Dum sortem natura rapit, "sua taedia solus 
<anth. lat. 83.43> Fallere nescit amor." reparatum Cynthia format 
<anth. lat. 83.44> Lucis honore iubar curuatis cornibus +arcus, 
<anth. lat. 83.45> Quod de fratre rubet: cessurus lege sorori 
<anth. lat. 83.46> Consumit sua iura dies. sic continet orbem 
<anth. lat. 83.47> Dum recipit natura uicem. "sua taedia solus 
<anth. lat. 83.48> Fallere nescit amor." mersum pallentibus umbris 
<anth. lat. 83.49> Circumdat nox atra diem fruiturque tenebris 
<anth. lat. 83.50> Lege poli, peraguntque micantia sidera cursus 
<anth. lat. 83.51> Nauifragi tacet unda salis nec murmurat auster 
<anth. lat. 83.52> Nec flexum quatit aura nemus. "sua taedia solus 
<anth. lat. 83.53> Fallere nescit amor." ramis male garrula pendens 
<anth. lat. 83.54> Iam philomela tacet damno male uicta pudoris, 
<anth. lat. 83.55> Amplexuque fouens querulos sub culmine nidos 
<anth. lat. 83.56> Pensat amore nefas, miserasque alitura querellas 
<anth. lat. 83.57> Nocte premit, quod luce dolet. "sua taedia solus 
<anth. lat. 83.58> Fallere nescit amor." nunc iam bene iunctus amantes 
<anth. lat. 83.59> Ardor alit thalamique fidem sua pignera complent. 
<anth. lat. 83.60> Coniunx laeta uiro, felix uxore maritus. 
<anth. lat. 83.61> Vota recenset amor secretaque dulcia; somnus 
<anth. lat. 83.62> Concordat cum nocte torum. "sua taedia solus 
<anth. lat. 83.63> Fallere nescit amor." fecundo semine rerum 
<anth. lat. 83.64> Mutat terra uices et alumni temporis auras 
<anth. lat. 83.65> Laeta uocat; spisso reuirescit gramine campus 
<anth. lat. 83.66> Et uitreas ligat herba comas nec fallit aristas 
<anth. lat. 83.67> Prouentu meliore dies. "sua taedia solus 
<anth. lat. 83.68> Fallere nescit amor." fessus iuga soluit arator 
<anth. lat. 83.69> Et noctem per uota capit: reparare labores 
<anth. lat. 83.70> Nouit grata quies, nec cessat reddere uires 
<anth. lat. 83.71> Infusus per membra sopor rurisque ministram 
<anth. lat. 83.72> Ruricolis dat semper opem. "sua taedia solus 
<anth. lat. 83.73> Fallere nescit amor." reparant sua litora ponti 
<anth. lat. 83.74> Successu post damna suo, perituraque ludunt 
<anth. lat. 83.75> Incrementa maris dubii, regit aequora fluctus 
<anth. lat. 83.76> Lege sua uicibusque suis quod deperit auget. 
<anth. lat. 83.77> Officiis natura uacat. "sua taedia solus 
<anth. lat. 83.78> Fallere nescit amor." gemmatis roscida uerni 
<anth. lat. 83.79> Rident prata rosis et floribus arua tumescunt. 
<anth. lat. 83.80> Pictus ager sub flore latet, dat fronde coronas 
<anth. lat. 83.81> Lasciuis natura rosis: "sua taedia solus 
<anth. lat. 83.82> Fallere nescit amor." nec grata silentia noctis 
<anth. lat. 83.83> Nec somni pia dona placent, nec munera lucis 
<anth. lat. 83.84> Carpit et indutias fugientis non capit anni: 
<anth. lat. 83.85> Sed sua uictus amor tantummodo uulnera pascit 
<anth. lat. 83.86> Inter mille dolos totidemque pericula fraudis. 
<anth. lat. 83.87> Vota queror: uellem tacitis peritura querellis 
<anth. lat. 83.88> Flere domo, uellem <iam> tabida fundere fletus. 
<anth. lat. 83.89> Sed negat ipse dolor, quod iam pudor ante negauit; 
<anth. lat. 83.90> Scribere iussit amor miseram me, cuius honestam 
<anth. lat. 83.91> Fecit culpa fidem. poteram dispergere ponto 
<anth. lat. 83.92> Membra manusque tuas miseramque tumentibus undis 
<anth. lat. 83.93> Praecipitare diem, poteram crescentis Iuli 
<anth. lat. 83.94> Rumpere fata manu paruumque resoluere corpus 
<anth. lat. 83.95> Morte graui mersumque in uiscera figere ferrum 
<anth. lat. 83.96> Vel dare membra feris; sed nostro pectore pulsum 
<anth. lat. 83.97> Cessit amore nefas et honesta pericula passus 
<anth. lat. 83.98> Corda ligauit amor. quis tantum in hospite uellet 
<anth. lat. 83.99> Hoc audere nefas? quis uota nocentis habere? 
<anth. lat. 83.100> Nullus amor sub +laude latet. "Cui digna rependes, 
<anth. lat. 83.101> Si mihi dura paras?" miserandae fata Creusae 
<anth. lat. 83.102> Lamentis gemituque trahens infanda peregi 
<anth. lat. 83.103> Vota deis durumque nefas sortemque malorum 
<anth. lat. 83.104> Te narrante tuli; gemitus mentisque dolorem 
<anth. lat. 83.105> Et lacrimas prior ipsa dedi. "cui digna rependes, 
<anth. lat. 83.106> Si mihi dura paras?" dulcis mea colla fouebat 
<anth. lat. 83.107> Ascanius miserumque puer figebat amorem, 
<anth. lat. 83.108> Cui modo nostra fides amissam reddere matrem 
<anth. lat. 83.109> Dum cupit, hoc uerum mentito pignore nomen 
<anth. lat. 83.110> Format amor gemitusque graues atque oscula figit 
<anth. lat. 83.111> Confessus pietate dolor. "cui digna rependes, 
<anth. lat. 83.112> Si mihi dura paras?" nostri modo litoris hospes 
<anth. lat. 83.113> Nudus et exul eras, dispersa classe per undas 
<anth. lat. 83.114> Naufragus ut taceam clades quascumque uidebas 
<anth. lat. 83.115> Impendisse tibi: licet haec tibi cuncta fuissent, 
<anth. lat. 83.116> Regna tamen Carthago dedit. "cui digna rependes, 
<anth. lat. 83.117> Si mihi dura paras?" nihil est, quod dura reposcam: 
<anth. lat. 83.118> Nequiquam donasse uelim! quae perdere possem, 
<anth. lat. 83.119> Numquam damna uoco. uel hoc mihi, perfide, redde, 
<anth. lat. 83.120> Quod sibi debet amor, si nil pia facta merentur. 
<anth. lat. 83.121> Esse deos natura docet; non esse timendos, 
<anth. lat. 83.122> Rerum facta probant. quid enim non credere possum? 
<anth. lat. 83.123> Tutus fraude manes et nos pietate perimus! 
<anth. lat. 83.124> Improbe dure nocens crudelis perfide fallax 
<anth. lat. 83.125> Officiis ingrate meis! quid uerba minantur? 
<anth. lat. 83.126> Non odit, qui uota dolet, nec digna rependit, 
<anth. lat. 83.127> Quidquid +lexa gemit. tibi nempe remissus habetur 
<anth. lat. 83.128> Lege pudoris amor! qui tanta dedisse recusem: 
<anth. lat. 83.129> Sceptra domum Tyrios regnum Carthaginis arces 
<anth. lat. 83.130> Et quidquid regnantis erat? de coniuge, fallax, 
<anth. lat. 83.131> Non de iure queror, meritum si non habet ardor: 
<anth. lat. 83.132> Sed quod hospes eras, nec te magis esse nocentem 
<anth. lat. 83.133> Quam miserum, Troiane, puto, qui digna repellis, 
<anth. lat. 83.134> Dum non digna cupis: nondum bene siccus ad aequor 
<anth. lat. 83.135> Curris et extremas modo naufragus arripis undas. 
<anth. lat. 83.136> Tutior esse times et honesta pericula poscis. 
<anth. lat. 83.137> Cum mala uota cupis, solus tibi dura profecto 
<anth. lat. 83.138> Damna paras. fugis, ecce fugis nostrosque penates 
<anth. lat. 83.139> Deseris et miseram linquis Carthaginis aulam, 
<anth. lat. 83.140> Quae tibi regna dedit, sacro diademate crines 
<anth. lat. 83.141> Cinxit et augustam gemmato sidere frontem 
<anth. lat. 83.142> Compleuit nostrumque tibi commisit amorem. 
<anth. lat. 83.143> Nil puto maius habes et adhuc sine coniuge regnas, 
<anth. lat. 83.144> Aeneas ingrate meus. regat ira dolenti 
<anth. lat. 83.145> Consilium! sed praestat amor. mea uulnera uellem 
<anth. lat. 83.146> Fletibus augeri, sed iam discrimine mortis 
<anth. lat. 83.147> Victa feror. neque enim tantus de funere luctus, 
<anth. lat. 83.148> Quantus erat de fratre. licet simul improbus exul 
<anth. lat. 83.149> Et malus hospes eras et ubique timendus haberis: 
<anth. lat. 83.150> Viue tamen nostrumque nefas post fata memento! 
<anth. lat. 84.1><A> quales ego mane rosas procedere uidi! 
<anth. lat. 84.2> Nascebantur adhuc neque erat par omnibus aetas. 
<anth. lat. 84.3> Prima papillatos ducebat <tecta> corymbos, 
<anth. lat. 84.4> Altera puniceos apices umbone leuabat, 
<anth. lat. 84.5> Tertia iam totum calathi patefecerat orbem, 
<anth. lat. 84.6> Quarta simul nituit nudato germine floris. 
<anth. lat. 84.7> Dum leuat una caput dumque explicat altera nodum, 
<anth. lat. 84.8> Ac dum uirgineus pudor exsinuatur amictu, 
<anth. lat. 84.9> Ne pereant, lege mane rosas: <cito> uirgo senescit. 
<anth. lat. 85.1> Aut hoc risit Amor aut hoc de pectine traxit 
<anth. lat. 85.2> Purpureis Aurora comis, aut sentibus haesit 
<anth. lat. 85.3> Cypris et hic spinis insedit sanguis acutis! 
<anth. lat. 86.1> Hortus erat Veneris, roseis circumdatus herbis, 
<anth. lat. 86.2> Gratus ager dominae, quem qui uidisset amaret. 
<anth. lat. 86.3> Dum puer hic passim properat decerpere flores 
<anth. lat. 86.4> Et uelare comas, spina uiolauit acuta 
<anth. lat. 86.5> Marmoreos digitos: mox ut dolor adtigit artus 
<anth. lat. 86.6> Sanguineamque manum, tinctus sua lumina gutta 
<anth. lat. 86.7> Peruenit ad matrem frendens defertque querellas: 
<anth. lat. 86.8>"Vnde rosae, mater, coeperunt esse nocentes? 
<anth. lat. 86.9> Vnde tui flores pugnant latentibus armis? 
<anth. lat. 86.10> Bella gerunt mecum. floris color et cruor unum est." 
<anth. lat. 88.1> Clio saecla retro memorat sermone soluto. 
<anth. lat. 88.2> Euterpae geminis loquitur caua tibia uentis. 
<anth. lat. 88.3> Voce Thalia cluens soccis dea comica gaudet. 
<anth. lat. 88.4> Melpomene reboans tragicis feruescit iambis. 
<anth. lat. 88.5> Aurea Terpsichorae totam lyra personat aethram. 
<anth. lat. 88.6> Fila premens digitis Erato modulamina fingit. 
<anth. lat. 88.7> Flectitur in faciles uariosque Polymnia motus. 
<anth. lat. 88.8> Vranie numeris scrutatur sidera mundi. 
<anth. lat. 88.9> Calliope doctis dat laurea serta poetis. 
<anth. lat. 89.1> Stat duplex nullo completus corpore Chiron. 
<anth. lat. 90.1> Paruula quod lusit, sensit quod iunior aetas, 
<anth. lat. 90.2> Quod sale Pierio garrula lingua sonat, 
<anth. lat. 90.3> Hoc opus inclusit. tu, lector, corde perito 
<anth. lat. 90.4> Omnia perpendens delige quod placeat. 
<anth. lat. 91.1> Omnia quae poscis dominum, si credis, habebis. 
<anth. lat. 91.2> Quae bona uota petunt, recipit alma fides. 
<anth. lat. 92.1> Nobilis adque insons occasu impubes acerbo 
<anth. lat. 92.2> Decessit, lacrimas omnibus incutiens. 
<anth. lat. 92.3> Sed quia regna patent semper caelestia iustis 
<anth. lat. 92.4> Atque animus caelos immaculatus adit, 
<anth. lat. 92.5> Damnantes fletus casum laudemus ephebi, 
<anth. lat. 92.6> Qui sine peccato raptus ad astra uiget. 
<anth. lat. 92.7> Felix morte sua est, celeri quem funere constat 
<anth. lat. 92.8> Non liquisse patrem, sed placuisse deo. 
<anth. lat. 93.1> Inuenta est ferro pietas prolemque necando 
<anth. lat. 93.2> Conseruat mater, contempto pignore uictrix. 
<anth. lat. 94.1> Lenta paludigenam uestiuit cera papyrum, 
<anth. lat. 94.2> Lumini ut accenso dent alimenta simul. 
<anth. lat. 95.1> Vt deuota piis clarescant limina templis, 
<anth. lat. 95.2> Niliacam texit cerea lamna budam. 
<anth. lat. 95.3> Congrua uotiferae submittit pabula flammae, 
<anth. lat. 95.4> Quae castis apibus praebuit ante domus. 
<anth. lat. 96.1> Indoctus teneram suscepit cauculo pubem, 
<anth. lat. 96.2> Quam cogat primas discere litterulas. 
<anth. lat. 96.3> Sed cum discipulos nullo terrore coercet 
<anth. lat. 96.4> Et ferulis culpas tollere cessat iners, 
<anth. lat. 96.5> Proiectis pueri tabulis Floralia ludunt. 
<anth. lat. 96.6> Iam nomen ludi rite magister habet. 
<anth. lat. 97.1> Bellerophon superans incendia dira Chimaerae 
<anth. lat. 97.2> Victor Gorgoneo nubila tangit equo. 
<anth. lat. 98.1> Ore leo tergoque caper postremaque serpens 
<anth. lat. 98.2> Bellua tergemino mittit ab ore faces. 
<anth. lat. 99.1> Laucontem gemini distendunt nexibus angues 
<anth. lat. 99.2> Cumque suis genitis sors habet una patrem. 
<anth. lat. 99.3> Quod sacra iligni uiolarit terga caballi, 
<anth. lat. 99.4> Hinc lacerasse ferunt saeua uenena uirum. 
<anth. lat. 99.5> Quid sperare datur superum iam numine laeso, 
<anth. lat. 99.6> Cum sic irasci ligneus audet ecus? 
<anth. lat. 100.1> Caeduntur rastris ueteris miracula templi 
<anth. lat. 100.2> Inque usum belli tecta sacrata ruunt. 
<anth. lat. 100.3> Nam qua delectis uoluuntur saxa cateruis, 
<anth. lat. 100.4> Hac sunt murorum mox relocanda minis. 
<anth. lat. 100.5> Pilati Mauors compendia cepit Amoris: 
<anth. lat. 100.6> Per muros quaerit iam sua templa Venus! 
<anth. lat. 101.1> Aurea matronas claudit basterna pudicas, 
<anth. lat. 101.2> Quae radians patulum gestat utrumque latus. 
<anth. lat. 101.3> Hanc geminus portat duplici sub robore burdo, 
<anth. lat. 101.4> Prouehit et modico pendula saepta gradu. 
<anth. lat. 101.5> Prouisum est caute, ne per loca publica pergens 
<anth. lat. 101.6> Fucetur uisis casta marita uiris. 
<anth. lat. 102.1> Opprimit insontes infidi causa parentis, 
<anth. lat. 102.2> Iasonis et nati crimina morte luunt. 
<anth. lat. 102.3> Sed quamuis mater uiuo uiduata marito 
<anth. lat. 102.4> Coniugis in poenam pignora cara metat, 
<anth. lat. 102.5> Sacra tamen pietas insanae mitigat ausus: 
<anth. lat. 102.6> Hunc furiata premit, hunc miserata leuat. 
<anth. lat. 103.1> Cum possis paruo sumptu conducere asellum, 
<anth. lat. 103.2> Qui soleat teretes uoluere(==VOLVERE) rite molas, 
<anth. lat. 103.3> Cur nummi cupidus sic te contemnis, amice, 
<anth. lat. 103.4> Vt cupias duro subdere colla iugo? 
<anth. lat. 103.5> Linque precor gyros! poteris pistore ministro 
<anth. lat. 103.6> Candentis quadrae munus habere sedens. 
<anth. lat. 103.7> Per te namque terens Cererem patiere labores, 
<anth. lat. 103.8> Quos quaerens natam pertulit ipsa Ceres. 
<anth. lat. 104.1> Verrit tetra boum gratos formica labores 
<anth. lat. 104.2> Et caueis fruges turba nigella locat, 
<anth. lat. 104.3> Quae, licet exiguo uideatur pectore, sollers 
<anth. lat. 104.4> Colligit hibernae commoda grana fami. 
<anth. lat. 104.5> Hanc iuste famulam nigri iam dixeris Orci, 
<anth. lat. 104.6> Quam color et factum composuit domino. 
<anth. lat. 104.7> Namque ut Plutonis rapta est Proserpina curru, 
<anth. lat. 104.8> Sic formicarum uerritur ore Ceres. 
<anth. lat. 105.1> Prole uiro regnoque carens Priameia coniunx 
<anth. lat. 105.2> Dura sorte uenit sub iuga nunc Ithaci. 
<anth. lat. 105.3> Quae cupiens tantos lacrimis aequare dolores 
<anth. lat. 105.4> Perpetuo planctu transit in ora canis. 
<anth. lat. 105.5> Quid ualeat, uariis monstrat Fortuna figuris: 
<anth. lat. 105.6> Post regnum in uico saucia latrat anus. 
<anth. lat. 106.1> Aedibus in nostris uolitans argenteus anser 
<anth. lat. 106.2> Dulcisono strepitu colla canora leuat. 
<anth. lat. 106.3> Ales grata bono duplici; nam fercula mensae 
<anth. lat. 106.4> Complet et adseruat nocte silente domum. 
<anth. lat. 106.5> Solus Tarpeia canibus in rupe quietis 
<anth. lat. 106.6> Eripuit Gallis Romula tecta uigil. 
<anth. lat. 107.1> Femineo geminum designat nomine sexum 
<anth. lat. 107.2> Et candens piceum sepia claudit onus. 
<anth. lat. 107.3> Vtilior nullus piscis per caerula oberrat 
<anth. lat. 107.4> Cui pretium capto debuit esse duplum. 
<anth. lat. 107.5> Praestat carne cibos, apicum dat felle figuras, 
<anth. lat. 107.6> Atque breui specie usum ad utrumque facit. 
<anth. lat. 107.7> Hanc potius doctos adsumere conuenit escam, 
<anth. lat. 107.8> Quae sapit in morsu et probat articulos. 
<anth. lat. 108.1> Quem natura marem dederat, fit femina ferro; 
<anth. lat. 108.2> Nam teneri pubes uiribus exuitur. 
<anth. lat. 108.3> Hinc iuuenem cernis tanto sub robore mollem, 
<anth. lat. 108.4> Et dubii pulcher corporis errat homo. 
<anth. lat. 108.5> Coniugibus cautis placita est monstrosa uoluptas; 
<anth. lat. 108.6> Fidus enim est custos, qui sine teste datur. 
<anth. lat. 109.1> Incertum ex certo sexum fert pube recisa, 
<anth. lat. 109.2> Quem tenerum secuit mercis auara manus. 
<anth. lat. 109.3> Namque ita femineo eunuchus crure mouetur, 
<anth. lat. 109.4> Vt dubites quid sit, uir <magis> an mulier. 
<anth. lat. 109.5> Omnem grammaticam castrator sustulit artem, 
<anth. lat. 109.6> Qui docuit neutri esse hominem generis. 
<anth. lat. 110.1> Hic ubi Baiarum surrexit grata uoluptas 
<anth. lat. 110.2> Et rudibus splendens molibus exstat opus, 
<anth. lat. 110.3> Rura prius, nullum domino praestantia quaestum, 
<anth. lat. 110.4> Nullaque tecta tulit glebula frugis inops. 
<anth. lat. 110.5> Haec nunc Bellator multo sublimis honore 
<anth. lat. 110.6> Vestiuit cameris balnea pulcra locans. 
<anth. lat. 110.7> Prospera facta uiri naturae munera mutant, 
<anth. lat. 110.8> Cum salsum salubri litus abundat aqua. 
<anth. lat. 110.9> Alpheum fama est dulcem per Tethyos arua 
<anth. lat. 110.10> Currere nec laedi gurgitibus pelagi. 
<anth. lat. 110.11> Dant simile exemplum nostri miracula fontis: 
<anth. lat. 110.12> Vicinum patitur nec sapit unda salum. 
<anth. lat. 111.1> Mascula femineo deriuans pectora flexu 
<anth. lat. 111.2> Atque aptans lentum sexum ad utrumque latus 
<anth. lat. 111.3> Ingressus scenam populum saltator adorat; 
<anth. lat. 111.4> Sollerti spondet prodere uerba manu. 
<anth. lat. 111.5> Nam cum grata chorus diffundit cantica dulcis, 
<anth. lat. 111.6> Quae resonat cantor, motibus ipse probat. 
<anth. lat. 111.7> Pugnat ludit amat bacchatur uertitur adstat, 
<anth. lat. 111.8> Illustrat uerum, cuncta decore replet. 
<anth. lat. 111.9> Tot linguae quot membra uiro. mirabilis ars est, 
<anth. lat. 111.10> Quae facit articulos ore silente loqui. 
<anth. lat. 112.1> Stuppea suppositis tenduntur uincula lignis, 
<anth. lat. 112.2> Quae fido ascendit docta iuuenta gradu. 
<anth. lat. 112.3> Quae super aerius protendit crura uiator 
<anth. lat. 112.4> Vixque auibus facili tramite currit homo. 
<anth. lat. 112.5> Brachia distendens gressum per inane gubernat, 
<anth. lat. 112.6> Ne lapsu facili planta rudente cadat. 
<anth. lat. 112.7> Daedalus adstruitur terras mutasse uolatu 
<anth. lat. 112.8> Et medium pinnis persecuisse diem. 
<anth. lat. 112.9> Praesenti exemplo firmatur fabula mendax: 
<anth. lat. 112.10> Ecce hominis cursus funis et aura ferunt. 
<anth. lat. 113.1> Musica contingens subtili stamina pulsu 
<anth. lat. 113.2> Ingreditur, uulgi auribus ut placeat. 
<anth. lat. 113.3> Stat tactu cantuque potens, cui brachia linguae 
<anth. lat. 113.4> Concordant sensu conciliata pari. 
<anth. lat. 113.5> Nam sic aequali ambo moderamine librat 
<anth. lat. 113.6> Atque oris socias temperat arte manus, 
<anth. lat. 113.7> Vt dubium tibi sit gemina dulcedine capto, 
<anth. lat. 113.8> Vox utrumne canat an lyra sola sonet. 
<anth. lat. 114.1> Doctus Apollineo disponere carmina plectro 
<anth. lat. 114.2> Gaudet multifidam pectore ferre chelyn, 
<anth. lat. 114.3> Quam mox linguato decurrens pollice cogit, 
<anth. lat. 114.4> Humanum ut possit chorda canora loqui. 
<anth. lat. 114.5> Amphion cithara Thebarum moenia saepsit, 
<anth. lat. 114.6> Aurita ad muros currere saxa docens. 
<anth. lat. 114.7> Nec minus hac ualuit reparator coniugis Orpheus, 
<anth. lat. 114.8> Impia cum flexit Tartara dulcis amor. 
<anth. lat. 114.9> Ars laudanda nimis, cuius moderamine sacro 
<anth. lat. 114.10> Vnum ex diuersis uox digitique canunt! 
<anth. lat. 115.1> In spatio Veneris simulantur proelia Martis, 
<anth. lat. 115.2> Cum sese aduersum sexus uterque uenit. 
<anth. lat. 115.3> Femineam maribus nam confert pyrricha classem 
<anth. lat. 115.4> Et uelut in morem militis arma mouet. 
<anth. lat. 115.5> Quae tamen haut ullo chalybis sunt tecta rigore, 
<anth. lat. 115.6> Sed solum reddunt buxea tela sonum. 
<anth. lat. 115.7> Sic alterna petunt iaculis clipeisque teguntur, 
<anth. lat. 115.8> Nec sibi congressi uir nocet aut mulier. 
<anth. lat. 115.9> Lusus habet pugnam, sed dant certamina pacem; 
<anth. lat. 115.10> Nam remeare iubent organa blanda pares. 
<anth. lat. 116.1> Carpit blanda suis uer almum dona rosetis. 
<anth. lat. 116.2> Torrida collectis exsultat frugibus aestas. 
<anth. lat. 116.3> Indicat autumnum redimito palmite uertex. 
<anth. lat. 116.4> Frigore pallet hiems designans alite tempus. 
<anth. lat. 117.1> Fulget honorifico indutus mensis amictu, 
<anth. lat. 117.2> Signans Romuleis tempora consulibus. 
<anth. lat. 117.3> Rustica Bacchigenis intentans arma nouellis 
<anth. lat. 117.4> Hic meruit Februi nomen habere dei. 
<anth. lat. 117.5> Martius in campis ludens simulacra duelli 
<anth. lat. 117.6> Ducit Cinyphii lactea dona gregis. 
<anth. lat. 117.7> Sacra Dioneae referens sollemnia matris 
<anth. lat. 117.8> Lasciuis crotalis plaudit Aprilis ouans. 
<anth. lat. 117.9> Maius Atlantis natae dicatus honori <est>, 
<anth. lat. 117.10> Expolit et pulcris florea serta rosis. 
<anth. lat. 117.11> Ornat sanguineis aestiua prandia moris 
<anth. lat. 117.12> Iunius: huic nomen fausta iuuenta dedit. 
<anth. lat. 117.13> Quintilis mensis Cereali germine gaudet; 
<anth. lat. 117.14> Iulius a magno Caesare nomen habet. 
<anth. lat. 117.15> Augustum penitus torret Phaethontius ardor, 
<anth. lat. 117.16> Cum recreant fessum gillo flabella melo. 
<anth. lat. 117.17> Aequalis Librae September digerit horas, 
<anth. lat. 117.18> Cum botruis captum rure ferens leporem. 
<anth. lat. 117.19> Conterit October lasciuis calcibus uuas 
<anth. lat. 117.20> Et spumant pleno dulcia musta lacu. 
<anth. lat. 117.21> Arua Nouember arans fecundo uomere uertit 
<anth. lat. 117.22> Cum teretes sentit pinguis oliua molas. 
<anth. lat. 117.23> Pigra suum cunctis commendat bruma Decembrem, 
<anth. lat. 117.24> Cum sollers ramulis tessera iungit eros. 
<anth. lat. 118.1> Cauta quidem genetrix, noceant ne uulnera nato 
<anth. lat. 118.2> Confirmat Stygio fonte puerperium. 
<anth. lat. 118.3> Sed quia fas nulli est humanam uincere sortem, 
<anth. lat. 118.4> In membris tincti dant sibi fata locum. 
<anth. lat. 119.1> Aspice fulgentis tectis et gurgite Baias, 
<anth. lat. 119.2> Dant quibus haut paruum pictor et unda decus. 
<anth. lat. 119.3> Namque gerunt pulcras splendentia culmina formas, 
<anth. lat. 119.4> Blandaque perspicuo fonte fluenta cadunt. 
<anth. lat. 119.5> Gaudia qui gemino gestit decerpere fructu 
<anth. lat. 119.6> Et uita nouit praetereunte frui, 
<anth. lat. 119.7> Hic lauet: hic corpus reparans mentemque relaxans 
<anth. lat. 119.8> Lumina picturis, membra fouebit aquis. 
<anth. lat. 120.1> Fausta nouum domini condens Fortuna lauacrum 
<anth. lat. 120.2> Inuitat fessos huc properare uiae. 
<anth. lat. 120.3> Laude operis fundi capiet sua gaudia praesul, 
<anth. lat. 120.4> Ospes dulciflua dum recreatur aqua. 
<anth. lat. 120.5> Condentis monstrant uersus primordia nomen 
<anth. lat. 120.6> Auctoremque facit littera prima legi. 
<anth. lat. 120.7> Lustrent pontiuagi Cumani litoris antra: 
<anth. lat. 120.8> Indigenae placeant plus mihi deliciae. 
<anth. lat. 121.1> Quisquis Cumani lustrauit litoris antra 
<anth. lat. 121.2> Atque hospes calidis saepe natauit aquis, 
<anth. lat. 121.3> Hic lauet, insani uitans discrimina ponti; 
<anth. lat. 121.4> Baiarum superant balnea nostra decus. 
<anth. lat. 122.1> Flammea perspicuis coeunt hic lumina lymphis 
<anth. lat. 122.2> Dantque nouum mixti Phoebus et unda diem. 
<anth. lat. 122.3> Denique succedit nostris lux tanta lauacris, 
<anth. lat. 122.4> Vt cernas nudos erubuisse sibi. 
<anth. lat. 123.1> Infundit nostris Titan sua lumina Bais 
<anth. lat. 123.2> Inclusumque tenet splendida cella iubar 
<anth. lat. 123.3> Subiectis caleant aliorum balnea flammis: 
<anth. lat. 123.4> Haec reddi poterunt sole uapora suo. 
<anth. lat. 124.1> Delectat uariis infundere corpora lymphis 
<anth. lat. 124.2> Et mutare maris saepe fluenta libet. 
<anth. lat. 124.3> Nam ne consuetae pariant fastidia thermae, 
<anth. lat. 124.4> Hinc iuuat alterno tingere membra lacu. 
<anth. lat. 126.1> Tecta nouem Phoebi nuper dicata Camenis 
<anth. lat. 126.2> Nunc retinet Bacchus et sua tecta uocat. 
<anth. lat. 126.3> Namque ubi tot ueterum manserunt scripta uirorum, 
<anth. lat. 126.4> Hic potat laete dulcia uina Cypris. 
<anth. lat. 126.5> Cognato semper lustrantur numine sedes: 
<anth. lat. 126.6> Quas coluit Phoebus, has colit et Bromius. 
<anth. lat. 127.1> Graecule, consueta lenandi callidus arte, 
<anth. lat. 127.2> Coepisti adductor coniugis esse tuae, 
<anth. lat. 127.3> Et, quem forte procax penitus corroserat uxor, 
<anth. lat. 127.4> Consueras propria praecipitare domo. 
<anth. lat. 127.5> Sed praetensa catus derisit retia quidam, 
<anth. lat. 127.6> Conuersa statuens sorte manere domo: 
<anth. lat. 127.7> Nam semel admissus <tenuit mox omnia felix>
<anth. lat. 127.8> Teque tuis miserum depulit e laribus. 
<anth. lat. 127.9> Solus uera probas iucundi uerba poetae: 
<anth. lat. 127.10>"Dum iugulas hircum, factus es ipse caper." 
<anth. lat. 128.1> Militiae cultus et nigri tegmina panni 
<anth. lat. 128.2> Cur magis exoptes, dissere, leno, mihi. 
<anth. lat. 128.3> Exiguosne tibi praebebat cellula quaestus? 
<anth. lat. 128.4> Non grauis adducta uirgine saccus erat? 
<anth. lat. 128.5> An nescis populi pastum sibi tollere paucos, 
<anth. lat. 128.6> Vnde miser fisco paupere miles eget? 
<anth. lat. 128.7> Effuge uitandos, si qua potes arte, labores, 
<anth. lat. 128.8> Vt ualeas tenso uiuere, leno, pede. 
<anth. lat. 128.9> Nam si formonsas redeas lenare puellas 
<anth. lat. 128.10> Et dederit quaestus cotidiana Venus, 
<anth. lat. 128.11> Non iam miles eris humilis, sed diuite nummo 
<anth. lat. 128.12> Fies militiae mox utriusque comes. 
<anth. lat. 129.1> Quid prodest Martis nomen de nomine ductum, 
<anth. lat. 129.2> Pruriat infami cum tibi clune Venus? 
<anth. lat. 129.3> Sors fuerat melior, Cypridos si nomen haberes 
<anth. lat. 129.4> Et natura daret Martia membra tibi. 
<anth. lat. 129.5> Nunc utroque carens, ignoti fabula sexus, 
<anth. lat. 129.6> Femina cum non sis, uir tamen esse nequis. 
<anth. lat. 130.1> Caballina furens amanda nulli 
<anth. lat. 130.2> Excussis modo calcibus fremebat; 
<anth. lat. 130.3> Quae quamuis facie micet rubenti 
<anth. lat. 130.4> Et uibret Parium nitens colorem, 
<anth. lat. 130.5> Hirsutis tamen est petenda mulis, 
<anth. lat. 130.6> Qui possint pariles citare iunctas. 
<anth. lat. 131.1> Praecisae silicis cautibus edite, 
<anth. lat. 131.2> Siluestri iuuenis durior arbuto, 
<anth. lat. 131.3> Trunco cum stupeas horridior, cupis 
<anth. lat. 131.4> Formare <e> propriis carmina uersibus 
<anth. lat. 131.5> Et metri uariis ludere legibus? 
<anth. lat. 131.6> Sed quis te docilem iudicet artium, 
<anth. lat. 131.7> Quas natura dedit cordis acutior? 
<anth. lat. 131.8> Solus ligna dolans fortibus asceis 
<anth. lat. 131.9> Et duri resecans robora pectoris 
<anth. lat. 131.10> Vatem te poterat reddere ligneum, 
<anth. lat. 131.11> Qui uaccam trabibus lusit adulteris 
<anth. lat. 131.12> Vel qui struxit ecum fraudis Achaicae. 
<anth. lat. 132.1> Candida Phoebeo praefulgunt ora rubore, 
<anth. lat. 132.2> Crista riget radiis, ignea barba micat. 
<anth. lat. 132.3> Alae colla comae pectus femur inguina cauda 
<anth. lat. 132.4> Paestanis lucent floridiora rosis. 
<anth. lat. 132.5> Flammea sic rutilum distinguit pinna colorem 
<anth. lat. 132.6> Vt uibrare putes plumea membra faces. 
<anth. lat. 133.1> Haec poterant celeres pretio tardare puellas, 
<anth. lat. 133.2> Haec fuerant Veneri iudice danda Phryge. 
<anth. lat. 133.3> Nam sic ingenuo flauescunt mala colore, 
<anth. lat. 133.4> Vt superent auro uera metalla suo. 
<anth. lat. 134.1> His constat Veneri praelatae gratia formae, 
<anth. lat. 134.2> Haec moriente sacrum perdidit angue nemus. 
<anth. lat. 135.1> His contempta deum tenuit Discordia mensam, 
<anth. lat. 135.2> Prodidit atque urbem his Briseida suam. 
<anth. lat. 136.1> Gillo uomit gelidum uastis singultibus amnem, 
<anth. lat. 136.2> Vis aliena cui frigoris addit opem. 
<anth. lat. 136.3> Nam tepidum laticem curamus claudere testa, 
<anth. lat. 136.4> Vt mersa imbrigenis unda niuescat aquis. 
<anth. lat. 137.1> Inguine suspensam gestas <sub uentre> lagoenam, 
<anth. lat. 137.2> Quae tibi fit turgens amphora flante Noto. 
<anth. lat. 137.3> Vectigal poteras figulorum reddere fisco, 
<anth. lat. 137.4> Quorum tam tereti ramice uincis opus. 
<anth. lat. 138.1> Moles tanta tibi pendet sub uentre syringis, 
<anth. lat. 138.2> Vt te non dubitem dicere bicipitem. 
<anth. lat. 138.3> Nam te si addictum mittat sententia campo, 
<anth. lat. 138.4> Vispillo ignoret, quod secet ense caput. 
<anth. lat. 139.1> Flexilis obliquo sinuatur circulus orbe 
<anth. lat. 139.2> Inclusumque gerit machina sacra Iouem. 
<anth. lat. 139.3> Vana sub aspectum duxit mendacia fictor: 
<anth. lat. 139.4> Orbis rectorem quis probat orbe tegi? 
<anth. lat. 141.1> Cygneas Genitor gestans post fulmina pinnas 
<anth. lat. 141.2> Dulcia diffundit carmina uirginibus, 
<anth. lat. 141.3> Quem retinens Leda, prenso cum gaudet olore, 
<anth. lat. 141.4> Amissa agnouit uirginitate Iouem. 
<anth. lat. 142.1> Ledaei partus ouo monstrantur aperto, 
<anth. lat. 142.2> In cygnum uerso a Ioue quod genuit. 
<anth. lat. 142.3> Vna tribus genetrix, sed sors diuersa creatis: 
<anth. lat. 142.4> Sidera pars faciet, pars fera bella Phrygum. 
<anth. lat. 143.1> Terga bouis credens Europa ascendit alumni 
<anth. lat. 143.2> Inseditque Ioui non reuisura patrem. 
<anth. lat. 143.3> Fraude suos Genitor celat uel complet amores: 
<anth. lat. 143.4> Nam deus in tauri corpore praedo latet. 
<anth. lat. 144.1> Mentitus taurum Europam Iuppiter aufert, 
<anth. lat. 144.2> Virgineos ardens pandere fraude sinus. 
<anth. lat. 144.3> Humano tandem ueniam donemus amori, 
<anth. lat. 144.4> Si tibi, summe deum, dulcia furta placent. 
<anth. lat. 145.1> Inuenit proprios mediis in fontibus ignes 
<anth. lat. 145.2> Et sua deceptum urit imago uirum. 
<anth. lat. 146.1> Ardet amore sui flagrans Narcissus in undis 
<anth. lat. 146.2> Cum modo perspicua se speculatur aqua. 
<anth. lat. 147.1> Suspirat propriae Narcissus gaudia formae, 
<anth. lat. 147.2> Quem scrutata suis uultibus unda domat. 
<anth. lat. 148.1> Causidicus pauper media sub nocte lucubrans 
<anth. lat. 148.2> Cornipedis uoluit(==VOLUIT) terga fricare suae. 
<anth. lat. 148.3> Sed cum corpus equae dextra famulante titillat, 
<anth. lat. 148.4> Inuasit iuuenem prodigiosa Venus. 
<anth. lat. 148.5> Nam qua longa solet quadruuia carpere sessor, 
<anth. lat. 148.6> Subducens durae pendula crura uiae, 
<anth. lat. 148.7> Hanc fouet amplexu molli cunnumque caballae 
<anth. lat. 148.8> Adterit adsiduo pene fututor hebes. 
<anth. lat. 148.9> Concubitus Cressa legitur quaesisse iuuenci, 
<anth. lat. 148.10> Quam grauis ira deae iussit amare pecus. 
<anth. lat. 148.11> Par crimen flammae nostris fors intulit annis: 
<anth. lat. 148.12> Passiphae tauro, Filager arsit equa. 
<anth. lat. 149.1> Defensor probe tristium reorum, 
<anth. lat. 149.2> Cuius uoce sacrum tonat tribunal 
<anth. lat. 149.3> Et palmas capiunt lares Vitenses: 
<anth. lat. 149.4> Cur post athla fori togaeque pompam 
<anth. lat. 149.5> Gaudens monstrifero calere luxu, 
<anth. lat. 149.6> Vectricis propriae furens in usus 
<anth. lat. 149.7> Fessae cornipedis fricas hiatum, 
<anth. lat. 149.8> Verso et munere dignitatis optas 
<anth. lat. 149.9> Admissarius esse quam patronus? 
<anth. lat. 149.10> Expellas animo nimis, rogamus, 
<anth. lat. 149.11> Mores inlicite libidinantes. 
<anth. lat. 149.12> Horrendum uitium est in aduocato, 
<anth. lat. 149.13> Orando solitum mouere caulas 
<anth. lat. 149.14> Subantis pecudis tenere gambas. 
<anth. lat. 150.1> Hunc, quem nigra gerit tabella, uultum, 
<anth. lat. 150.2> Clarum linea quem breuis notauit, 
<anth. lat. 150.3> Mox pictor uarios domans colores 
<anth. lat. 150.4> Callenti nimium peritus arte 
<anth. lat. 150.5> Formauit similem, probante uero 
<anth. lat. 150.6> Ludentem propriis fidem figuris, 
<anth. lat. 150.7> Vt, quoscumque manu repingat artus, 
<anth. lat. 150.8> Credas corporeos habere sensus. 
<anth. lat. 151.1> Defugiens pontum siluas Galatea peragrat, 
<anth. lat. 151.2> Custodem ut pecorum cernere possit Acim 
<anth. lat. 151.3> Nam teneros gressus infigit sentibus ardens 
<anth. lat. 151.4> Nec tamen alta pedum uulnera sentit amor. 
<anth. lat. 151.5> Ipsa Cupidineae laedunt tormenta pharetrae, 
<anth. lat. 151.6> Cuius et in mediis flamma suburit aquis. 
<anth. lat. 152.1> Fulget et in patinis ludens pulcherrima Nais, 
<anth. lat. 152.2> Prandentum inflammans ora decore suo. 
<anth. lat. 152.3> Congrua non tardus diffundat iura minister, 
<anth. lat. 152.4> Vt lateat positis tecta libido cibis. 
<anth. lat. 153.1> Ludere sueta uadis priuato nympha natatu 
<anth. lat. 153.2> Exornat mensas membra uenusta mouens. 
<anth. lat. 153.3> Comptas nolo dapes; uacuum mihi pone boletar: 
<anth. lat. 153.4> Quod placet aspiciam, renuo quod saturat! 
<anth. lat. 154.1> In medio generata salo nunc arte magistra 
<anth. lat. 154.2> Perueni ad mensam. hic quoque nuda nato. 
<anth. lat. 154.3> Si prandere cupis, differ spectare figuram, 
<anth. lat. 154.4> Ne tibi ieiuno lumina tentet amor. 
<anth. lat. 154.5> Quae sim ne dubites: ludens sine nomine nympha 
<anth. lat. 154.6> Quod Galatea uocer, lactea massa probat. 
<anth. lat. 155.1> Lictorem pro rege necans nunc Mucius ultro 
<anth. lat. 155.2> Sacrifico propriam concremat igne manum. 
<anth. lat. 155.3> Miratur Porsenna uirum poenamque relaxans 
<anth. lat. 155.4> Maxima cum obsessis foedera uictor init. 
<anth. lat. 155.5> Plus flammis patriae confert, quam iuuerat armis 
<anth. lat. 155.6> Vna domans bellum funere dextra suo. 
<anth. lat. 156.1> Cum te Barbati referas de sanguine cretum, 
<anth. lat. 156.2> Vt tibi cognatus sit Varitinna ferox, 
<anth. lat. 156.3> Cur tua femineo caeduntur tergora socco 
<anth. lat. 156.4> Infamique manu barbula uulsa cadit? 
<anth. lat. 156.5> Desine iam tibimet auctores fingere fortes 
<anth. lat. 156.6> Vimque tuis membris stirpis inesse ferae. 
<anth. lat. 156.7> Illa Salautensi magis est de stirpe creata, 
<anth. lat. 156.8> Audet quae proprium sternere calce uirum. 
<anth. lat. 157.1> Sint tibi deliciae, sint ditis prandia mensae 
<anth. lat. 157.2> Munera post Bacchi sit tibi pulcra Venus, 
<anth. lat. 157.3> Vincere nec libeat uillosa ueste rigorem, 
<anth. lat. 157.4> Sed iungat calidum feruida uirgo latus. 
<anth. lat. 158.1> Subduxit morti uiuax pictura Maronem 
<anth. lat. 158.2> Et quem Parca tulit, reddit imago uirum. 
<anth. lat. 158.3> Lucis damna nihil tanto ualuere poetae, 
<anth. lat. 158.4> Quem praesentat honos carminis et plutei. 
<anth. lat. 159.1> Discipulum medicus quidam suscepit adultum, 
<anth. lat. 159.2> Traderet ut iuueni dogma salutiferum. 
<anth. lat. 159.3> Qui primo, ut iussum nosset tolerare magistri, 
<anth. lat. 159.4> Publica selliferum per loca duxit ecum. 
<anth. lat. 159.5> Artis prolixae breuiauit tempora doctor: 
<anth. lat. 159.6> Incepto puerum reddidit <gr>*(IPPOKRA/THN</gr>. 
<anth. lat. 160.1> Sus, iuuenis, serpens casum uenere sub unum: 
<anth. lat. 160.2> Hic fremit, ille gemit, sibilat hic moriens. 
<anth. lat. 161.1> Improbe distractor, pretium si poscere nosses, 
<anth. lat. 161.2> Non traheres quod pondus erat .... 
<anth. lat. 162.1> Desine, Troia, tuos animo deflere labores: 
<anth. lat. 162.2> Romam capta creas; merito tua postuma regnat. 
<anth. lat. 163.1> Conubii bellique deas superauit amorum, 
<anth. lat. 163.2> Cum pastor pulcram iudicat esse Cyprin. 
<anth. lat. 164.1> Verticis et thalami pignus sublime Tonantis 
<anth. lat. 164.2> Exsuperat Paridis laude probata Venus. 
<anth. lat. 165.1> Exstat causa mali, malum cessisse Dionae: 
<anth. lat. 165.2> Corruerunt Graia Pergama pulsa manu. 
<anth. lat. 166.1> Dat Veneri malum formae pio munere pastor; 
<anth. lat. 166.2> Cum Iunone dolens uicta Minerua redit. 
<anth. lat. 167.1> Discrimen uitae, ludit dum forte, Hyacinthus 
<anth. lat. 167.2> Incurrit, disco tempora fissa gerens. 
<anth. lat. 167.3> Non potuit Phoebus fato subducere amatum, 
<anth. lat. 167.4> Sed cruor extincti florea rura replet. 
<anth. lat. 168.1> Dispersit remeans ludentis tempora discus 
<anth. lat. 168.2> Et dira pulcher morte Hyacinthus obit. 
<anth. lat. 168.3> Gratia magna tamen solatur morte peremptum: 
<anth. lat. 168.4> Semper Apollineus flore resurgit amor. 
<anth. lat. 169.1> Septa micant spinis felicis munera mali: 
<anth. lat. 169.2> Permulcet citri aureus ora tumor. 
<anth. lat. 169.3> Hippomenes tali uicit certamina malo; 
<anth. lat. 169.4> Talia poma nemus protulit Hesperidum. 
<anth. lat. 170.1> Stat similis auro citri mirabilis arbos, 
<anth. lat. 170.2> Omnibus autumni anteferenda bonis. 
<anth. lat. 170.3> Haec ornant mensas, haec praestant poma medellam, 
<anth. lat. 170.4> Cum quatit incuruos tussis anhela senes. 
<anth. lat. 171.1> Omne genus mali dignum est adsurgere citro, 
<anth. lat. 171.2> Vis cui multa subest corticis et medii. 
<anth. lat. 171.3> Vnum quaeque suum referunt pomuscula sucum: 
<anth. lat. 171.4> Ternus ab hoc semper carpitur ore sapor. 
<anth. lat. 172.1> Frondibus et membris seruauit dextera sollers, 
<anth. lat. 172.2> Congruus ut sculptis posset inesse color. 
<anth. lat. 172.3> Dant mirum iunctae ars et pictura decorem, 
<anth. lat. 172.4> Ostendit uarius cum duo signa lapis. 
<anth. lat. 173.1> Aerio uictus dependet Marsya ramo 
<anth. lat. 173.2> Natiuusque probat pectora tensa rubor. 
<anth. lat. 173.3> Docta manus uarios lapidem limauit in artus; 
<anth. lat. 173.4> Arboris atque hominis fulget ab arte fides. 
<anth. lat. 174.1> Prodentem ducibus Tirynthia tela Pelasgis 
<anth. lat. 174.2> Laesa Philoctetam uulnere planta domat. 
<anth. lat. 174.3> Docta manus uiuos duxit de marmore sensus; 
<anth. lat. 174.4> Sentit adhuc poenam, tristis et in lapide. 
<anth. lat. 175.1> Vna salus homini est calidum captare lauacrum, 
<anth. lat. 175.2> Ne tepidus reddat morbida membra uapor. 
<anth. lat. 176.1> Eminet impletus pullorum carnibus anser 
<anth. lat. 176.2> Et uarias mensae turgidus ambit opes. 
<anth. lat. 176.3> Inguinibus nam portat olus uentrisque soluti 
<anth. lat. 176.4> Truditur e medio esitiata nitens. 
<anth. lat. 176.5> Fulcit utrumque latus tardus cum turture pinguis 
<anth. lat. 176.6>+Multaque perniferum corpore pandit opus. 
<anth. lat. 176.7> Quis non credat ecum Graiam celasse phalangem, 
<anth. lat. 176.8> Si paruus tantas anser habet latebras? 
<anth. lat. 176.9> Plura saginato conclusit fercula capso 
<anth. lat. 176.10> Aucupia et pulpas ducere docta manus. 
<anth. lat. 176.11> Intus inest quodcumque placet; crescitque uoluptas, 
<anth. lat. 176.12> Cum scisso multas pectore prodit opes. 
<anth. lat. 176.13> Cedat Cecropii lasciuans bucula fabri, 
<anth. lat. 176.14> Qua consuerat amor claudere Passiphaen; 
<anth. lat. 176.15> Cedat et ille, dolo sollers quem struxit Epeos, 
<anth. lat. 176.16> Qui grauidus bellis Pergama soluit ecus. 
<anth. lat. 176.17> Maiorem in paruo haec monstrat fabrica technam; 
<anth. lat. 176.18> Vna capit totas anseris arca dapes. 
<anth. lat. 177.1> Placat busta patris iugulata uirgine Pyrrhus 
<anth. lat. 177.2> Dilectasque litat Manibus inferias. 
<anth. lat. 177.3> Sors noua nymphigenae: uotum post fata meretur; 
<anth. lat. 177.4> Quam pepigit thalamis, hanc habet in tumulis. 
<anth. lat. 178.1> Vita opibus tenuis, sed paruo in caespite sollers 
<anth. lat. 178.2> Fundauit gemino munere delicias. 
<anth. lat. 178.3> Nam noua <in> angusto erexit balnea campo, 
<anth. lat. 178.4> Edulibusque uirens fetibus hortus olet. 
<anth. lat. 178.5> Quae natura negat, confert industria paruis: 
<anth. lat. 178.6> Vix sunt diuitibus, quae bona pauper habet. 
<anth. lat. 179.1> Paruula succinctis ornauit iugera Bais 
<anth. lat. 179.2> Vrbanos callens fundere Vita locos. 
<anth. lat. 179.3> Hic quoque pomiferum coniunxit sedulus hortum, 
<anth. lat. 179.4> Qui uario auctorem gramine diues alat. 
<anth. lat. 179.5> Rus gratum domino duplici iam munere constat: 
<anth. lat. 179.6> Hinc capitur uictus, sumitur inde salus. 
<anth. lat. 180.1> Ales uirgo leo creuit de sanguine Lai, 
<anth. lat. 180.2> Thebano nascens et peritura malo. 
<anth. lat. 180.3> Haec fecit thalamos Idipum conscendere matris, 
<anth. lat. 180.4> Vt prolem incestam mutua dextra necet. 
<anth. lat. 181.1> Mordaces morsu solitus consumere mures 
<anth. lat. 181.2> Inuisum et domibus perdere dente genus 
<anth. lat. 181.3> Cattus in obscuro cepit pro sorice picam 
<anth. lat. 181.4> Multiloquumque uorax sorbuit ore caput. 
<anth. lat. 181.5> Poena tamen praesens praedonem plectit edacem, 
<anth. lat. 181.6> Nam claudunt rabidam cornea labra gulam. 
<anth. lat. 181.7> Faucibus obsessis uitalis semita cessit 
<anth. lat. 181.8> Et satur escali uulnere raptor obit. 
<anth. lat. 181.9> Non habet exemplum uolucris uindicta peremptae: 
<anth. lat. 181.10> Hostem pica suum mortua discruciat. 
<anth. lat. 182.1> Ex oriente die noctis processit alumnus. 
<anth. lat. 182.2> Sub radiis Phoebi solus habet tenebras. 
<anth. lat. 182.3> Coruus carbo cinis concordant cuncta colori. 
<anth. lat. 182.4> Quod legeris nomen, conuenit: Aethiopis. 
<anth. lat. 183.1> Faex Garamantarum nostrum processit ad axem 
<anth. lat. 183.2> Et piceo gaudet corpore uerna niger, 
<anth. lat. 183.3> Quem nisi uox hominem labris emissa sonaret, 
<anth. lat. 183.4> Terreret uisu horrida larua uiros. 
<anth. lat. 183.5> Dira, Hadrumeta, tuum rapiant sibi Tartara monstrum; 
<anth. lat. 183.6> Custodem hunc Ditis debet habere domus. 
<anth. lat. 184.1> Telephus, excellens Alcidis pignus et Augae, 
<anth. lat. 184.2> Externae sortis bella inopina tulit. 
<anth. lat. 184.3> Nam Grai Troiam peterent cum mille carinis 
<anth. lat. 184.4> Tangeret et classis litus adacta suum, 
<anth. lat. 184.5> Occurrens Danais forti dum pugnat Achilli, 
<anth. lat. 184.6> Scyria pugnanti perculit hasta femur. 
<anth. lat. 184.7> Pro cuius cura consultus dixit Apollo, 
<anth. lat. 184.8> Hostica quod salubrem(==SA-LU-BREM) cuspis haberet opem 
<anth. lat. 184.9> Mox precibus flexi Pelidae robore raso, 
<anth. lat. 184.10> Iniecto membris puluere plaga fugit. 
<anth. lat. 184.11> Monstrant fata uiri uario miracula casu: 
<anth. lat. 184.12> Vnde datum est uulnus, contigit inde salus. 
<anth. lat. 185.1> Igniculus tenuis pingui fulcitur oliuo, 
<anth. lat. 185.2> Vt frangat tenebras luminis igne sui. 
<anth. lat. 186.1> Lenaeos latices hircorum tergora gestant, 
<anth. lat. 186.2> Fitque caper Bromio, fuerat qui uictima, carcer. 
<anth. lat. 187.1> Barbati pecoris uulgus per rura uagatur, 
<anth. lat. 187.2> Pampineum gaudens laedere dente nemus. 
<anth. lat. 187.3> Omnibus hinc aris Baccho caper hostia fertur 
<anth. lat. 187.4> Puniturque sacro munere culpa gregis. 
<anth. lat. 188.1> Sanguine Cinyphio placantur templa Lyaei, 
<anth. lat. 188.2> Caprigenum cui fit uictima iusta pecus. 
<anth. lat. 188.3> Sed licet ulcisci nequeant animalia diuos 
<anth. lat. 188.4> Nec possit reddi talio numinibus, 
<anth. lat. 188.5> Est uindicta capris: cassatur nomine Liber, 
<anth. lat. 188.6> Cum hircino aduersus clauditur utre deus. 
<anth. lat. 189.1> Filius Aurorae, Phoebi nascentis alumnus, 
<anth. lat. 189.2> Producit gentis milia tetra suae. 
<anth. lat. 189.3> Succurrens fessis fausto non omine Teucris 
<anth. lat. 189.4> Pergit Pelidae protinus ense mori. 
<anth. lat. 189.5> Iam tunc monstratur, maneat qui Pergama casus, 
<anth. lat. 189.6> Cum nigrum Priamus suscipit auxilium. 
<anth. lat. 190.1> Nominis et formae pariter ludibria gestans 
<anth. lat. 190.2> Conuentus nostros, Bumbule paruus, adis. 
<anth. lat. 190.3> Sed ratio est: extas longis Pygmaeus in armis, 
<anth. lat. 190.4> Ne te deprensum grus peregrina uoret. 
<anth. lat. 190.5> Nec frustra ostendis proprio placuisse parenti, 
<anth. lat. 190.6> Quod turpis nomen sumpseris heniochi. 
<anth. lat. 190.7> Ille habuit doctas circi prostrare puellas; 
<anth. lat. 190.8> Te duce lasciuae nocte fricantur anus. 
<anth. lat. 191.1> Dum sis patris heres(==HE-RES) teneas et, Bumbule, censum 
<anth. lat. 191.2> Vtile nec tibi sit, pietas si laesa probetur, 
<anth. lat. 191.3> Das operam proprio(==PROPRIO_) auctori aduersus haberi. 
<anth. lat. 191.4> Discordat multum contra suscepta uoluntas; 
<anth. lat. 191.5> Dilexit genitor prasinum, te russeus intrat. 
<anth. lat. 192.1> Discolor ancipiti sub iactu cauculus astat 
<anth. lat. 192.2> Decertantque simul candidus atque rubens. 
<anth. lat. 192.3> Qui quamuis parili scriptorum tramite currant, 
<anth. lat. 192.4> Is capiet palmam, quem bona fata iuuant. 
<anth. lat. 193.1> In parte alueoli pyrgus uelut urna resedit, 
<anth. lat. 193.2> Qui uomit internis tesserulas gradibus, 
<anth. lat. 193.3> Sub quarum iactu discordans cauculus exit 
<anth. lat. 193.4> Certantesque fouet sors uariata duos. 
<anth. lat. 193.5> Hic proprium faciunt <ars> et fortuna periclum: 
<anth. lat. 193.6> Haec cauet aduersis casibus, illa fauet. 
<anth. lat. 193.7> Composita est tabulae nunc talis formula belli, 
<anth. lat. 193.8> Cuius missa facit tessera principium. 
<anth. lat. 193.9> Ludentes uario exercent proelia talo, 
<anth. lat. 193.10> Russeus an nitidus praemia sorte ferat. 
<anth. lat. 193.11> Pascitur a multis auide damnosa uoluptas, 
<anth. lat. 193.12> Ne foedet gliscens otia segnities. 
<anth. lat. 193.13> Hoc opus inuentor nimie Palamedes amauit 
<anth. lat. 193.14> Et parili excellens Mucius ingenio. 
<anth. lat. 194.1> Indica materies blandum certamen amicis 
<anth. lat. 194.2> Offert, sed belli fert simulacra tamen. 
<anth. lat. 194.3> Namque acie aequali concurrit russeus albo, 
<anth. lat. 194.4> Vt grauibus damnis se domet alteruter. 
<anth. lat. 194.5> Contorquet uarios alternans tessera missus 
<anth. lat. 194.6> Fataque ludentum collis et ima probant. 
<anth. lat. 194.7> Pax ac pugna simul ludo iunguntur in unum, 
<anth. lat. 194.8> Cum uicti spoliis uictor amicus ouat. 
<anth. lat. 195.1> Horrida cornuto procedit belua rostro, 
<anth. lat. 195.2> Quam diues nostris India misit oris(==O-RIS). 
<anth. lat. 195.3> Sed licet immani pugnet proboscide barrus 
<anth. lat. 195.4> Spondeat et saeuis dentibus interitum, 
<anth. lat. 195.5> Fert tamen et domitus residentis iussa magistri, 
<anth. lat. 195.6> Quoque uelit monitor, cogitur ire ferus. 
<anth. lat. 195.7> Vis humana potest rabiem mutare ferinam: 
<anth. lat. 195.8> Ecce hominem paruum belua magna timet. 
<anth. lat. 196.1> Monstrorum princeps elephans proboscide saeuus 
<anth. lat. 196.2> Horret mole nigra, dente micat niueo. 
<anth. lat. 196.3> Sed uario fugienda malo cum belua gliscat, 
<anth. lat. 196.4> Est tamen expertis mors pretiosa feri. 
<anth. lat. 196.5> Nam quae conspicimus montani roboris ossa, 
<anth. lat. 196.6> Humanis ueniunt usibus apta satis. 
<anth. lat. 196.7> Consulibus sceptrum, mensis decus, arma tablistis, 
<anth. lat. 196.8> Discolor et tabulae calculus inde datur. 
<anth. lat. 196.9> Haec est humanae semper mutatio sortis: 
<anth. lat. 196.10> Fit moriens ludus, qui fuit ante pauor. 
<anth. lat. 197.1> Circus imago poli, formam cui docta uetustas 
<anth. lat. 197.2> Condidit et numeros limitis aetherei. 
<anth. lat. 197.3> Nam duodenigenas ostendunt ostia menses 
<anth. lat. 197.4> Quaeque ineat cursim aureus astra iubar. 
<anth. lat. 197.5> Tempora cornipedes referunt, elementa colores; 
<anth. lat. 197.6> Auriga, ut Phoebus, quattuor aptat equos. 
<anth. lat. 197.7> Cardinibus propriis includunt septa quadrigas, 
<anth. lat. 197.8> Ianus uexillum quas iubet ire leuans. 
<anth. lat. 197.9> Ast ubi panduntur funduntque repagula currus 
<anth. lat. 197.10> Vnus et ante omnes cogitat ire prius, 
<anth. lat. 197.11> Metarum tendunt circumdare cursibus orbes; 
<anth. lat. 197.12> Namque axes gemini ortum obitumque docent. 
<anth. lat. 197.13> Iamque his Euripus quasi magnum interiacet aequor, 
<anth. lat. 197.14> Et medius centri summus obliscus adest. 
<anth. lat. 197.15> Septem etiam gyri claudunt certamina palmae, 
<anth. lat. 197.16> Quot caelum stringunt cingula sorte pari. 
<anth. lat. 197.17> Lunae biga datur semper Solique quadriga 
<anth. lat. 197.18> Castoribus simpli rite dicantur equi. 
<anth. lat. 197.19> Diuinis constant nostra spectacula rebus, 
<anth. lat. 197.20> Gratia magna quibus creuit honore deum. 
<anth. lat. 198.1> Vana uelut cautae surgens formido parenti 
<anth. lat. 198.2> Femineos iuuenem iussit me sumere cultus 
<anth. lat. 198.3> Et celare uirum falso per tegmina sexu. 
<anth. lat. 198.4> Vnde ego lanificas temptaui inglorius artes 
<anth. lat. 198.5> Virgineisque toris carpenda ad uellera inhaesi. 
<anth. lat. 198.6> Nunc autem proprium seruans natura uigorem 
<anth. lat. 198.7> Compellit fluxos umeris depellere amictus. 
<anth. lat. 198.8> Dum nos bella uocant rauco clangore tubarum, 
<anth. lat. 198.9> Mens quatitur saeuusque mouet praecordia Mauors. 
<anth. lat. 198.10> Rumpe moras omnes, feruens in proelia uirtus, 
<anth. lat. 198.11> Nec fuerit latuisse meum! si classica temno, 
<anth. lat. 198.12> Dilexi latebras, neque culpa est ulla parentis. 
<anth. lat. 198.13> Nam cum respicio quo sim de semine cretus 
<anth. lat. 198.14> Semiferique animo recolo praecepta magistri, 
<anth. lat. 198.15> Nec puerum decuit muliebri pectora peplo 
<anth. lat. 198.16> Induere et teneram gressu simulare puellam. 
<anth. lat. 198.17> Nunc igitur crescens annis sapientior aetas 
<anth. lat. 198.18> Deuouit Marti tenuit quae corda Cupido, 
<anth. lat. 198.19> Belligerumque deum cum mens tum membra sequuntur. 
<anth. lat. 198.20> Stamina linquentes currant ad spicula palmae 
<anth. lat. 198.21> Terrificumque caput praefixa casside mitram 
<anth. lat. 198.22> Pellat, tecta graui decorentur tempora ferro, 
<anth. lat. 198.23> Arma tegant nostrum potius quam suppara corpus. 
<anth. lat. 198.24> A telis ad tela decet transire iuuentam 
<anth. lat. 198.25> Atque hostes gladio quam lanas fundere fuso. 
<anth. lat. 198.26> Tenuia loricae cedant multicia forti 
<anth. lat. 198.27> Splendeat et raptus proiecto pectine mucro; 
<anth. lat. 198.28> Contemptis radiis onerentur brachia pilis, 
<anth. lat. 198.29> Clausa diu thalamo reddamus pectora campo. 
<anth. lat. 198.30> Praesumit certam uirtus sibi conscia palmam 
<anth. lat. 198.31> Ac dubios gaudet perferre interrita casus. 
<anth. lat. 198.32> Nil metuit, qui magna cupit. constantia mentis 
<anth. lat. 198.33> Fata domat, nec iam potis est Fortuna nocere 
<anth. lat. 198.34> Securio mortis, cui non sunt bella timori. 
<anth. lat. 198.35> Fortibus una uiris parilisque per omnia sors est, 
<anth. lat. 198.36> Aut palmae aut leti pugnando adquirere laudem. 
<anth. lat. 198.37> Cernere iam uideor, quanta mercede cruoris 
<anth. lat. 198.38> Constabit raptus Paridi crimenque iacenti, 
<anth. lat. 198.39> Obuia cristatus cum sparserit agmina uertex 
<anth. lat. 198.40> Et solo aspectu claudentur Pergama nostro; 
<anth. lat. 198.41> Cumque nouus uisos bellator fudero Teucros, 
<anth. lat. 198.42> Multa trahet Xanthi Troiana cadauera gurges 
<anth. lat. 198.43> Maioremque feret cultorum sanguine cursum. 
<anth. lat. 198.44> Sed mihi quis referat: "Tu, quem praesaga creatrix 
<anth. lat. 198.45> Subducens fatis alieni schemate sexus 
<anth. lat. 198.46> Ad Lycomedeos fecit transire penates 
<anth. lat. 198.47> Depositumque suum maluit committere blandis 
<anth. lat. 198.48> Virginibus, ne, te rapiat si Martius ardor, 
<anth. lat. 198.49> Orbatam crucies inuiso funere matrem: 
<anth. lat. 198.50> Vadis in arma ferox thalamum natumque relinquens 
<anth. lat. 198.51> Nec uenit in mentem, quantum mereatur amorem, 
<anth. lat. 198.52> Quae te prima uirum collato pectore fecit? 
<anth. lat. 198.53> Is ad bella libens, ubi quaeritur alea mortis, 
<anth. lat. 198.54> Nec spondet certam tristis Bellona salutem!" 
<anth. lat. 198.55> Sed Danais comes esse placet sociumque pericli 
<anth. lat. 198.56> Pro famae titulis meliori adiungere causae 
<anth. lat. 198.57> Scilicet ut coniunx uiduo reddatur Atridi, 
<anth. lat. 198.58> Procumbat uilis Teucrorum uictima Achilles?" 
<anth. lat. 198.59> Aufer, iners monitor, turpis fomenta medellae 
<anth. lat. 198.60> Meque sine proprio sectari proelia sensu. 
<anth. lat. 198.61> Non ita me genitor praeclarus nomine Peleus 
<anth. lat. 198.62> Aut dilecta Ioui fudit Thetis alma sub auras, 
<anth. lat. 198.63> Degener ut lateam primaeuo in flore iuuentae 
<anth. lat. 198.64> Maior et ignauo tantum mihi torpeat aetas 
<anth. lat. 198.65> Abstrudamque toris iam debita pectora castris, 
<anth. lat. 198.66> Cum manus Argiuum ultricia iuret in arma. 
<anth. lat. 198.67> Denique cum promptum ruat in certamina uulgus, 
<anth. lat. 198.68> Solus ego in cunctis infami carcere clausus 
<anth. lat. 198.69> Subducar pugnae? quanto tolerabo pudore 
<anth. lat. 198.70> Me non ferre pedem, quo fert Thersites, in omni 
<anth. lat. 198.71> Parte miser, forma breuior menteque fugaci? 
<anth. lat. 198.72> Absit ab ingenio ac uiribus Aeacidarum, 
<anth. lat. 198.73> Vt dubitem pro laude mori metuamque supremum 
<anth. lat. 198.74> Quem dat Parca diem. mihi nam lux amplior illa est, 
<anth. lat. 198.75> Quae uirtute cluit, quae nescit claustra sepulcri 
<anth. lat. 198.76> Namque hominis semper meritorum lege perenni, 
<anth. lat. 198.77> Quam breuiat fatum, propagat gloria uitam. 
<anth. lat. 198.78> Ergo animus fidens in Dardana saeuiat arma 
<anth. lat. 198.79> Nec mihi iam gemini dilectus pigneris obstet: 
<anth. lat. 198.80> Deidamiam Pyrrhumque meos nunc Scyros habebit 
<anth. lat. 198.81> Visuros nostrum reditum celebremque triumphum. 
<anth. lat. 198.82> Me pudor hortatur rapere in certamina gressus; 
<anth. lat. 198.83> Ferre potest, quaecumque +labans successibus aetas 
<anth. lat. 198.84> Exigit. obseruans matris praecepta uerendae 
<anth. lat. 198.85> Induxi molles habitus uelut edita uirgo; 
<anth. lat. 198.86> Lusimus et tactis modulantes carmina chordis. 
<anth. lat. 198.87> Virtuti assurgat, fuerat quaecumque, uoluptas; 
<anth. lat. 198.88> Succedat ferrum citharae. quod nutrit amores, 
<anth. lat. 198.89> Depensum est Veneri; reddamus cetera Marti. 
<anth. lat. 201.1> Pande manum, genetrix; totus tingatur Achilles! 
<anth. lat. 201.2> Tu facies natum mortis habere locum. 
<anth. lat. 202.1> Hic, Cytherea, tuo poteras cum Marte iacere: 
<anth. lat. 202.2> Vulcanus prohibetur aquis, Sol pellitur umbris. 
<anth. lat. 204.1> Seruandum spurcum medicum uostrumque medeurum, 
<anth. lat. 204.2> Qui se Tartareo missum de carcere finxit, 
<anth. lat. 204.3> Auctoritate tumens Orci, cui corpora mittit 
<anth. lat. 204.4> Imperitus iners, haustu terrae repetendus! 
<anth. lat. 204.5> Cum staret in medio, mox illi uoce superba 
<anth. lat. 204.6> Burdonum ductor (paleas nam forte gerebat) 
<anth. lat. 204.7>"Seruande infamis, Seruande zabule, pestis" 
<anth. lat. 204.8> Aibat, "Seruande canis, seruande catenis, 
<anth. lat. 204.9><O> Seruande meis semper seruande flagellis, 
<anth. lat. 204.10> Seruande in parte misera nabras tanos aesis 
<anth. lat. 204.11> Vitiualas ualmam uitiduis tanda uitritam 
<anth. lat. 204.12> Capia feis": gibatus enim transire uolebat. 
<anth. lat. 205.1> Castellane sorex cluacae, pressura tuorum 
<anth. lat. 205.2> Horrida, caeca fames! cenum tibi bullit in ore, 
<anth. lat. 205.3> Putredo et cancer triuit dentesque malasque. 
<anth. lat. 205.4> Accipe, nariputens oris latrina, Filippe: 
<anth. lat. 205.5> Liuidus in rubro color est tibi, cepula, uultu, 
<anth. lat. 205.6> Obscenitas frontem mortis sulcauit aratro, 
<anth. lat. 205.7> Fistula sunt oculi, polypus de naribus horret 
<anth. lat. 205.8> Et Manes patitur putido sub coniuge coniunx, 
<anth. lat. 205.9> Ac uiduam simul .. facit fortuna suorum. 
<anth. lat. 205.10> Qua te cumque moues, os culum porrigis ultro; 
<anth. lat. 205.11> Nam turpe est fetore graui, si forte loquaris; 
<anth. lat. 205.12> Si taceas, fissis secessum naribus efflas. 
<anth. lat. 205.13> Lasanus es plenus, +guttur fusorius est tibi grandis. 
<anth. lat. 206.1> Parce, rapax, epulis uehemens, Perpetue, glutto 
<anth. lat. 206.2> Mensarumque uorax, omnis cui +cicula cessit, 
<anth. lat. 206.3> Dulci qui maragas furto subducis ofellas. 
<anth. lat. 207.1> Cresciture, ferox ne quid tibi dorsa flagellis 
<anth. lat. 207.2> Conscindat coniunx, iunctis tu pedibus astas. 
<anth. lat. 208.1> Tautane, infamem nulla quem coniuge captum 
<anth. lat. 208.2> Spiritus immundus subito praecordia torsit, 
<anth. lat. 208.3> Vendere mancipium pulcrum commune theatro 
<anth. lat. 209.1> Regius est Abcar seruus, +palus hispidus ursus 
<anth. lat. 209.2> Rana nanus strobilus palmus zeloceca cylindrus. 
<anth. lat. 209.3> Piperis exigui formam uix corpore comples. 
<anth. lat. 209.4> Pulicis e corio uestit te gunna profusa. 
<anth. lat. 209.5> Ad maratros dabitur grandis formica caballus. 
<anth. lat. 209.6> Pulueris ut pilula breuis es, ut glomus hic erras. 
<anth. lat. 209.7> Ast ubi dormieris, caueat castissima coniunx, 
<anth. lat. 209.8> Erres ne subito mistus sub nocte tomento. 
<anth. lat. 209.9> Lendis forma tibi, statu non transilis oua, 
<anth. lat. 209.10> Aequalis piperi, par est tibi forma cumini, 
<anth. lat. 209.11> Fasciarii pondus, longi pars summa telonis. 
<anth. lat. 209.12> Sic sepiam pelagus crispanti uertice gestat, 
<anth. lat. 209.13> Sic niger impellit pilulas de stercore zinzar 
<anth. lat. 209.14> Araneosque leues digitis pendens in stamine bulla. 
<anth. lat. 215.1> Vandalirice potens, gemini diadematis heres, 
<anth. lat. 215.2> Ornasti proprium per facta ingentia nomen. 
<anth. lat. 215.3> Belligeras acies domuit Theodosius ultor, 
<anth. lat. 215.4> Captiuas facili reddens certamine gentes. 
<anth. lat. 215.5> Aduersos placidis subiecit Honorius armis, 
<anth. lat. 215.6> Cuius prosperitas melior fortissima fecit. 
<anth. lat. 215.7> Ampla Valentiniani uirtus cognita mundo 
<anth. lat. 215.8> Hostibus addictis ostenditur arce nepotis. 
<anth. lat. 216.1> Sic tibi florentes aequaeuo germine nati 
<anth. lat. 216.2> Indolis aetheriae sidera celsa petant, 
<anth. lat. 216.3> Sic priscos uincant atauos clarosque parentes 
<anth. lat. 216.4> Exuperent meritis saeclaque longa gerant, 
<anth. lat. 216.5> Sic subolis numerum transcendat turba nepotum 
<anth. lat. 216.6> Nobilibusque iuges gaudia tanta toris: 
<anth. lat. 216.7> Ne sterilem praestes indigno munere Musam, 
<anth. lat. 216.8> Vtque soles, largus carmina nostra foue, 
<anth. lat. 216.9> Imperiis ut nostra tuis seruire Thalia 
<anth. lat. 216.10> Possit et in melius personet icta chelys! 
<anth. lat. 219.1> Se Narcissus amat captus lenonibus undis. 
<anth. lat. 219.2> Cui si tollis aquas, non est ubi saeuiat ignis. 
<anth. lat. 220.1> Eximius Perdicca fuit, qui corpore eburno 
<anth. lat. 220.2> Fulgebat roseisque genis, cui lumina blanda 
<anth. lat. 220.3> Fundebant flammas, crocei per colla capilli 
<anth. lat. 220.4> Pendebant uariosque dabant sibi saepe colores. 
<anth. lat. 220.5> Fuluus poples erat, nitidus pes. omnia rident, 
<anth. lat. 220.6> Quidquid habet iuuenis. solus uincebat Adonem. 
<anth. lat. 221.1> Sol calet igne meo. flagrat Neptunus in undis. 
<anth. lat. 221.2> Pensa dedi Alcidae. Bacchum seruire coegi, 
<anth. lat. 221.3> Quamuis "Liber" erat. [feci mugire Tonantem.] 
<anth. lat. 222.1> Carminis Iliaci libros consumpsit asellus. 
<anth. lat. 222.2> O fatum Troiae! aut ecus aut asinus! 
<anth. lat. 223.1> Aspera diuerso lassatur uita dolore 
<anth. lat. 223.2> Et morti uicinus eo uiuitque dolori 
<anth. lat. 223.3> Aegra salus. nostras cruciant dum flamina mentes, 
<anth. lat. 223.4> Vitae flatus abit. quantos post Pergama casus 
<anth. lat. 223.5>(Vidit enim praeclara manus), quos saepe dolores 
<anth. lat. 223.6> Pertulit atque iterum quas sensit Troia ruinas! 
<anth. lat. 223.7> Plus cecidit post fata Phrygum: nunc ipsa cremata est 
<anth. lat. 223.8> In natis incensa suis recidiuaque morti 
<anth. lat. 223.9> Iuncta est et casum +meruit miseranda +maritum. 
<anth. lat. 223.10> Traditur infestis semper noua nupta procellis 
<anth. lat. 223.11> Et flammas habet ipsa suas taedasque ministrat 
<anth. lat. 223.12> Sola sibi. non +lucis eget, non ignibus umquam: 
<anth. lat. 223.13> De facibus micat ipsa suis lumenque nigellum 
<anth. lat. 223.14> Possidet infelix semper. quas aequoris iras, 
<anth. lat. 223.15> Quas caeli terraeque lues miserabile uulgus 
<anth. lat. 223.16> Pertulit, errantes saeuis Tritonis in undis! 
<anth. lat. 223.17> Atque domus mihi pontus erat Phrygiique penates 
<anth. lat. 223.18> Et quasi iam pirata fui, lacrimisque profusis 
<anth. lat. 223.19> Inter aquas +siccabat homo nostrasque profecto 
<anth. lat. 223.20> Fluctibus addebant; fluctus crescebat in astra, 
<anth. lat. 223.21> Et mihi naufragium nostri fecere liquores. 
<anth. lat. 223a.1> Iam mulier sibi nauta fuit, iam Virginis astrum 
<anth. lat. 223a.2> Vidit uirgo, potens fortes torquere rudentes 
<anth. lat. 223a.3> Et remis aptare manus; curaque uigente 
<anth. lat. 223a.4> Nocte uigil fuerat. non norat femina somnum; 
<anth. lat. 223a.5> Sideribus iam docta poli (labor ipse magistram 
<anth. lat. 223a.6> Fecerat astrorum) norat uenientia fata. 
<anth. lat. 223a.7> Non uer tranquillum fuerat, non mollior aestas; 
<anth. lat. 223a.8> Sideribus tempus, requiem non denique norat. 
<anth. lat. 224.1> Moribus et uultu coniunx quaeratur habenda. 
<anth. lat. 224.2> Horrida nam facies nullo celatur ab auro. 
<anth. lat. 224.3> Si quis erit sponsus, talem qui ducat, auarus, 
<anth. lat. 224.4> Horret et ipse suam: feditas dissoluet amorem. 
<anth. lat. 224.5> Sequitur illa calens, dorsum dabit ille calenti; 
<anth. lat. 224.6> Cogetur feruore suo clunem submittere asello, 
<anth. lat. 224.7> Concubitu turpi monstrum paritura biforme, 
<anth. lat. 224.8> Quem mater ipsa suum timeat contingere natum. 
<anth. lat. 224.9> Discite, formosas aurum superare puellas. 
<anth. lat. 225.1> Amisit proprias uacuato corpore carnes 
<anth. lat. 225.2> Accepitque nouas. dedit ac tulit et graue lucrum 
<anth. lat. 225.3> Perdendo adquirit. damno bene creuit in illo. 
<anth. lat. 226.1> Mortua fit praedo; pullorum turgida membris 
<anth. lat. 226.2> Ex aliis crescit nec sese repperit in se. 
<anth. lat. 227.1> Ouorum copiosa phalanx in uentre tumentis 
<anth. lat. 227.2> Conditur et membris crescit gallina repletis. 
<anth. lat. 227.3> Mortua concepit, quantum nec uiua creauit. 
<anth. lat. 228.1> Medeam fertur natos Prognenque necasse: 
<anth. lat. 228.2> Haec natis atauisque simul uel caede sororum 
<anth. lat. 228.3> Crescit; plus moriens sumpsit de prole tumorem. 
<anth. lat. 229.1> Turgida sum moriens sollertique arte defixa. 
<anth. lat. 229.2> Crescens decresco, nomine pressa uocor. 
<anth. lat. 230.1> Perna, lepus, turtur, perdix, Iunonius ales, 
<anth. lat. 230.2> Agnus, porcellus iunguntur, candidus anser. 
<anth. lat. 230.3> Aethera quod pontusque, altrix quod terra creauit, 
<anth. lat. 230.4> Cernimus esciferum paulatim sumere uentrem. 
<anth. lat. 231.1> Blandum mellis opus sollerti fingitur arte. 
<anth. lat. 231.2> Faucibus hoc dulce est, dentibus interitus. 
<anth. lat. 233.1> Mantua, da ueniam, fama sacrata perenni: 
<anth. lat. 233.2> Sit fas Thessaliam post Simoenta legi. 
<anth. lat. 240.1> Quis me feruor agit? noua sunt suspiria menti. 
<anth. lat. 240.2> Anne aliquis deus est nostro uehementior arcu? 
<anth. lat. 240.3> Quem mihi germanum fato fraudante creauit 
<anth. lat. 240.4> Diua parens? satis an mea spicula fusa per orbem 
<anth. lat. 240.5> Vexauere polum laesusque in tempore mundus 
<anth. lat. 240.6> Inuenit poenam? sed si mea uulnera noui, 
<anth. lat. 240.7> Hic meus est ignis: meus est, qui parcere nescit. 
<anth. lat. 240.8> In furias igneisque trahor! licet orbe superno, 
<anth. lat. 240.9> Iuppiter, et salsis undis, Neptune, tegaris, 
<anth. lat. 240.10> Abdita poenarum te cingant Tartara, Pluton, 
<anth. lat. 240.11> Impositum rumpemus onus! uolitabo per axem 
<anth. lat. 240.12> Mundigerum caelique plagas pontique procellas 
<anth. lat. 240.13> Vmbriferumque Chaos; pateant adamantina regna, 
<anth. lat. 240.14> Torua uenenatis cedat Bellona flagellis! 
<anth. lat. 240.15> Poenam mundus amet: stupeat uis maior! anhelat 
<anth. lat. 240.16> In se saeuus Amor fraudemque in uulnere quaerit! 
<anth. lat. 241.1> Cumque serenifluo sudat nox umida caelo, 
<anth. lat. 241.2> Mane rigent herbae uitreaque aspergine lucent 
<anth. lat. 241.3> Gramina et in gemmis stabiles tenet aura liquores 
<anth. lat. 242.1> Temporibus laetis tristamur, maxime Caesar, 
<anth. lat. 242.2> Hoc uno: amissum (quod gemo) Vergilium. 
<anth. lat. 242.3> Et uetuit relegi, si tu patiere, libellos, 
<anth. lat. 242.4> In quibus Aenean condidit ore sacro. 
<anth. lat. 242.5> Roma rogat, precibusque isdem tibi supplicat orbis, 
<anth. lat. 242.6> Ne pereant flammis tot monumenta ducum. 
<anth. lat. 242.7> Anne iterum Troiam, sed maior, flamma cremabit? 
<anth. lat. 242.8> Fac laudes Italum, fac tua gesta legi, 
<anth. lat. 242.9> Aeneidemque suam fac maior +Mincius ornet: 
<anth. lat. 242.10> Plus fatis possunt Caesaris ora dei. 
<anth. lat. 243.1> Quae manus hos animauit equos? quis aere rigenti 
<anth. lat. 243.2> Currere uelle dedit et in aethere quaerere cursus? 
<anth. lat. 243.3> Spirant aerias inuoluere cursibus auras, 
<anth. lat. 243.4> Arte citi sed mole graues, properante metallo. 
<anth. lat. 244.1> Turne, spes Italum, custos fortissime regni, 
<anth. lat. 244.2> Si properes! muros arces ciuesque Latinos 
<anth. lat. 244.3> Non solitis urguet Troianus uiribus hostis. 
<anth. lat. 244.4> Sed potiora premunt. Quem nunc (ignosce) fugauit, 
<anth. lat. 244.5> Nec pugnae inferior nec belli (crede) relictor 
<anth. lat. 244.6> Adserar. armatus timendo fulmine miles 
<anth. lat. 244.7> Nec culpam nec crimen habet; nam bella minatus 
<anth. lat. 244.8> Nunc gerit Aeneas: reuerendi fragor Olympi 
<anth. lat. 244.9> Ex umbone tonat, caelestes concita flammas 
<anth. lat. 244.10> Hasta iacit, oculis elatus ingerit ensis 
<anth. lat. 244.11> Fulgura, progeniesque dei testata uigorem 
<anth. lat. 244.12> Numinis antiqui spoliauit fulmine caelum 
<anth. lat. 244.13> Et tulit arma Ioui. quod felix turba deorum 
<anth. lat. 244.14> In saeuos quondam potuit conferre Gigantes, 
<anth. lat. 244.15> Aeneas nunc solus habet urbisque ruinam 
<anth. lat. 244.16> Saeuo Marte parat, Italasque euertere turres 
<anth. lat. 244.17> Non ariete graui, non torti turbine saxi 
<anth. lat. 244.18> Disponit, spernit belli tormenta magister; 
<anth. lat. 244.19> Et memor, exitio Troiam sic esse sepultam, 
<anth. lat. 244.20> Iam faces, non tela iacit. scit quippe tyrannus, 
<anth. lat. 244.21> Iliacas sine face domus stetisse per aeuum. 
<anth. lat. 244.22> Heia age, curre, precor; te mater rexque Latinus, 
<anth. lat. 244.23> Turba senum, lacrimans Lauinia uirgo requirit. 
<anth. lat. 255.1> Dedecus o iuuenum turpisque infamia Teucrum, 
<anth. lat. 255.2> Qui segnis per bella lates, +gens perfida et amens, 
<anth. lat. 255.3> Non uirtute potens, non belli maximus auctor, 
<anth. lat. 255.4> Ignauus tu semper eris semperque fuisti, 
<anth. lat. 255.5> Naufragus atque miser segnisque in proelia ductor! 
<anth. lat. 255.6> Nec non est aliud, quod maius crimen obibis. 
<anth. lat. 255.7> Iamque tuo generi quia semper perfidus extas, 
<anth. lat. 255.8> Non equidem miror. non est ex tempore natum; 
<anth. lat. 255.9> Antiquos imitaris auos, periuria patrum. 
<anth. lat. 255.10> Nec non haut Veneris pulcra de stirpe crearis 
<anth. lat. 255.11> Nec pater Anchises uestrae <est> aut Dardanus auctor 
<anth. lat. 255.12> Gentis, sed durae tigres lapidesque sinistri 
<anth. lat. 255.13> Te genuere uirum, siluae montesque profani. 
<anth. lat. 255.14> Vberaque . tibi et potum admouere malignum, 
<anth. lat. 255.15> Quae tibi perfidiam mixto cum lacte dederunt. 
<anth. lat. 256.1> Nocte pluit tota, redeunt at mane serena. 
<anth. lat. 256.2> Commune imperium cum Ioue, Caesar, agis. 
<anth. lat. 257.1> Hos ego uersiculos feci. tulit alter honorem. 
<anth. lat. 257.2> Sic uos non uobis mellificatis apes. 
<anth. lat. 258.1> Pars tibi, Nise, datur Bacchi, pars deinde negatur: 
<anth. lat. 258.2> Esse potes liber, non potes esse pater. 
<anth. lat. 259.1> Arretine calix, mensis decor ante paternis, 
<anth. lat. 259.2> Ante manus medici quam bene sanus eras! 
<anth. lat. 260.1> Vmor alit segetem; segeti contrarius umor. 
<anth. lat. 260.2> Quod iuuat, dulce est; quod cogitur, altera mors est. 
<anth. lat. 261.1> Monte sub hoc lapidum premitur Ballista sepultus: 
<anth. lat. 261.2> Nocte die tutum carpe uiator iter. 
<anth. lat. 263.1> Dum dubitat natura, marem faceretne puellam, 
<anth. lat. 263.2> Natus es, o pulcher, paene puella, puer. 
<anth. lat. 270.1> Quis deus has incendit aquas? quis fontibus ignes 
<anth. lat. 270.2> Miscuit et madidas fecit decurrere flammas? 
<anth. lat. 270.3> In regnis, Neptune, tuis Vulcanus anhelat! 
<anth. lat. 271.1> Ante bonam Venerem gelidae per litora Baiae 
<anth. lat. 271.2> Illa natare lacus cum lampade iussit Amorem. 
<anth. lat. 271.3> Dum natat, algentes cecidit scintilla per undas; 
<anth. lat. 271.4> Hinc uapor ussit aquas: quicumque natauit, amauit. 
<anth. lat. 272.1> Bellipotens Mauors, Veneris gratissime furto, 
<anth. lat. 272.2> Hic securus ama. locus hic amplexibus aptus. 
<anth. lat. 272.3> Vulcanus prohibetur aquis, Sol pellitur umbra. 
<anth. lat. 273.1> Forte iacebat Amor uictus puer alite somno 
<anth. lat. 273.2> Myrti inter frutices pallentis roris in herba. 
<anth. lat. 273.3> Hunc procul emissae tenebrosa Ditis ab aula 
<anth. lat. 273.4> Circueunt animae, saeua face quas cruciarat. 
<anth. lat. 273.5>"Ecce meus uenator" ait "hunc" Phaedra "ligemus!" 
<anth. lat. 273.6> Crudelis "crinem" clamabat Scylla "metamus!" 
<anth. lat. 273.7> Colchis et orba Procne "numerosa caede necemus!" 
<anth. lat. 273.8> Didon et Canace: "saeuo gladio perimamus!" 
<anth. lat. 273.9> Myrrha "meis ramis," Euhadneque "igne crememus!" 
<anth. lat. 273.10>"Hunc" Arethusa inquit Byblisque "in fonte necemus!" 
<anth. lat. 273.11> Ast Amor euigilans dixit "mea pinna, uolemus." 
<anth. lat. 274.1> Picta fuit quondam Pharii regina Canopi 
<anth. lat. 274.2> Artificis formata manu. nam uiuere serpens 
<anth. lat. 274.3> Creditur et morsu gaudens dare fata papillae. 
<anth. lat. 274.4> O quam uiuit opus, quam paene figura dolorem 
<anth. lat. 274.5> Sentit et ex ipso moritur pictura ueneno! 
<anth. lat. 276.1> Nec uolo me summis Fortuna neque applicet imis, 
<anth. lat. 276.2> Sed medium uitae temperet illa gradum. 
<anth. lat. 276.3> Inuidia excelsos, inopes iniuria uexat: 
<anth. lat. 276.4> Quam felix uiuit, quisquis utraque caret! 
<anth. lat. 277.1> Cantica gignit amor et amorem cantica gignunt. 
<anth. lat. 277.2> Cantandum est, ut ametur, et ut cantetur, amandum. 
<anth. lat. 278.1> Pallas tota Iouis patrio de uertice nata 
<anth. lat. 278.2> In caelum cecidit ... 
<anth. lat. 279.1> Victe pudor, compone preces! secreta duorum 
<anth. lat. 279.2> Tertius ignoret; sit tantum littera testis 
<anth. lat. 279.3> Immensum locutura nefas. metus unicus urget, 
<anth. lat. 279.4> Ne speret iuuenis lacrimas finxisse nouercam. 
<anth. lat. 279.5> Hinc tamen incipiam. caeli regnator amauit 
<anth. lat. 279.6> Et thalamos tenet una soror; nec crimine dignum est, 
<anth. lat. 279.7> Quod mundus cum lege facit. Telluris alumnus 
<anth. lat. 279.8> Vnus in orbe fuit: nulla est cognatio plebis? 
<anth. lat. 279.9> Venimus ex uno mixti patre, matre, sorore. 
<anth. lat. 279.10> Ne metuas facinus! "non uult hoc scire Cupido." 
<anth. lat. 279.11> Pignus habes tabulas: rea sum semper, rea sola. 
<anth. lat. 279.12> Sed si uirgineum suffundunt ora ruborem, 
<anth. lat. 279.13> Vel negature ueni. liceat sperare rogantem 
<anth. lat. 279.14> Et fastus tolerare tuos. sequar ora superbi, 
<anth. lat. 279.15> Oscula suspensis defigam singula plantis. 
<anth. lat. 279.16> Me cruciet captiuus amor, nemus omne resultet 
<anth. lat. 279.17> Hippolytum, secumque ferat uox ultima nomen. 
<anth. lat. 279.18> Testor amoris onus Venerisque insignia nostrae: 
<anth. lat. 279.19> Dum uolo, dum nolo, dum uincor scribo repugno, 
<anth. lat. 279.20> Suspensos collo laqueos rogatura resolui. 
<anth. lat. 280.1> Incestum si promiseris, petii; 
<anth. lat. 280.2> Si negaueris, tu petisti. 
<anth. lat. 281.1> Vidi hominem pendere cum uia, 
<anth. lat. 281.2> Cui latior erat planta quam semita. 
<anth. lat. 282.1> Aere cauo falsam serpens impleuerat ursam, 
<anth. lat. 282.2> Addidit et morsum et iubet esse feram 
<anth. lat. 282.3><>
<anth. lat. 282.4> Impleuit serpens quod minus artis erat. 
<anth. lat. 283.1> Crinibus ambrosiis Veneris decus addidit, ut se 
<anth. lat. 283.2> Pulchras iactarent Pallas uel pronuba Iuno ... 
<anth. lat. 284.1> Fundit et haurit aquas, pendentes euomit undas, 
<anth. lat. 284.2> Et fluuium uomitura bibit. mirabile factum! 
<anth. lat. 284.3> Portat aquas, portatur aquis. sic unda per undas 
<anth. lat. 284.4> Voluitur et ueteres haurit noua machina lymphas. 
<anth. lat. 285.1> Inter "eils" goticum "scapia matzia ia drincan" 
<anth. lat. 285.2> Non audet quisquam dignos edicere uersus. 
<anth. lat. 285a.1> Calliope madido trepidat se iungere Baccho, 
<anth. lat. 285a.2> Ne pedibus non stet ebria Musa suis. 
<anth. lat. 377.1> In paruo magnas fecit manus ardua Baias, 
<anth. lat. 377.2> Culmina distendit niueis suspensa columnis, 
<anth. lat. 377.3> Curuauit cameris uario pro schemate conchas. 
<anth. lat. 377.4> Marmora resplendent solida compage decora, 
<anth. lat. 377.5> Vnitumque nitet decus <et> sartura magistri. 
<anth. lat. 377.6> Murmure raucisono fornacibus aestuat ardor, 
<anth. lat. 377.7> In flammis dominantur aquae, furit ignis anhelus. 
<anth. lat. 377.8> Stat tutus lautor multo circumdatus igne 
<anth. lat. 377.9> Innocuas inter flammas (mirabile dictu), 
<anth. lat. 377.10> Ignibus ut possit feruores uincere solis; 
<anth. lat. 377.11> Inde petit latices glaciali fonte fluentis: 
<anth. lat. 377.12> Hinc calor, inde niues reparant per membra salutem. 
<anth. lat. 377.13> Discurrunt nymphae, piscinas flumina replent. 
<anth. lat. 377.14> Vitrea crispatur labris refluentibus unda. 
<anth. lat. 377.15> Haec laudis monumenta tibi natisque manebunt, 
<anth. lat. 377.16> Et decorabit auus claros per saecla nepotes. 
<anth. lat. 377.17> Tu tamen excelsus per tempora longa fruaris. 
<anth. lat. 378.1> Crede prius ueniens, Christi te fonte renasci: 
<anth. lat. 378.2> Sic poteris mundus regna uidere dei. 
<anth. lat. 378.3> Tinctus in hoc sacro mortem non sentiet umquam; 
<anth. lat. 378.4> Semper enim uiuit, quem semel unda lauit. 
<anth. lat. 378.5> Descende intrepidus: uitae fomenta perennis 
<anth. lat. 378.6> Aeternos homines ista lauacra creant. 
<anth. lat. 378.7> Ascende in caelos, animam qui in fonte lauisti, 
<anth. lat. 378.8> Idque semel factum sit tibi perpetuum. 
<anth. lat. 378.9> Peccato ardentes hoc fonte extinguite culpas. 
<anth. lat. 378.10> Currite! quid statis? tempus et hora fugit. 
<anth. lat. 378.11> Marmoris oblati speciem, noua munera, supplex
<anth. lat. 378.12> Calbulus exhibuit. fontis memor, unde renatus,
<anth. lat. 378.13> Per formam cerui gremium perduxit aquarum.
<anth. lat. 379.1> Hinc crux sancta potens caelo successit et astris: 
<anth. lat. 379.2> Dum retinet corpus, misit in astra deum. 
<anth. lat. 379.3> Qui fugis insidias mundi, crucis utere signis: 
<anth. lat. 379.4> Hac armata fides protegit omne malum. 
<anth. lat. 379.5> Crux domini mecum, crux est quam semper adoro, 
<anth. lat. 379.6> Crux mihi refugium, crux mihi certa salus. 
<anth. lat. 379.7> Virtutum genetrix, fons uitae, ianua caeli, 
<anth. lat. 379.8> Crux Christi totum destruit hostis opus. 
<anth. lat. 379.9> Pax Domini tecum, puro quam pectore quaeris. 
<anth. lat. 380.1> Qualiter intacta processit Virgine partus 
<anth. lat. 380.2> Vtque pati uoluit(==VOLUIT) Natus, perquirere noli. 
<anth. lat. 380.3> Haec nulli tractare licet, sed credere tantum. 
<anth. lat. 381.1> Felices illos qui te genuere parentes, 
<anth. lat. 381.2> Felicem solem qui te uidet omnibus horis, 
<anth. lat. 381.3> Felicem terram quam tu pede candida calcas, 
<anth. lat. 381.4> Felices fascias(==FASCJAS) cingentes corpus amatae, 
<anth. lat. 381.5> Felices<que> toros quibus(==QVI-BU'), Dulcis, nuda recumbis! 
<anth. lat. 381.6> Vt uisco capiuntur aues, ut retibus apri, 
<anth. lat. 381.7> Sic ego nunc Dulcis diro sum captus amore. 
<anth. lat. 381.8> Vidi nec tetigi: uideo nec tangere possum. 
<anth. lat. 381.9> Totus in igne fui: non sum consumptus et arsi. 
<anth. lat. 382.1> Post mille amplexus, post dulcia sauia penem 
<anth. lat. 382.2> Confiniis laterum retortum suscipe, posco, 
<anth. lat. 382.3> Viribus ut propriis mollem tu reddas, ab aluo 
<anth. lat. 382.4> In aluum sumptura, iterum quem tempore certo 
<anth. lat. 382.5> Et tunc, si suffert, tertio(==TERTJO) supplere conabor(==CO-NABOR). 
<anth. lat. 382.6> Nec uolo plus cupias: nam me si cogis, iniquum est, 
<anth. lat. 382.7> Vt tu uictorem superes. noctisque futurae 
<anth. lat. 382.8> Incipiant tenebrae, numerum qua spondeo ternum! 
<anth. lat. 383.1> Stat domus exerrans constructa lymphis et ulua. 
<anth. lat. 383.2> Feruet amor lymphis, liquescunt oua tepore. 
<anth. lat. 383.3> Exposito partu natus non cernitur ullus. 
<anth. lat. 383.4> Albus in albo manens rursus succendor ab albo, 
<anth. lat. 383.5> Miraturque nouos fetus consurgere ab undis 
<anth. lat. 383.6> Alcyon(==ALCY.ON), cui totus pelagus sunt paruoli nidus. 
<anth. lat. 384.1> Excipit ingentem Iuuenalis fortior aprum. 
<anth. lat. 384.2> Incumbens umero laeuo pede pronior instat 
<anth. lat. 384.3> Et spumantis adhuc morsum de uulnere fraudat. 
<anth. lat. 385.1> Inuadunt post terga suem. stat toruus in ira: 
<anth. lat. 385.2> Creticus excutitur lunato dente rebellis, 
<anth. lat. 385.3> Quem socius morsu auxilians defendit in hostem. 
<anth. lat. 386.1> Mandris notus olim(==O-LIM) felix fur, cautus et audax, 
<anth. lat. 386.2> Quattuor in medio dicit peccasse colonas. 
<anth. lat. 386.3>"Siue ego siue lupus", dixit, "tollatur et anser". 
<anth. lat. 387.1> Rex Hunerix, manifesta fide quem fama perennis 
<anth. lat. 387.2> Inclitat, hominibus spargit memorabile factum, 
<anth. lat. 387.3> Quod uerbo diuisit aquas molemque profundi 
<anth. lat. 387.4> Discidit(==DISCI+DIT) iussis, semel <ut> nudata natantum 
<anth. lat. 387.5> Iugera calcet homo. pelagus fodisse ligones 
<anth. lat. 387.6> Expauit natura maris: subducitur unda, 
<anth. lat. 387.7> Tortilis anfractu liquidus conuerritur imber, 
<anth. lat. 387.8> Oceanumque mouent manibus; mare coclea sorbet. 
<anth. lat. 388.1> Vectum Pegaseo uolucri pendente caballo 
<anth. lat. 388.2> Compita senserunt Bellerephonta deum. 
<anth. lat. 388.3> Cuius iter uacuos et calcans ungula uentos 
<anth. lat. 388.4><>
<anth. lat. 389.1> Dum mundum Natura potens terramque dicaret, 
<anth. lat. 389.2> Sol dedit ipse diem. horrentia nubila caelo 
<anth. lat. 389.3> Dispulit et faciem roseo diffudit in orbe. 
<anth. lat. 389.4> Pulcra serenigero fulserunt sidera motu. 
<anth. lat. 389.5> Nam chaos est sine sole dies. tum discere lucem 
<anth. lat. 389.6> Coepimus et croceum caeli sentire teporem. 
<anth. lat. 389.7> Gurgite de roseo surgunt ex more iugales: 
<anth. lat. 389.8> Naribus elatis efflant e pectore lucem. 
<anth. lat. 389.9> Sol rumpit tenebras, rutiloque ut fulget ab ortu, 
<anth. lat. 389.10> Spargit in aethereos flammantia lumina campos. 
<anth. lat. 389.11> Haec armenta hominesque simul dant semina rerum, 
<anth. lat. 389.12> Hinc alites, pecudum hinc genus et genus omne natantum, 
<anth. lat. 389.13> Quod caelum, quod terra tenet, quod sustinet aequor. 
<anth. lat. 389.14> Hinc calor infusus, totum qui continet orbem, 
<anth. lat. 389.15> Dulcia mellifluae dum pandit munera uitae. 
<anth. lat. 389.16> Ast ubi iam Titan croceum conscendit in orbem 
<anth. lat. 389.17> Fluctibus ac nitidum tollit caput aethera in altum, 
<anth. lat. 389.18> Cuncta patent, quaecumque tacens nox clauserat atra, 
<anth. lat. 389.19> Et siluae campique uirent et florea rura. 
<anth. lat. 389.20> Tunc placidum iacet omne mare et uernantibus undis 
<anth. lat. 389.21> Flumina: per tremulos currit lux aurea fluctus. 
<anth. lat. 389.22> Sic regit imperium mundi, sic tempora sancit. 
<anth. lat. 389.23> Mox tamen alipedum gemmantia lora rigescunt 
<anth. lat. 389.24> Aureus axis inest, currus ardescit ab auro, 
<anth. lat. 389.25> Dum pretio fulgens imitatur lumina Phoebi. 
<anth. lat. 389.26> Hic solus uiget orbe deus, quem cernere nobis 
<anth. lat. 389.27> Fas nimis est, mireque iuuat per florea rura. 
<anth. lat. 389.28> O mirum uirtutis opus, quod flamma gubernat! 
<anth. lat. 389.29> Nec non igne suo praestat cum lumine sensus, 
<anth. lat. 389.30> Hinc corpus, hinc uita redit, hinc cuncta resurgunt. 
<anth. lat. 389.31> Namque docet Phoenix, ustis reparata fauillis 
<anth. lat. 389.32> Omnia Phoebeo uiuescere corpora tactu. 
<anth. lat. 389.33> Haec uitam de morte petit, post fata uigorem, 
<anth. lat. 389.34> Nascitur ut pereat, perit ut nascatur ab igni, 
<anth. lat. 389.35> Vna cadit totiens surgitque ac deficit una: 
<anth. lat. 389.36> Rupe sedet, capitur radiis, et lumine Phoebi 
<anth. lat. 389.37> Suscipit immissum recidiua morte calorem. 
<anth. lat. 389.38> Sol qui purpureo diffundit lumine terras, 
<anth. lat. 389.39> Sol cui uernanti tellus respirat odorem, 
<anth. lat. 389.40> Sol cui picta uirent fecundo gramine prata, 
<anth. lat. 389.41> Sol speculum caeli, diuini numinis instar, 
<anth. lat. 389.42> Sol semper iuuenis, rapidum qui dirigit axem, 
<anth. lat. 389.43> Sol facies mundi caelique uolubile templum, 
<anth. lat. 389.44> Sol Liber, Sol alma Ceres, Sol Iuppiter ipse, 
<anth. lat. 389.45> Sol frater Triuiae, insunt cui nomina mille, 
<anth. lat. 389.46> Sol qui quadriiugo diffundit lumina curru, 
<anth. lat. 389.47> Sol et Hyperboreo fulget matutinus in ortu 
<anth. lat. 389.48> Sol reddit cum luce diem, Sol pingit Olympum. 
<anth. lat. 389.49> Sol aestas, autumnus, hiems, Sol uer quoque gratum, 
<anth. lat. 389.50> Sol saeclum mensisque, dies Sol, annus et hora, 
<anth. lat. 389.51> Sol globus aethereus, Sol est lux aurea mundi. 
<anth. lat. 389.52> Sol bonus agricolis, nautis quoque prosper in undis, 
<anth. lat. 389.53> Sol repetit quaecumque potest transcendere semper. 
<anth. lat. 389.54> Sol cui sereno pallescunt sidera motu, 
<anth. lat. 389.55> Sol cui tranquillo resplendet lumine pontus, 
<anth. lat. 389.56> Sol cui cuncta licet rapido lustrare calore, 
<anth. lat. 389.57> Sol cui surgenti resonat leuis unda canorem, 
<anth. lat. 389.58> Sol cui mergenti seruat maris unda teporem, 
<anth. lat. 389.59> Sol mundi caelique decus, Sol omnibus idem, 
<anth. lat. 389.60> Sol noctis lucisque decus, Sol finis et ortus. 
<anth. lat. 390.1> Aurea concordi quae fulgent fila metallo 
<anth. lat. 390.2> Setarum cumulis consociare uolo: 
<anth. lat. 390.3> Sericeum tegmen, gemmantia texta Laconum 
<anth. lat. 390.4> Pellibus hircinis aequiperanda loquor: 
<anth. lat. 390.5> Nobilis horribili iungatur purpura burrae, 
<anth. lat. 390.6> Nectatur plumbo fulgida gemma graui: 
<anth. lat. 390.7> Sit captiua sui nunc margarita nitoris 
<anth. lat. 390.8> Et clausa obscuro fulgeat in chalybe: 
<anth. lat. 390.9> Lingonico pariter claudatur in aere smaragdus, 
<anth. lat. 390.10> Compar silicibus nunc hyacinthus eat: 
<anth. lat. 390.11> Rupibus atque molis similis dicatur iaspis, 
<anth. lat. 390.12> Eligat infernum iam modo luna chaos: 
<anth. lat. 390.13> Nunc etiam urticis mandemus lilia iungi, 
<anth. lat. 390.14> Purpureamque rosam dira cicuta premat: 
<anth. lat. 390.15> Nunc simul optemus despectis piscibus ergo 
<anth. lat. 390.16> Delicias magni nullificare freti: 
<anth. lat. 390.17> Auratam crassantus amet, saxatilis anguem, 
<anth. lat. 390.18> Limacem pariter nunc sibi tructa petat: 
<anth. lat. 390.19> Altaque iungatur uili cum uulpe leaena, 
<anth. lat. 390.20> Perspicuam lyncem simius accipiat: 
<anth. lat. 390.21> Iungatur nunc cerua asino, nunc tigris onagro, 
<anth. lat. 390.22> Iungatur fesso concita damma boui: 
<anth. lat. 390.23> Nectareum uitient nunc lasera tetra rosatum 
<anth. lat. 390.24> Mellaque cum fellis sint modo mixta malis: 
<anth. lat. 390.25> Gemmantem sociemus aquam luteumque barathrum, 
<anth. lat. 390.26> Stercoribus mixtis fons eat irriguus: 
<anth. lat. 390.27> Praepes funereo cum uulture ludat hirundo, 
<anth. lat. 390.28> Cum bubone graui nunc philomela sonet: 
<anth. lat. 390.29> Tristis perspicua sit cum perdice cauannus 
<anth. lat. 390.30> Iunctaque cum coruo pulcra columba cubet: 
<anth. lat. 390.31> Haec monstra incertis mutent sibi tempora fatis; 
<anth. lat. 390.32> Rusticus et seruus sic petat Eucheriam! 
<anth. lat. 391.1> Ceruus aper coluber non cursu dente ueneno 
<anth. lat. 391.2> Vitarunt ictus, Maioriane, tuos. 
<anth. lat. 392.1> Vt belli sonuere tubae, uiolenta peremit 
<anth. lat. 392.2> Hippolyte Teuthranta, Lyce Clonon, Oebalon Alce, 
<anth. lat. 392.3> Oebalon ense, Clonon iaculo, Teuthranta sagitta. 
<anth. lat. 392.4> Oebalus ibat equo, curru Clonus, at pede Teuthras, 
<anth. lat. 392.5> Plus puero Teuthras, puer Oebalus, at Clonus heros. 
<anth. lat. 392.6> Figitur ora Clonus, latus Oebalus, ilia Teuthras. 
<anth. lat. 392.7> Iphicli Teuthras, Dorycli Clonus, Oebalus Idae; 
<anth. lat. 392.8> Argolicus Teuthras, Moesus Clonus, Oebalus Arcas. 
<anth. lat. 393.1> Almo Theon Thyrsis orti sub colle Pelori 
<anth. lat. 393.2> Semine disparili: Laurente Lacone Sabina. 
<anth. lat. 393.3> Vite Sabina, Lacon sulco, sue cognita Laurens. 
<anth. lat. 393.4> Thyrsis oues, uitulos Theon egerat, Almo capellas, 
<anth. lat. 393.5> Almo puer pubesque Theon et Thyrsis ephebus; 
<anth. lat. 393.6> Canna Almo, Thyrsis stipula, Theon ore melodus. 
<anth. lat. 393.7> Nais amat Thyrsin, Glauce Almona, Nisa Theonem; 
<anth. lat. 393.8> Nisa rosas, Glauce uiolas dat, lilia Nais. 
<anth. lat. 394.1> Dira patet Iani Romanis ianua bellis. 
<anth. lat. 394.2> Vota deo Diti Februa mensis habet. 
<anth. lat. 394.3> Incipe, Mars, anni felicia fata reducti. 
<anth. lat. 394.4> Tunc Aries Veneri lutea serta legit. 
<anth. lat. 394.5> Dulcia, Maie, tuis ducis hexagona nonis. 
<anth. lat. 394.6> Arce poli Geminos Iunius ecce locat. 
<anth. lat. 394.7> Iulius ardenti diuertit lumina soli. 
<anth. lat. 394.8> Aera flammigero cuncta Leone calent. 
<anth. lat. 394.9> Poma legit Virgo maturi mitia solis. 
<anth. lat. 394.10> Fundit et October uina Falerna lacis. 
<anth. lat. 394.11> Aret tota soli species ui dura Nepai. 
<anth. lat. 394.12> Vde December, amat te genialis hiems. 
<anth. lat. 395.1> Hic Iani mensis sacer est (en aspice ut aris 
<anth. lat. 395.2> Tura micent, sumant ut pia iura Lares), 
<anth. lat. 395.3> Annorum saeclique caput, natalis honorum, 
<anth. lat. 395.4> Purpureos fastis qui numerat proceres. 
<anth. lat. 395.5> At quem caeruleus nodo constringit amictus 
<anth. lat. 395.6> Quique paludicolam prendere gaudet auem, 
<anth. lat. 395.7> Daedala quem iactu pluuio circumuenit Iris, 
<anth. lat. 395.8> Romuleo ritu Februa mensis habet. 
<anth. lat. 395.9> Cinctum pelle lupae promptum est cognoscere mensem: 
<anth. lat. 395.10> Mars olli nomen, Mars dedit exuuias. 
<anth. lat. 395.11> Tempus uer<num> aedus petulans et garrula hirundo 
<anth. lat. 395.12> Indicat et sinus(==SI+NUS) lactis et herba uirens. 
<anth. lat. 395.13> Contectam myrto Venerem ueneratur Aprilis: 
<anth. lat. 395.14> Lumen ueris habet, quo nitet alma Thetis. 
<anth. lat. 395.15> Cereus et dextra flammas diffundit odoras, 
<anth. lat. 395.16> Balsama nec desunt, quis redolet Paphie. 
<anth. lat. 395.17> Cunctas ueris opes et picta rosaria gemmis 
<anth. lat. 395.18> Liniger in calathis, aspice, Maius habet, 
<anth. lat. 395.19> Mensis Atlantigenae dictus cognomine Maiae, 
<anth. lat. 395.20> Quem merito multum diligit Vranie. 
<anth. lat. 395.21> Nudus membra dehinc solares respicit horas 
<anth. lat. 395.22> Iunius ac Phoebum flectere monstrat iter. 
<anth. lat. 395.23> Lampas maturas Cereris designat aristas 
<anth. lat. 395.24> Floralisque fugas lilia fusa docent. 
<anth. lat. 395.25> Ecce coloratos ostentat Iulius artus, 
<anth. lat. 395.26> Crines cui rutilos spicea serta ligat. 
<anth. lat. 395.27> Morus sanguineos praebet grauidata racemos, 
<anth. lat. 395.28> Quae medio Cancri sidere laeta uiret. 
<anth. lat. 395.29> Fontanos latices et lucida pocula uitro 
<anth. lat. 395.30> Cerne ut demerso torridus ore bibat 
<anth. lat. 395.31> Aeterno regni signatus nomine mensis, 
<anth. lat. 395.32> Latona genitam quo perhibent Hecaten. 
<anth. lat. 395.33> Turgentes acinos uarias et praesecat uuas 
<anth. lat. 395.34> September, sub quo mitia poma iacent, 
<anth. lat. 395.35> Captiuam filo gaudens religasse lacertam, 
<anth. lat. 395.36> Quae suspensa manu mobile ludit opus. 
<anth. lat. 395.37> Dat prensum leporem cumque ipso palmite fetus 
<anth. lat. 395.38> October; pinguis dat tibi ruris aues. 
<anth. lat. 395.39> Iam Bromios spumare lacus et musta sonare 
<anth. lat. 395.40> Apparet: uino uas calet ecce nouo. 
<anth. lat. 395.41> Carbaseos post hunc artus indutus amictus 
<anth. lat. 395.42> Memphidos antiquae sacra deamque colit, 
<anth. lat. 395.43> A quo uix auidus sistro compescitur anser 
<anth. lat. 395.44> Deuotusque satis incola Memphideis. 
<anth. lat. 395.45> Annua sulcatae +coniecti semina terrae 
<anth. lat. 395.46> Pascit hiems; Pluuio de Ioue cuncta madent. 
<anth. lat. 395.47> Aurea nunc reuocet Saturno festa December: 
<anth. lat. 395.48> Nunc tibi cum domino ludere, uerna, licet. 
<anth. lat. 414.1> Marmoreo Licinus tumulo iacet, at Cato nullo, 
<anth. lat. 414.2> Pompeius paruo. credimus esse deos? 
<anth. lat. 480.1> Pes est spondius, longa qui constat utraque. 
<anth. lat. 480.2> Hunc contra pariambus erit gemina breue iunctus. 
<anth. lat. 480.3> Longa breuisque pedem faciet postlata trochaeum. 
<anth. lat. 480.4> At praelata breuis longae concludet iambum. 
<anth. lat. 480.5> Dactylus ex longa ueniet breuibusque duabus. 
<anth. lat. 480.6> Idem anapaestus erit, breuibus si coeperit ante. 
<anth. lat. 480.7> Cum breuis una duas distinguit syllaba longas, 
<anth. lat. 480.8> Creticus est ............ 
<anth. lat. 484.1> Quattuor a quadro consurgunt limite uenti, 
<anth. lat. 484.2> Hos circum gemini dextra laeuaque iugantur 
<anth. lat. 484.3> Atque ita bis seno circumdant flamine mundum. 
<anth. lat. 484.4> Primus Aparctias Arctoo spirat ab axe: 
<anth. lat. 484.5> Huic nostra nomen lingua est Septentrio fictum. 
<anth. lat. 484.6> Circius hinc dextro gelidus circumtonat antro; 
<anth. lat. 484.7> Thrascian Graeci propria dixere loquella. 
<anth. lat. 484.8> Huic laeuus Boreas glaciali turbine mugit; 
<anth. lat. 484.9> Frigidus hic Aquilo nostris uocitatur in oris. 
<anth. lat. 484.10> At Subsolanus medio flat rectus ab ortu; 
<anth. lat. 484.11> Graecus Aphelioten apto quem nomine signat. 
<anth. lat. 484.12> Huic Vulturnus adest, dextra qui parte leuatur; 
<anth. lat. 484.13> Attica Caecian Grais quem littera signat. 
<anth. lat. 484.14> Nubifero flatu laeuum latus inrigat Eurus, 
<anth. lat. 484.15> Dorica quem simili designat nomine lingua. 
<anth. lat. 484.16> At Notus e medio solis dat flamina cursu: 
<anth. lat. 484.17> Austrum rite uocant, quia nubila flatibus haurit. 
<anth. lat. 484.18> Euronotus cui dexter adest, quem nomine mixto 
<anth. lat. 484.19> Euroaustrum(==E.URO.A.USTRUM) Latia dixerunt uoce Latini. 
<anth. lat. 484.20> Libonotus laeuam calidis attaminat auris; 
<anth. lat. 484.21> Aestibus inmensis ardens Austroafricus hic est. 
<anth. lat. 484.22> Abscessum solis Zephyri tuba florea seruat, 
<anth. lat. 484.23> Italia nomen cui fixum est uoce Fauoni. 
<anth. lat. 484.24> Huic dextram tangit dictus Lips Atthide lingua; 
<anth. lat. 484.25> Africus hinc propria ueniens regione uocatur. 
<anth. lat. 484.26> At tu, Core, fremis Zephyri de parte sinistra; 
<anth. lat. 484.27> Argesten Grai uocitant cognomine prisco. 
<anth. lat. 485.1> Collibitum est nobis, in lexi schemata quae sunt, 
<anth. lat. 485.2> Trino ad te, Messi, perscribere singula uersu, 
<anth. lat. 485.3> Et prosa et uersu pariter praeclare uirorum! 
<anth. lat. 485.4> Particulae membra efficiunt, haec circuitum omnem. 
<anth. lat. 485.5> Particula est comma. ut uersu tria commata in illo: 
<anth. lat. 485.6>"Arcadiam petis, inmensum petis, haud tribuam istud." 
<anth. lat. 485.7> Membra ea sunt, quae cola uocant; ea circuitum explent. 
<anth. lat. 485.8>"Nam qui eadem uult ac non uult", colon facit unum. 
<anth. lat. 485.9> Huic adiunge sequens: "is demum est firmus amicus." 
<anth. lat. 485.10> Circuitus, peri - quam dicunt - odos, orta duobus 
<anth. lat. 485.11> Membris, ut praedicta, uenit tetracolon adusque. 
<anth. lat. 485.12> Nam si plura itidem iungas, oratio fiet. 
<anth. lat. 485.13> Est reflexio, cum contra reflectimu~ dicta. 
<anth. lat. 485.14>"Non expecto tuam mortem, pater" inquit. at ille 
<anth. lat. 485.15>"Immo", ait, expectes oro neue interimas me." 
<anth. lat. 485.16> Permutatio fit, uice cum conuertimu~ uerba. 
<anth. lat. 485.17>"Sumere iam cretos, non sumptos cernere amicos." 
<anth. lat. 485.18>"Quom queo, tempus abest; quom tempus adest "nequeo" inquit. 
<anth. lat. 485.19> Differitas fit, differre hoc ubi dicimus illi. 
<anth. lat. 485.20>"Excitat hunc cantus galli, te bucina torua. 
<anth. lat. 485.21> Te ciet armatus uictus, huic otia cordi." 
<anth. lat. 485.22> Oppositum dico, contra cum opponimu~ quaedam. 
<anth. lat. 485.23>"Doctor tute, ego discipulus." "Tu scriba, ego censor." 
<anth. lat. 485.24>"Histrio tu, spectator ego; adque ego sibilo, tu exis." 
<anth. lat. 485.25> Redditio causae porro est, cum, cur ita, dico. 
<anth. lat. 485.26>"Audi, etsi durum est; nam uerum quod graue primo 
<anth. lat. 485.27> Consilium acciderit, fit iucundum utilitate." 
<anth. lat. 485.28> At si aduersa mihi referam, relatio fiet. 
<anth. lat. 485.29>"Sed moueas te, lucifugus, sis in medio audax!" 
<anth. lat. 485.30>+"Landes inductus cui pes malus optige ambos."+ 
<anth. lat. 485.31> Fit responsio ad haec, quae contra fingimu~ dici. 
<anth. lat. 485.32>"Irascetur: sperne. dabit damnum: reparabis. 
<anth. lat. 485.33> Caedet: ne toleres. at sum minor: emorere, inquam." 
<anth. lat. 485.34> Est repetitio, cum uerbo saepe incipio <uno>. 
<anth. lat. 485.35>"Ipse epulans, ipse exposcens laeta omnia nuptae, 
<anth. lat. 485.36> Ipse patrem prolemque canens, idem ipse peremit." 
<anth. lat. 485.37> Desitio contra, cum uerbo desino in uno. 
<anth. lat. 485.38>"Vt possem, fecit fatum; dedit haec mihi fatum: 
<anth. lat. 485.39> Si perdam, abstulerit fatum; regit omnia fatum." 
<anth. lat. 485.40> Haec duo coniunctim faciunt, communio uti sit. 
<anth. lat. 485.41>"Vis callere aliquid: discas. uis nobilitari 
<anth. lat. 485.42> Ingenio: discas. uis famam temnere: discas." 
<anth. lat. 485.43> Fit replicatio, si gemines iteramine quaedam. 
<anth. lat. 485.44>"Ibo in eum, sit uel pollens ut fulmine dextra, 
<anth. lat. 485.45> Pollens fulmine dextra, fero his praedita ferro." 
<anth. lat. 485.46> Est breuitas, raptim paucis cum dicimu~ multa. 
<anth. lat. 485.47>"Mentem contempla; nam consilio ualuit: fors 
<anth. lat. 485.48> Decepit." "Si peccat, homo est. concede; fatetur." 
<anth. lat. 485.49> Si uerbum diuerse iteres, distinctio fiet. 
<anth. lat. 485.50>"Cuiuis hoc homini dones: homo si modo, nolit." 
<anth. lat. 485.51>"O mulier, uere mulier! scelera omnia in hoc sunt." 
<anth. lat. 485.52> Multiiugum dico, articulis quod pluribu~ iungo. 
<anth. lat. 485.53>"Ille hunc fallit, at hic gaudet, nos uero timemus 
<anth. lat. 485.54> Praesertim in peregri ne fas abrumpere tentet." 
<anth. lat. 485.55> Abiunctum contra est, si nullis singula necto. 
<anth. lat. 485.56>"Cognoscas, qui sis, cures te, uir sapiens sis, 
<anth. lat. 485.57>+Et prius uerbis time illum quaelibet unum."+ 
<anth. lat. 485.58>+Disparsum reddo, quod passum non ordine reddo+ 
<anth. lat. 485.59>"Ambo Iouis merito proles, uerum ille equitando 
<anth. lat. 485.60> Insignis Castor, catus hic pugilamine Pollux." 
<anth. lat. 485.61> Fit percursio, percurro cum singula raptim. 
<anth. lat. 485.62>"Vim maiorem haud inueniet, parilem similemue 
<anth. lat. 485.63> Vincemus, non audebit certare minore." 
<anth. lat. 485.64> Fit conexio, posterius si necto priori. 
<anth. lat. 485.65>"Cum sensi, dixi; cum dixissem, inde suasi(==SUASI); 
<anth. lat. 485.66> Cum suasissem, abii; simul atque abii, indupetraui." 
<anth. lat. 485.67> Illa resumptio fit, quaedam cum dicta resumo. 
<anth. lat. 485.68>"Cognitus est nobis, iam cognitus, ac bene noui." 
<anth. lat. 485.69>"Tu uero sapiens +cunctis, immo ipsa Minerua." 
<anth. lat. 485.70> Fit concessio, cum quiduis concedimus optet. 
<anth. lat. 485.71>"Nesciuit uel non potuit uel noluit: ut uis, 
<anth. lat. 485.72> Pone, tibi permitto; tamen non debuit uti." 
<anth. lat. 485.73> Intersertio, cum inseritur sententia quaedam. 
<anth. lat. 485.74>"Pollet enim forma, quod regnum aetatis habendum est, 
<anth. lat. 485.75> Fortuna, quae sola potest quemcumque beare." 
<anth. lat. 485.76> Fit geminatio, cum sensus geminamus eosdem. 
<anth. lat. 485.77>"Thebae autem, Thebae, uicina urbs inclytaque olim." 
<anth. lat. 485.78>"Mi nate, o mi nate, meae spes sola senectae." 
<anth. lat. 485.79> Exclamatio ea est, quam ut motus reddo repente. 
<anth. lat. 485.80>"A, postquam uictum uideo me, tu improba et amens, 
<anth. lat. 485.81> Fortuna, es, quos sublimas mox ipsa premendo." 
<anth. lat. 485.82> Fit parimembre, ubi membra +aequa et circuitus sunt. 
<anth. lat. 485.83>"Cui nec finis adest cupiendi nec modus exstat 
<anth. lat. 485.84> Vtendi, citus in dando est, celer in repetendo." 
<anth. lat. 485.85> Cum priuis propria attribuas, fit distribuela. 
<anth. lat. 485.86>"Huic furta in manibus, fuga plantis, uentre sagina." 
<anth. lat. 485.87>"Tu sumptu pauper, dando dis, ingenio rex." 
<anth. lat. 485.88> At remeatio fit, cum rursus me redigo ad rem. 
<anth. lat. 485.89>"Verum longius excessi nec tempore in ipso 
<anth. lat. 485.90> Fortasse indulgens animis: ergo redeo illuc." 
<anth. lat. 485.91> Fit uariatio, cum simili re nomina muto. 
<anth. lat. 485.92>"Regnauit Libyco generi, regnauit et Argis 
<anth. lat. 485.93> Inachiis, dominatus item est apud Oebaliam arcem." 
<anth. lat. 485.94> Declinatio, cum uerbo declino parumper. 
<anth. lat. 485.95>"A primo puerum rectum est condiscere recte." 
<anth. lat. 485.96>"Dignos digna manent, plerumque bonis bene uortit." 
<anth. lat. 485.97> Definitio fit, cum rem definio pro me. 
<anth. lat. 485.98>"Diligere, hoc prorsum est uelle id, <quod> prosiet illi: 
<anth. lat. 485.99> Nam qui ad se reuocat quod uult, mihi sese amat ipse." 
<anth. lat. 485.100> Confine est, simili fini cum claudimu~ quaedam. 
<anth. lat. 485.101>"Quom minus indignatur, ibi magis insidiatur, 
<anth. lat. 485.102> Vt metuas noxam, si non ostenderit iram." 
<anth. lat. 485.103> Aequeclinatum est, quod casu promimus uno. 
<anth. lat. 485.104>"Auxilium, non consilium, rata, non cata uerba, 
<anth. lat. 485.105> Rem, non spem, factum, non dictum quaerit amicus." 
<anth. lat. 485.106> Multiclinatum contra, uariantibu~ quod fit. 
<anth. lat. 485.107>"Tu solus sapiens, tibi cuncti cedere debent, 
<anth. lat. 485.108> A te consilium petere et tua dicta probare." 
<anth. lat. 485.109> Supparile est, alia aequisono si nomine dicas. 
<anth. lat. 485.110>"Mobilitas, non nobilitas." "bona gens, mala mens est." 
<anth. lat. 485.111>"Diuidiae, non diuitiae." "tibi uilla fauilla est." 
<anth. lat. 485.112> Est subnexio, propositis subnectere quaeque. 
<anth. lat. 485.113>"At nos non ut tu: nos simplicitate, tu arte." 
<anth. lat. 485.114>"Hoc das, hoc adimis nobis: das spes, adimis res." 
<anth. lat. 485.115> Subdistinctio fit, cum rem distinguimus ab re. 
<anth. lat. 485.116>"Dum fortem, quia sit uaecors, comemque uocat se, 
<anth. lat. 485.117> Quod sit prodigus, et clarum, qui infamis habetur." 
<anth. lat. 485.118> Interiectio, cum quaedam medio ordine famur. 
<anth. lat. 485.119>"Huc ut uenimus, interea - nam tempus erat uer, 
<anth. lat. 485.120> Et sacrum Florae et Cereri nemus - imus ad aras." 
<anth. lat. 485.121> Est suffessio, cum sensim pro parte fatemur. 
<anth. lat. 485.122>"Verum Academicus est." "Esto: tamen omnia nulli 
<anth. lat. 485.123> In dubium reuocant." "At quaedam; at pleraque, si uis." 
<anth. lat. 485.124> Anticipatio fit, contraria cum occupo uerba. 
<anth. lat. 485.125>"Credo, ille et flebit multum et iurabit, amicos 
<anth. lat. 485.126> Producet testes: sed uos rem quaerere par est." 
<anth. lat. 485.127>+Adsimula, momento cum simile hoc facio illi. 
<anth. lat. 485.128>"Nam plebeius homo, ut ferme fit libera in urbe 
<anth. lat. 485.129> Regnat ibi, et puncto regnat suffragioloque." 
<anth. lat. 485.130> Inreticentia, cum uerum reticere negamus. 
<anth. lat. 485.131>"Dicere, quod res est, cogor; uos ista, Quirites, 
<anth. lat. 485.132> Vos facitis, dum non dignis donatis honores." 
<anth. lat. 485.133> Propositum, cum proponas, quod deinde repellas. 
<anth. lat. 485.134>"Est ornanda domus spoliis: hic ornat amicam 
<anth. lat. 485.135> Exuuiis. leges discendum est: discit amores." 
<anth. lat. 485.136> Cuncta ad cuncta, ut: "Gens Graia, Afra, Hispanica seruit(==SERVIT); 
<anth. lat. 485.137> Nam partim meritost ultus, partim insidiantes 
<anth. lat. 485.138> Praeuenit, partim uictor uirtute subegit." 
<anth. lat. 485.139> Est conductio conquegregatio, cum adcumulo res. 
<anth. lat. 485.140>"Multa hortantur me: res, aetas, tempus, amici, 
<anth. lat. 485.141> Concilium tantae plebis, praenuntia uatum." 
<anth. lat. 485.142> Conciliatio, diuersum si conciliamus. 
<anth. lat. 485.143>"Prodigus <est> et parcus idem: <nam> nescit uterque 
<anth. lat. 485.144> Vti opibus, peccant ambo; res deterit ambos." 
<anth. lat. 485.145> Teriuga sunt, quae respondent secum ordine trino. 
<anth. lat. 485.146>"Si neque diuitiis polles neque corpore praestas 
<anth. lat. 485.147> Nec corde exsuperas, cur te dicam esse beatum?" 
<anth. lat. 485.148> Fit depictio, cum uerbis ut imagine pingo. 
<anth. lat. 485.149>"Pocula, serta tenens flexa ceruice iacebat, 
<anth. lat. 485.150> Limodes, grauis optutu, madido ore renidens." 
<anth. lat. 485.151> Est correctio, cum in quodam me corrigo dictu. 
<anth. lat. 485.152>"Nam tarde tandem - tarde dico? immo hodie, inquam." 
<anth. lat. 485.153> Vel sic: "non amor est, uerum ardor uel furor iste." 
<anth. lat. 485.154> Fit praeoccursio, si reddas priu~ posteriori. 
<anth. lat. 485.155> Vt: "pluuias cernas nolle istos ac cupere illos: 
<anth. lat. 485.156> Lirantes cupiunt imbrem noluntque uiantes." 
<anth. lat. 485.157> Esse reuersio et in prosa solet, ut fit in istis: 
<anth. lat. 485.158>"Pauxillam ob culpam." "male quod uult." "praecipiti in re." 
<anth. lat. 485.159> Troianos facit ire ut diuus Homerus "aues ut." 
<anth. lat. 485.160> Transcensus porro est, cum intersita pendula claudo. 
<anth. lat. 485.161>"Atque ego, quod negat hic uiuis, ius eripit omne, 
<anth. lat. 485.162> Fas abolet, laedit leges, haec omnia mitto." 
<anth. lat. 485.163> Exaduersio fit, minimis si maxima monstres. 
<anth. lat. 485.164>"Non parua est res, qua de agitur" pro "maxima res est," 
<anth. lat. 485.165> Vt dictust Aiax "non infortissimu~ Graium." 
<anth. lat. 485.166> Nexum est si uarias res uno nectimu~ uerbo. 
<anth. lat. 485.167>"Oebalon ense ferit, Lycon hasta, Pedason arcu." 
<anth. lat. 485.168> Nam mediost "ferit" et fini pote principioque. 
<anth. lat. 485.169> Si uerbum uarie mutes, uariatio fiet. 
<anth. lat. 485.170>"Quis nos propter te dilexit? quando aliquem tu 
<anth. lat. 485.171> Iuuisti? quas res gessisti? cur ita abundas?" 
<anth. lat. 485.172> Fit mutatio multimodis. "Bello Africa flagrat," 
<anth. lat. 485.173> Afros cum dicas bellare. et tempora quando 
<anth. lat. 485.174> Et casus numerosque figurando uariamus. 
<anth. lat. 485.175> Fit defectio, cum uerbum, quod subtraho grate, 
<anth. lat. 485.176> Defit. "Curat enim nemo nec corrigit hanc rem, 
<anth. lat. 485.177> Sed culpat." quippe hic "quisquam" subtraximu~ grate. 
<anth. lat. 485.178> Exuperatio fit, cum causa appono decoris, 
<anth. lat. 485.179> Quod uacat, ut: "quarta uix demum exponimur hora:" 
<anth. lat. 485.180>"Saucius ille leo" quia "uix" pote tollere et "ille". 
<anth. lat. 485.181> Est autem circum illa locutio "bucera saecla" 
<anth. lat. 485.182><>
<anth. lat. 485.183>"Fac discas" pro "disce", et pro "dic" "dice loquendo." 
<anth. lat. 485.184> Si plenum cumules, adsignificatio fiet. 
<anth. lat. 485.185> Vt: "mihi non placet hoc animo." quippe <"hoc> animo" aufer, 
<anth. lat. 485.186> Et nihilo minus est plenum; uerum auxerit illud. 
<anth. lat. 485b.1> Iustius inuidia nihil est, quae protinus ipsum 
<anth. lat. 485b.2> Auctorem rodit excruciatque animum. 
<anth. lat. 486.1> Pondera Paeoniis ueterum memorata libellis 
<anth. lat. 486.2> Nosse iuuat. pondus rebus natura locauit 
<anth. lat. 486.3> Corporeis: elementa suum regit omnia pondus. 
<anth. lat. 486.4> Pondere terra manet: uacuus quoque ponderis aether 
<anth. lat. 486.5> Indefessa rapit uoluentis sidera mundi. 
<anth. lat. 486.6> Ordiar a minimis, post haec maiora sequentur. 
<anth. lat. 486.7> Nam maius nihil est aliud quam multa minora. 
<anth. lat. 486.8> Semioboli duplum est obolus, quem pondere duplo 
<anth. lat. 486.9> Gramma uocant, scriptum nostri dixere priores. 
<anth. lat. 486.10> Semina sex alii siliquis latitantia curuis 
<anth. lat. 486.11> Attribuunt scriplo, lentis uel grana bis octo, 
<anth. lat. 486.12> Aut totidem speltas numerant tristesue lupinos 
<anth. lat. 486.13> Bis duo; sed si par generatim his pondus inesset, 
<anth. lat. 486.14> Seruarent eadem diuersae pondera gentes. 
<anth. lat. 486.15> Nunc uariant: etenim cuncta haec non foedere certo 
<anth. lat. 486.16> Naturae, sed lege ualent hominumque repertis. 
<anth. lat. 486.17> Scripla tria dragmam uocitant, quo pondere doctis 
<anth. lat. 486.18> Argenti facilis signatur nummus Athenis; 
<anth. lat. 486.19> Olceque a dragma non re sed nomine differt. 
<anth. lat. 486.20> Dragmam si gemines, erit is quem dicier audis 
<anth. lat. 486.21> Sicilicum: dragmae scriplum si adiecero, fiet 
<anth. lat. 486.22> Sextula quae fertur; nam sex his uncia constat. 
<anth. lat. 486.23> Sextula cum dupla est, ueteres dixere duellam. 
<anth. lat. 486.24> Vncia fit dragmis bis quattuor; unde putandum 
<anth. lat. 486.25> Grammata dicta, quod haec uiginti et quattuor in se 
<anth. lat. 486.26> Vncia habet: tot enim formis uox nostra notatur, 
<anth. lat. 486.27> Horis quot mundus peragit noctemque diemque. 
<anth. lat. 486.28> Vnciaque in libra pars est quae mensis in anno. 
<anth. lat. 486.29> Haec magno Latio libra est gentique togatae: 
<anth. lat. 486.30> Attica nam minor est: ter quinque hanc denique dragmis 
<anth. lat. 486.31> Et ter uicenis tradunt explerier unam. 
<anth. lat. 486.32> Accipe praeterea, paruo quam nomine Grai 
<anth. lat. 486.33> Mnam uocitant nostrique minam dixere priores. 
<anth. lat. 486.34> Centum hae sunt dragmae; quod si decerpseris illis 
<anth. lat. 486.35> Quattuor, efficies hanc nostram denique libram; 
<anth. lat. 486.36> Attica quae fiet, si quartam dempseris unam. 
<anth. lat. 486.37> Cecropium superest post haec uocitare talentum 
<anth. lat. 486.38> Sexaginta minas, seu uis, sex milia dragmas, 
<anth. lat. 486.39> Quod summum doctis perhibetur pondus Athenis; 
<anth. lat. 486.40> Nam nihil his oboloue minus maiusue talento. 
<anth. lat. 486.41> Nunc dicam, solidae quae sit diuisio librae 
<anth. lat. 486.42> Siue assis (nam sic legum dixere periti), 
<anth. lat. 486.43> Ex quo quod soli capimus perhibemur habere, 
<anth. lat. 486.44> Dicimur aut partis domini pro partibus huius. 
<anth. lat. 486.45> Vncia si librae desit, dixere deuncem, 
<anth. lat. 486.46> Ac si sextantem retrahas, erit ille decuncis. 
<anth. lat. 486.47> Sed nullum reliquo nomen semuncia certum 
<anth. lat. 486.48> Dempta dabit, neque <quae> est huius sescuncia triplex. 
<anth. lat. 486.49> Dodrantem reliquum uocitant quadrante retracto; 
<anth. lat. 486.50> Cumque triens desit, bessem dixere priores. 
<anth. lat. 486.51> Idem septuncem dempto quincunce uocarunt. 
<anth. lat. 486.52> Post haec semissis solidi pars maxima fertur; 
<anth. lat. 486.53> Nam quae dimidium superat, pars esse negatur, 
<anth. lat. 486.54> Vt docuit tenui scribens in puluere Musa. 
<anth. lat. 486.55> Cetera dicta prius, quibus est semuncia maior. 
<anth. lat. 486.56> Haec de ponderibus: superest pars altera nobis 
<anth. lat. 486.57> Vmida metiri, seu frugum semina malis. 
<anth. lat. 486.58> Cuius principio nobis pandetur origo. 
<anth. lat. 486.59> Pes longo in spatio latoque altoque notetur, 
<anth. lat. 486.60> Angulus ut par sit quem claudit linea triplex, 
<anth. lat. 486.61> Quattuor et medium quadris cingatur inane: 
<anth. lat. 486.62> Amphora fit cybus hic, quam ne uiolare liceret, 
<anth. lat. 486.63> Sacrauere Ioui Tarpeio in monte Quirites. 
<anth. lat. 486.64> Huius dimidium fert urna, ut <et> ipsa medimni 
<anth. lat. 486.65> Amphora, terque capit modium; sextarius istum 
<anth. lat. 486.66> Sedecies haurit, quot soluitur in digitos pes. 
<anth. lat. 486.67> At cotylas, quas si placeat dixisse licebit 
<anth. lat. 486.68> Eminas, recipit geminas sextarius unus, 
<anth. lat. 486.69> Quis quater adsumptis fit Graio nomine choenix. 
<anth. lat. 486.70> Adde duos, chus fit, uulgo qui est congius idem, 
<anth. lat. 486.71> E quo sextari nomen fecisse priores 
<anth. lat. 486.72> Crediderim, quod eos recipit sex congius unus. 
<anth. lat. 486.73> At cotyle cyathos bis ternos una receptat. 
<anth. lat. 486.74> Sed cyatho nobis pondus quoque saepe notatur. 
<anth. lat. 486.75> Bis quinae hunc faciunt dragmae, si adpendere malis: 
<anth. lat. 486.76> Oxybaphon fiet, si quinque addantur ad istas. 
<anth. lat. 486.77> At mystrum cyathi quarta est; sed tertia mystri 
<anth. lat. 486.78> Quam uocitant chemen, capit haec coclearia bina. 
<anth. lat. 486.79> Quod si mensurae pondus conponere fas est, 
<anth. lat. 486.80> Sextari cyathus pars est quae est uncia librae; 
<anth. lat. 486.81> Nec non oxybaphi similis sescuncia fiet, 
<anth. lat. 486.82> Sicilicumque tibi mystro simulare licebit. 
<anth. lat. 486.83> Coclear extremum est scripulique imitabitur instar. 
<anth. lat. 486.84> Attica praeterea discenda est amphora nobis 
<anth. lat. 486.85> Seu cadus: hanc facies, nostrae si adieceris urnam. 
<anth. lat. 486.86> Est et bis decies quem conficit amphora nostra 
<anth. lat. 486.87> Culleus hac maior nulla est mensura liquoris. 
<anth. lat. 486.88> Est etiam terris quas aduena Nilus inundat 
<anth. lat. 486.89> Artaba, cui superest modii pars tertia post tres, 
<anth. lat. 486.90> Namque decem modiis explebitur artaba triplex. 
<anth. lat. 486.91> Illud praeterea ueteres perhibere memento, 
<anth. lat. 486.92> Finitum pondus uarios seruare liquores. 
<anth. lat. 486.93> Nam librae, ut memorant, bessem sextarius addit, 
<anth. lat. 486.94> Seu puros pendas latices seu dona Lyaei. 
<anth. lat. 486.95> Addunt semissem librae labentis oliuae 
<anth. lat. 486.96> Selibramque ferunt mellis superesse bilibri. 
<anth. lat. 486.97> Haec tamen adsensu facili sunt credita nobis: 
<anth. lat. 486.98> Namque nec errantes undis labentibus amnes 
<anth. lat. 486.99> Nec mersi puteis latices aut fonte perenni 
<anth. lat. 486.100> Manantes par pondus habent, non denique uina 
<anth. lat. 486.101> Quae campi et colles nuperue aut ante tulere. 
<anth. lat. 486.102> Quod tibi mechanica promptum est deprendere Musa. 
<anth. lat. 486.103> Ducitur argento tenuiue ex aere cylindrus, 
<anth. lat. 486.104> Quantum inter nodos fragilis producit harundo, 
<anth. lat. 486.105> Cui cono interius modico pars ima grauatur, 
<anth. lat. 486.106> Ne totus sedeat totusue supernatet undis. 
<anth. lat. 486.107> Lineaque a summo tenuis descendit ad imam 
<anth. lat. 486.108> Ducta superficiem, totidemque in frusta secatur, 
<anth. lat. 486.109> Quot scriplis grauis est argenti aerisue cylindrus. 
<anth. lat. 486.110> Hoc cuiusque potes pondus spectare liquoris. 
<anth. lat. 486.111> Nam si tenuis(==TENVIS) erit, maior pars mergitur unda; 
<anth. lat. 486.112> Sin grauior, plures modulos superesse notabis. 
<anth. lat. 486.113> Quod si tantundem laticis sumatur utrimque, 
<anth. lat. 486.114> Pondere praestabit grauior; si pondera secum 
<anth. lat. 486.115> Conuenient, tum maior erit quae tenuior unda est; 
<anth. lat. 486.116> Ac si ter septem numeros texisse cylindri 
<anth. lat. 486.117> Hos uideas latices, illos cepisse ter octo, 
<anth. lat. 486.118> His dragma grauius fatearis pondus inesse. 
<anth. lat. 486.119> Sed refert aequi tantum conferre liquoris, 
<anth. lat. 486.120> Vt grauior superet dragma, quantum expulit undae 
<anth. lat. 486.121> Illius aut huius teretis pars mersa cylindri. 
<anth. lat. 486.122> Haec de mensuris. quarum si signa requires, 
<anth. lat. 486.123> Ex ipsis ueterum poteris cognoscere chartis. 
<anth. lat. 486.124> Nunc aliud partum ingenio trademus eodem. 
<anth. lat. 486.125> Argentum fuluo si quis permisceat auro, 
<anth. lat. 486.126> Quantum id sit quoue hoc possis deprendere pacto, 
<anth. lat. 486.127> Prima Syracosii mens prodidit alta magistri. 
<anth. lat. 486.128> Regem namque ferunt Siculum quam uouerat olim 
<anth. lat. 486.129> Caelicolum regi ex auro statuisse coronam, 
<anth. lat. 486.130> Conpertoque dehinc furto - nam parte retenta 
<anth. lat. 486.131> Argenti tantundem opifex inmiscuit auro - 
<anth. lat. 486.132> Orasse ingenium ciuis, qui mente sagaci, 
<anth. lat. 486.133> Quis modus argenti fuluo latitaret in auro, 
<anth. lat. 486.134> Repperit inlaeso quod dis erat ante dicatum. 
<anth. lat. 486.135> Quod te, quale siet, paucis (aduerte) docebo. 
<anth. lat. 486.136> Lancibus aequatis quibus haec perpendere mos est 
<anth. lat. 486.137> Argenti atque auri quod edax purgauerit ignis 
<anth. lat. 486.138> Impones libras, neutra ut praeponderet, hasque 
<anth. lat. 486.139> Summittes in aquam: quas pura ut ceperit unda, 
<anth. lat. 486.140> Protinus inclinat pars haec, quae sustinet aurum; 
<anth. lat. 486.141> Densius hoc namque est, simul aere crassior unda. 
<anth. lat. 486.142> At tu siste iugum mediique a cardine centri 
<anth. lat. 486.143> Interualla nota, quantum discesserit illinc 
<anth. lat. 486.144> Quotque notis distet suspenso pondere filum. 
<anth. lat. 486.145> Fac dragmis distare tribus. cognoscimus ergo 
<anth. lat. 486.146> Argenti atque auri discrimina; denique libram 
<anth. lat. 486.147> Libra tribus dragmis superat, cum mergitur unda. 
<anth. lat. 486.148> Sume dehinc aurum cui pars argentea mixta est 
<anth. lat. 486.149> Argentique meri par pondus, itemque sub unda 
<anth. lat. 486.150> Lancibus impositum specta: propensior auri 
<anth. lat. 486.151> Materies sub aquis fiet furtumque docebit. 
<anth. lat. 486.152> Nam si ter senis superabitur altera dragmis, 
<anth. lat. 486.153> Sex solas auri libras dicemus inesse, 
<anth. lat. 486.154> Argenti reliquum, quia nil in pondere differt 
<anth. lat. 486.155> Argentum argento, liquidis cum mergitur undis. 
<anth. lat. 486.156> Haec eadem puro deprendere possumus auro, 
<anth. lat. 486.157> Si par corrupti pondus pars altera gestet. 
<anth. lat. 486.158> Nam quotiens ternis pars inlibata grauarit 
<anth. lat. 486.159> Corruptam dragmis sub aqua, tot inesse notabis 
<anth. lat. 486.160> Argenti libras, quas fraus permiscuit auro. 
<anth. lat. 486.161> Pars etiam quaeuis librae, si forte supersit, 
<anth. lat. 486.162> Haec quoque dragmarum simili tibi parte notetur. 
<anth. lat. 486.163> Nec non et sine aquis eadem deprendere furtum 
<anth. lat. 486.164> Ars docuit, quam tu mecum experiare licebit. 
<anth. lat. 486.165> Ex auro finges librili pondere formam, 
<anth. lat. 486.166> Parque ex argento moles siet; ergo duobus 
<anth. lat. 486.167> Dispar erit pondus paribus, quod densius aurum est. 
<anth. lat. 486.168> Post haec ad lancem rediges pondusque requires 
<anth. lat. 486.169> Argenti, nam iam notum est quod diximus auri, 
<anth. lat. 486.170> Idque fac argento grauius sextante repertum. 
<anth. lat. 486.171> Tunc auro, cuius uitium furtumque requiris, 
<anth. lat. 486.172> Finge parem argenti formam pondusque notato: 
<anth. lat. 486.173> Altera quo praestat leuiorque est altera moles, 
<anth. lat. 486.174> Sit semissis onus: potes ex hoc dicere, quantum 
<anth. lat. 486.175> Argenti fuluo mixtum celetur in auro. 
<anth. lat. 486.176> Nam quia semissem triplum sextantis habemus, 
<anth. lat. 486.177> Tres inerunt auri librae, quodque amplius hoc est, 
<anth. lat. 486.178> Quantumcumque siet, fraus id permiscuit auro. 
<anth. lat. 486.179> Causa<que> cur ita sit, prompta est, si discere uerum 
<anth. lat. 486.180> Non pigeat ueterumque animos intendere chartis. 
<anth. lat. 486.181> Nam si disparibus numeris accesserit idem, 
<anth. lat. 486.182> Seruat inaequales itidem, tantumque manebit 
<anth. lat. 486.183> Discrimen quantum fuerat prius, idque notabis, 
<anth. lat. 486.184> Siue in temporibus quaeras, seu pondera rerum 
<anth. lat. 486.185> Seu moles spectare uelis spatiumque locorum. 
<anth. lat. 486.186> Quare diuersis argenti aurique metallis, 
<anth. lat. 486.187> Quis forma ac moles eadem est, par addito pondus: 
<anth. lat. 486.188> Argento solum id crescit, nihil additur auro. 
<anth. lat. 486.189> Sextantes igitur quot tum superesse uidebis, 
<anth. lat. 486.190> In totidem dices aurum consistere libris, 
<anth. lat. 486.191> Parsque itidem librae sextantis parte notetur. 
<anth. lat. 486.192> Quod si forte parem corrupto fingere formam 
<anth. lat. 486.193> Argento nequeas, at mollem sumito ceram. 
<anth. lat. 486.194> Atque breuis facilisque tibi formetur imago 
<anth. lat. 486.195> Siue cybi seu semiglobi teretisue cylindri, 
<anth. lat. 486.196> Parque ex argento simuletur forma nitenti, 
<anth. lat. 486.197> Quarum pondus item nosces. fac denique dragmas 
<anth. lat. 486.198> Bis sex argenti, cerae tres esse repertas: 
<anth. lat. 486.199> Ergo in ponderibus cerae argentique liquebit, 
<anth. lat. 486.200> Si par forma siet, quadrupli discrimen inesse. 
<anth. lat. 486.201> Tum par effigies cera simuletur eadem 
<anth. lat. 486.202> Corruptae, cuius fraudem cognoscere curas. 
<anth. lat. 486.203> Sic iustum pondus, quod lance inueneris aequa, 
<anth. lat. 486.204> In quadruplum duces; quadrupli nam ponderis esset, 
<anth. lat. 486.205> Si foret argenti moles quae cerea nunc sit. 
<anth. lat. 486.206> Cetera iam puto nota tibi (nam diximus ante) 
<anth. lat. 486.207> Quo pacto furtum sine aquis deprendere possis. 
<anth. lat. 486.208> Haec eadem in reliquis poteris spectare metallis. 
<anth. lat. 487a.1> Quid tibi, Mors, faciam, quae nulli parcere nosti? 
<anth. lat. 487a.2> Nescis laetitiam, nescis amare iocos. 
<anth. lat. 487a.3> His ego praeualui toto notissimus orbi, 
<anth. lat. 487a.4> Hinc mihi larga domus, hinc mihi census erat. 
<anth. lat. 487a.5> Gaudebam semper. quid enim, si gaudia desint, 
<anth. lat. 487a.6> Hic uagus ac fallax utile mundus habet? 
<anth. lat. 487a.7> Me uiso rabidi subito cecidere furores; 
<anth. lat. 487a.8> Ridebat summus, me ueniente, dolor. 
<anth. lat. 487a.9> Non licuit quemquam mordacibus urere curis 
<anth. lat. 487a.10> Nec rerum incerta mobilitate trahi 
<anth. lat. 487a.11> Vincebat cunctos praesentia nostra timores 
<anth. lat. 487a.12> Et mecum felix quaelibet hora fuit. 
<anth. lat. 487a.13> Motibus ac dictis, tragica quoque uoce placebam 
<anth. lat. 487a.14> Exhilarans uariis tristia corda modis. 
<anth. lat. 487a.15> Fingebam uultus, habitus ac uerba loquentum, 
<anth. lat. 487a.16> Vt plures uno crederes ore loqui. 
<anth. lat. 487a.17> Ipse etiam, quem nostra oculis geminabat imago, 
<anth. lat. 487a.18> Horruit in uultus se +magis isse meos. 
<anth. lat. 487a.19> O quotiens imitata meo se femina gestu 
<anth. lat. 487a.20> Vidit et erubuit totaque mata fuit! 
<anth. lat. 487a.21> Ergo quot in nostro uidebantur(==VI-DE-BANTUR) corpore formae, 
<anth. lat. 487a.22> Tot mecum raptas abstulit atra dies. 
<anth. lat. 487a.23> Quo uos iam tristi turbatus deprecor ore, 
<anth. lat. 487a.24> Qui titulum legitis cum pietate meum: 
<anth. lat. 487a.25>"O quam laetus eras, Vitalis" dicite maesti, 
<anth. lat. 487a.26>"Sint tibi, Vitalis, sint tibi laeta modo." 
<anth. lat. 487b.1> Credite uicturas anima remeante fauillas 
<anth. lat. 487b.2> Rursus ad amissum posse redire diem. 
<anth. lat. 487b.3> Nam uaga bis quinos iam luna resumpserat orbes, 
<anth. lat. 487b.4> Nutabat dubia cum mihi morte salus. 
<anth. lat. 487b.5> Irrita letiferos auxit medicina dolores, 
<anth. lat. 487b.6> Creuit et humana morbus ab arte meus. 
<anth. lat. 487b.7> O quantum Petro donauit Christus honorem: 
<anth. lat. 487b.8> Ille dedit uitam, reddidit iste mihi. 
<anth. lat. 487c.1> Natus in excelsis tectis Karthaginis altae 
<anth. lat. 487c.2> Romanis ducibus bellica praeda fui. 
<anth. lat. 487c.3> Descripsi mores hominum, iuuenumque senumque. 
<anth. lat. 487c.4><Qualiter et serui(==SERVI) decipiant dominos, 
<anth. lat. 487c.5> Quid meretrix, quid leno dolis confingat auarus> 
<anth. lat. 487c.6> Haec quicunque leget, hic puto cautus erit. 
<anth. lat. 488.1> Prima dies Phoebi sacrato nomine fulget. 
<anth. lat. 488.2> Vindicat et lucens feriam sibi Luna secundam. 
<anth. lat. 488.3> Inde dies rutilat iam tertia Martis honore. 
<anth. lat. 488.4> Mercurius quartam splendentem possidet altus. 
<anth. lat. 488.5> Iuppiter ecce sequens quintam sibi iure dicauit. 
<anth. lat. 488.6> Concordat Veneris magnae cum nomine sexta. 
<anth. lat. 488.7> Emicat alma dies Saturno septima summo. 
<anth. lat. 490a.1> Artatur niueus bruma Ianuarius +arua. 
<anth. lat. 490a.2> Piscibus exsultare solet Februarius altis. 
<anth. lat. 490a.3> Martius in uites curas extendit amicas. 
<anth. lat. 490a.4> Dat sucum pecori gratanter Aprilis et escam. 
<anth. lat. 490a.5> Maius hinc gliscens herbis generat +nigra bella. 
<anth. lat. 490a.6> Iunius auratis foliis iam pascua miscet. 
<anth. lat. 490a.7> Iulius educit falces per grata uirecta. 
<anth. lat. 490a.8> Augustus Cererem pronus secat agmine longo. 
<anth. lat. 490a.9> Maturas munit September ab hostibus uuas. 
<anth. lat. 490a.10> Elicit October pedibus dulcissima uina. 
<anth. lat. 490a.11> Baccha Nouember ouans condit sub claue fideli. 
<anth. lat. 490a.12> More sues proprio mactat December(==DE+CEMBER) adultas. 
<anth. lat. 491.1> Sume, sacer meritis, ueracis dicta poetae, 
<anth. lat. 491.2> Quae sine figmenti condita sunt uitio. 
<anth. lat. 491.3> Quo caret alma fides, quo sancti gratia Christi, 
<anth. lat. 491.4> Per quam iustus ait talia Sedulius. 
<anth. lat. 491.5> Asteriique tui semper meminisse iubeto, 
<anth. lat. 491.6> Cuius ope et cura edita sunt populis. 
<anth. lat. 491.7> Quem quamuis summi celebrent per saecula fastus, 
<anth. lat. 491.8> Plus tamen ad meritum est, si uiget ore tuo. 
<anth. lat. 492.1> Sedulius Christi miracula uersibus edenS 
<anth. lat. 492.2> Emicat, inuitans paruae ad sollemnia mensaE 
<anth. lat. 492.3> Dignum conuiuam: non hunc, +qui carperet illuD, 
<anth. lat. 492.4> Vix quod nobilium triplici fert aula paratV, 
<anth. lat. 492.5> Laetum quod ponit sub(==SU+B) aurea tecta tribunaL, 
<anth. lat. 492.6> In quo gemmiferi (totque aurea uasa) canistrI 
<anth. lat. 492.7> Viuida pro modico portant sibi prandia uictV, 
<anth. lat. 492.8> Sed quod holus uile producit pauperis hortuS. 
<anth. lat. 492.9> At post delicias properant qui sumere magnA, 
<anth. lat. 492.10> Nituntur paruum miserorum spernere germeN, 
<anth. lat. 492.11> Tutum quod nihil est, dum nil cum uentre tumesciT 
<anth. lat. 492.12> Insidias membrisque mouens animaeque ludentI(==LU-DENTI): 
<anth. lat. 492.13> Si tamen his dapibus uesci dignatur egeniS, 
<anth. lat. 492.14> Temnat diuitias animus paucisque quiescaT, 
<anth. lat. 492.15> Exemplo adsumptus Domini, qui milia quinquE 
<anth. lat. 492.16> Semotis cunctis modicis saturauit ac esciS. 
<anth. lat. 493.1> Sedulius domini per culta noualia pergenS 
<anth. lat. 493.2> En loca prospexit multo radiantia florE 
<anth. lat. 493.3> Discurrit per prata libens, quo gramine DauiD 
<anth. lat. 493.4> Vidit diuino modulantem carmina cantV. 
<anth. lat. 493.5> Laudabili psallente uiro refluunt citharae meL 
<anth. lat. 493.6> Ille ubi grandisoni captus dulcedine plectrI 
<anth. lat. 493.7> Vritur et celeri graditur per lilia passV 
<anth. lat. 493.8> Sacratosque iterum late conspexit amoenoS, 
<anth. lat. 493.9> Aeterna Christi fluuius quos abluit undA, 
<anth. lat. 493.10> Nec passus torpere diu doctoris acumeN 
<anth. lat. 493.11> Tunc sua Dauiticus delectus plectra poposciT. 
<anth. lat. 493.12> Irrita polluti contemnens numina mundI 
<anth. lat. 493.13> Signa crucis fronti ponit, breuiterque triumphoS 
<anth. lat. 493.14> Tangit, Christe, tuos numerosaque praemia libaT. 
<anth. lat. 493.15> Ergo dum uario decorat sua rura colorE, 
<anth. lat. 493.16> Stabunt hi garrula(==GA-RRULA) dicti testudine uersuS. 
<anth. lat. 493a.1> Haec Augustini ex sacris epigrammata dictis 
<anth. lat. 493a.2> Dulcisono rhetor componens carmine Prosper 
<anth. lat. 493a.3> Versibus hexametris depinxit pentametrisque, 
<anth. lat. 493a.4> Floribus ex uariis ceu fulget nexa corona. 
<anth. lat. 493a.5> Vnde ego te, lector, relegis qui haec sedulus, oro, 
<anth. lat. 493a.6> Intentas adhibere sonis caelestibus aures. 
<anth. lat. 493a.7> Istic nam inuenies, animum si cura subintrat, 
<anth. lat. 493a.8> Maxime quid doceant sacrae modulamina legis 
<anth. lat. 493a.9> Obseruare homines, uel quid sibi maxime uitent, 
<anth. lat. 493a.10> Sidereum caeli cupiunt qui scandere regnum. 
<anth. lat. 493b.1> Augustine, tonans diuino fulmine linguae 
<anth. lat. 493b.2> Impia daemonicae refutas ludibria sectae 
<anth. lat. 493b.3> Atque loquellosi confundens dogmata ritus 
<anth. lat. 493b.4> Pandis iter uerum, quo ciues tendere monstras 
<anth. lat. 493b.5> Vrbis inocciduae, qua uita perennis habetur. 
<anth. lat. 494a.1> Dulce malum pelago Siren uolucresque puellae 
<anth. lat. 494a.2> Scyllaeos inter fremitus auidamque Charybdin 
<anth. lat. 494a.3> Musica saxa fretis habitabant, dulcia monstra, 
<anth. lat. 494a.4> Blanda pericla maris, terror quoque gratus in undis. 
<anth. lat. 494a.5> Delatis licet huc incumberet aura carinis 
<anth. lat. 494a.6> Implessentque sinus uenti de puppe ferentes, 
<anth. lat. 494a.7> Figebat uox una ratem. nec tendere certum 
<anth. lat. 494a.8> Delectabat iter reditus, otiumque iuuabat, 
<anth. lat. 494a.9> Nec dolor ullus erat; mortem dabat ipsa uoluptas. 
<anth. lat. 494b.1> Pieridum columen, cuius Parnasia magno 
<anth. lat. 494b.2> Numine templa sonant, Phoebe, precor, huc age, laeto, 
<anth. lat. 494b.3> Tecum +cuncta choro; penetralia sancta sororum 
<anth. lat. 494b.4> Et noua Castalios latices per rura petentem 
<anth. lat. 494b.5> Hippocrenaeon uictorem sistere fontum 
<anth. lat. 494b.6> Me fac. namque tuam non nunc nouus aduena turbam 
<anth. lat. 494b.7> Ingredior, laurusque gerens et florea sertis 
<anth. lat. 494b.8> Tempora uincta tuis, doctorum munera uatum, 
<anth. lat. 494b.9> Testor adhuc ueteres quamuis desuetus honores. 
<anth. lat. 494b.10> Alcides mihi carmen erit, non uana Tonantis 
<anth. lat. 494b.11> Progenies, dignus credi post uiscera numen, 
<anth. lat. 494b.12> Cuique per inmensos inuicti roboris aestus 
<anth. lat. 494b.13> Nec nasci potuisse uacat. nam lucis in ipsis, 
<anth. lat. 494b.14> Inclite, primitiis tardo uix editus ortu 
<anth. lat. 494b.15> Fecisti de patre fidem. sed cur mihi lentis 
<anth. lat. 494b.16> Ludis adhuc, Cirrhaee, modis tenerumque resultans 
<anth. lat. 494b.17> Luxuriante leues impellis pollice chordas? 
<anth. lat. 494b.18> Pone habitum, quo molle canis, et frondis amatae 
<anth. lat. 494b.19> Linque nemus, mollique exutus tempora lauro 
<anth. lat. 494b.20> Populea mecum carmen luctare sub umbra. 
<anth. lat. 494b.21> Iam graue plus etiam, quam uentris tempora uellent, 
<anth. lat. 494b.22> Alcmenam tendebat onus. sed regia Iuno 
<anth. lat. 494b.23> Impedit et partus prohibet nascique uetabat, 
<anth. lat. 494b.24> Vt meus ipse deum monstret. nec uiuida caeli 
<anth. lat. 494b.25> Semina mortales norunt sentire latebras, 
<anth. lat. 494b.26> Nec possunt sufferre moras. datur inde nouercae 
<anth. lat. 494b.27> Materies, grauibusque odiis augmenta ministrat, 
<anth. lat. 494b.28> Quod uinci coepisse pudet. Mox inproba binos 
<anth. lat. 494b.29> In tua membra iubet, dum nasceris, ire dracones. 
<anth. lat. 494b.30> Incumbunt celeres illi, squamosaque iussus 
<anth. lat. 494b.31> Armat colla furor, nec, quamuis maxima tractu, 
<anth. lat. 494b.32> Tardata spiris sequitur pars cetera pectus. 
<anth. lat. 494b.33> Tristis Tartarea uibratur sibilus aura. 
<anth. lat. 494b.34> Morte rubent oculi trifidisque horrentia linguis 
<anth. lat. 494b.35> Ora sonant nigrumque fremens leuat ira uenenum. 
<anth. lat. 494b.36> Quid nunc inuictis fraudes innectere fatis, 
<anth. lat. 494b.37> Caelicolum regina, iuuat? cur obicis angues? 
<anth. lat. 494b.38> Cur paruo geminos? anne unum posse necari 
<anth. lat. 494b.39> Iam strato Pythone times? licet omnia mundi 
<anth. lat. 494b.40> Monstra uoces ipsamque armes serpentibus hydram, 
<anth. lat. 494b.41> Defendet natura deum patremque probabit 
<anth. lat. 494b.42>(Quod non uis constare) Iouem. Iamque inrita taetri 
<anth. lat. 494b.43> Iussa parant implere angues, miseroque furore 
<anth. lat. 494b.44> In sua fata tument. cernit tua membra petentes 
<anth. lat. 494b.45> Horrescitque parens numenque ignara creasse 
<anth. lat. 494b.46> Mortali pietate timet. nil, sancta, superbae 
<anth. lat. 494b.47> Paelicis insidias, caelo modo freta, tremescas, 
<anth. lat. 494b.48> Neue haec monstra tibi faciant, Alcmena, pauorem! 
<anth. lat. 494b.49> Sic mater potes esse dei. Iam tolle serenum 
<anth. lat. 494b.50> Laeta animum tantoque libens haec aspice uultu, 
<anth. lat. 494b.51> Vt deceat genuisse Iouem. depone pauorem 
<anth. lat. 494b.52> Indignum partu, natumque exemplar habeto. 
<anth. lat. 494b.53> Cui metuis, nihil ipse timet. nam numine recto 
<anth. lat. 494b.54> Ridebas tu, diue, truces, animosque superbos 
<anth. lat. 494b.55> De genitore tenes, uotisque aptissimus orbis 
<anth. lat. 494b.56> Gaudebas tantum iam tum meruisse nouercam. 
<anth. lat. 494b.57> Corripis exiguis mox grandia guttura palmis, 
<anth. lat. 494b.58> Et manibus teneris cogens in brachia pondus 
<anth. lat. 494b.59> Constringis pressos, releuans tellure, dracones. 
<anth. lat. 494b.60> Efferat aetherium, quantum uolet, orbis in axem 
<anth. lat. 494b.61> Latoidas uerosque probet sua fabula diuos, 
<anth. lat. 494b.62> Quod Delo iam stare licet: non aequa laborum 
<anth. lat. 494b.63> Gloria, nec parili serpentes sorte necarunt: 
<anth. lat. 494b.64> Illi unum ferro, geminos et inermis et unus! 
<anth. lat. 494b.65> His coeptis non ulla parat cunabula partus, 
<anth. lat. 494b.66> Diue, tibi; sed cum totis iam bruma rigeret 
<anth. lat. 494b.67> Imbribus et solidis haererent flumina lymphis, 
<anth. lat. 494b.68> Nudum praegelidis durando firmat in undis. 
<anth. lat. 494b.69> Vtque rudes primo temptasti robore gressus, 
<anth. lat. 494b.70> Frondosae deserta uagus penetralia siluae 
<anth. lat. 494b.71> Secura iam matre petis telisque tremendis 
<anth. lat. 494b.72> Ludis et aerias adducto deicis arcu 
<anth. lat. 494b.73> Aut funda uiolentus aues noctemque sub astris 
<anth. lat. 494b.74> Exigis et puram fractis bibis amnibus undam. 
<anth. lat. 494b.75> Immanem interea Nemeae per lustra leonem 
<anth. lat. 494b.76> Ipsa Chimaeraea cretum de gente nouerca 
<anth. lat. 494b.77> In tua depastis armabat uota iuuencis 
<anth. lat. 494b.78> Augebatque fero uires rabiemque iuuabat, 
<anth. lat. 494b.79> Naturam minus esse putans. <Heu> quanta uirorum 
<anth. lat. 494b.80> Funera! quam multos strauit cum gentibus agros! 
<anth. lat. 494b.81> Non illum magnae uiduatis moenibus urbes 
<anth. lat. 494b.82> Armorum fregere minis, Martique domando 
<anth. lat. 494b.83> Adsuetas morsu fudit grauiore cateruas. 
<anth. lat. 494b.84> Hunc grauis Eurystheus - nam te, quo cuncta leuares, 
<anth. lat. 494b.85> Imperium duri uoluit(==VOLUIT) sufferre tyranni 
<anth. lat. 494b.86> Sic mundo Fortuna fauens - hunc sternere leto 
<anth. lat. 494b.87> Imperat. at nullum uirtus reticenda per aeuum 
<anth. lat. 494b.88> Dignaque sidereos post membra intrare recessus 
<anth. lat. 494b.89> Posse mori quam uile putat! namque impiger ultro 
<anth. lat. 494b.90> Vadis <et> inmensae scrutatus deuia siluae 
<anth. lat. 494b.91> In noua sanguineos armantem uulnera rictus 
<anth. lat. 494b.92> Admonita feritate +iubas uisuque cruentus 
<anth. lat. 494b.93> Excussis mouet arma toris dubiumque residens 
<anth. lat. 494b.94> Infremit. inuadis trepidum solisque lacertis 
<anth. lat. 494b.95> Grandia corripiens eluso guttura morsu 
<anth. lat. 494b.96> Inbellem fractis prosternis faucibus hostem. 
<anth. lat. 494b.97> Quin et flauicomis radiantia tergora uillis 
<anth. lat. 494b.98> Ceu spolium fuso uictor rapis, emicat omnis 
<anth. lat. 494b.99> In laudes mox turba tuas longoque relicta 
<anth. lat. 494b.100> Currit in arua metu. iuuat ire et libera rura 
<anth. lat. 494b.101> Defensosque uidere locos siluamque iuuencis 
<anth. lat. 494b.102> Iam facilem et nullis resonantes fletibus agros. 
<anth. lat. 494b.103> Maenalium petis inde nemus fletamque colonis 
<anth. lat. 494b.104> Arcadiam et raro steriles iam robore siluas. 
<anth. lat. 494b.105> Namque hic immensa membrorum mole cruentus 
<anth. lat. 494b.106> Indomitus regnabat aper soloque tremendus 
<anth. lat. 494b.107> Corpore lunatis fundebat dentibus ornos 
<anth. lat. 494b.108> Sternebatque suis lugentia rura colonis 
<anth. lat. 494b.109> Horrebant rigidis nigrantia corpora saetis 
<anth. lat. 494b.110> Duratosque armos scopulis totosque per artus 
<anth. lat. 494b.111> Difficilis potuisse mori. non spicula in illum 
<anth. lat. 494b.112> Nodosumue rapis grauato(==GRA+VA+TO+) pondere robur: 
<anth. lat. 494b.113> Armati uiduatur honos; nec uulnera uirtus 
<anth. lat. 494b.114> Exemplo tibi facta timet. iamque arripis ultro 
<anth. lat. 494b.115> Spumantem, cogisque diem sufferre tuendo, 
<anth. lat. 494b.116> Atque supinando mirantem lumina uinci 
<anth. lat. 494b.117> Argolici uictor portas sub tecta tyranni. 
<anth. lat. 494b.118> Fama celer toto uictorem sparserat orbe, 
<anth. lat. 494b.119> Auxiliumque dei poscebat Creta cruento 
<anth. lat. 494b.120> Victa malo. Taurus medio nam sidere lunae 
<anth. lat. 494b.121> Progenitus Dictaea Iouis possederat arua. 
<anth. lat. 494b.122> Fulmen ab ore uenit, flammisque furentibus ardet 
<anth. lat. 494b.123> Spiritus; et terram non caeli flamma perurit, 
<anth. lat. 494b.124> Sed flatus monstri. dextro iam Siria cessent 
<anth. lat. 494b.125> Sidere, solque licet, glaciali frigore uictus, 
<anth. lat. 494b.126> Abstrusum mundo claudat iubar, aurea condens 
<anth. lat. 494b.127> Lumina, et ignifluo stupefactus in orbe tepescat: 
<anth. lat. 494b.128> Aestus habet Cretam, pereunt siluaeque lacusque 
<anth. lat. 494b.129> Graminaque et fontes sacri, montesque perurit 
<anth. lat. 494b.130> Flamma ferox; Idam superis spectantibus ignis 
<anth. lat. 494b.131> Dissipat et magno cunabula grata Tonanti 
<anth. lat. 494b.132> Igne suo monstrum, si fas est dicere, uincit. 
<anth. lat. 494b.133> Tandem fama celer Dictaea ad litora magnum 
<anth. lat. 494b.134> Duxerat Alciden, cum taurum dira minantem 
<anth. lat. 494b.135> Accipit et saeuum cornu flammasque uomentem 
<anth. lat. 494b.136> Corripit atque artus constringens fortibus ulnis 
<anth. lat. 494b.137> Ignifluos flatus animamque in pectore clausit. 
<anth. lat. 494c.1> Virgo parens hac luce deumque uirumque creauit 
<anth. lat. 494c.2> Gnara puerperii, nescia coniugii. 
<anth. lat. 494c.3> Obtulit haec iussis uterum docuitque futuros, 
<anth. lat. 494c.4> Sola capax Christi quod queat esse fides. 
<anth. lat. 494c.5> Credidit et tumuit: uerbum pro semine sumpsit. 
<anth. lat. 494c.6> Clauserunt magnum paruula membra deum. 
<anth. lat. 494c.7> Conditor exstat opus, serui(==SERVI) rex induit artus 
<anth. lat. 494c.8> Mortalemque domum uiuificator habet. 
<anth. lat. 494c.9> Ipse sator semenque sui matrisque creator, 
<anth. lat. 494c.10> Filius ipse hominis, qui deus est hominum. 
<anth. lat. 494c.11> Adfulsit partus, lucem lux nostra petiuit, 
<anth. lat. 494c.12> Hospitii linquens ostia clausa sui. 
<anth. lat. 494c.13> Virginis et matris seruatur gloria consors: 
<anth. lat. 494c.14> Mater das hominem noscere, uirgo deum. 
<anth. lat. 494c.15> Vnius colitur duplex substantia nati: 
<anth. lat. 494c.16> Vir, deus, haec duo sunt; unus utrumque tamen. 
<anth. lat. 494c.17> Spiritus huic genitorque suus sine fine cohaerent, 
<anth. lat. 494c.18> Triplicitas simplex simplicitasque triplex. 
<anth. lat. 494c.19> Bis genitus, sine matre opifex, sine patre redemptor, 
<anth. lat. 494c.20> Celsus utroque modo, celsior unde minor. 
<anth. lat. 494c.21> Sic uoluit(==VOLUIT) nasci, domuit qui crimina mundi, 
<anth. lat. 494c.22> Et mortem iussit mortuus ipse mori. 
<anth. lat. 494c.23> Nostras ille suo tueatur numine uitas; 
<anth. lat. 494c.24> Protegat ille tuum, Rusticiana, genus. 
<anth. lat. 495.1> Sperne lucrum: uersat mentes insana cupido. 
<anth. lat. 496.1> Fraude carete graues, ignari cedite doctis. 
<anth. lat. 497.1> Lusuri nummos animos quoque ponere debent. 
<anth. lat. 498.1> Irasci uictos minime placet, optime frater. 
<anth. lat. 499.1> Ludite securi, quibus aes est semper in arca! 
<anth. lat. 500.1> Siquis habens nummos uenies, exibis inanis. 
<anth. lat. 501.1> Lusori cupido semper grauis exitus instat. 
<anth. lat. 502.1> Sancta probis pax est: irasci desine uictus. 
<anth. lat. 503.1> Nullus ubique potest felici ludere dextra. 
<anth. lat. 504.1> Inicio Furias: ego sum tribus addita quarta. 
<anth. lat. 505.1> Flecte truces animos, ut uere ludere possis. 
<anth. lat. 506.1> Ponite mature bellum, precor; iraque cesset. 
<anth. lat. 507.1> Tityron ac segetes cecini Maro et "arma uirumque." 
<anth. lat. 507.2> Mantua me genuit, Parthenope sepelit. 
<anth. lat. 508.1> Vergilius iacet hic, qui pascua uersibus edit 
<anth. lat. 508.2> Et ruris cultus et Phrygis arma uiri. 
<anth. lat. 509.1> Qui pecudes, qui rura canit, qui proelia uates, 
<anth. lat. 509.2> In Calabris moriens hac requiescit humo. 
<anth. lat. 510.1> Carminibus pecudes et rus et bella canendo 
<anth. lat. 510.2> Nomen inextinctum Vergilius merui. 
<anth. lat. 511.1> Mantua mi patria est. nomen Maro, carmina siluae 
<anth. lat. 511.2> Ruraque cum bellis, Parthenope tumulus. 
<anth. lat. 512.1> Qui siluas et agros et proelia uersibus ornat 
<anth. lat. 512.2> Mole sub hac situs est: ecce poeta Maro. 
<anth. lat. 513.1> Pastorum uates ego sum, cui rura ducesque 
<anth. lat. 513.2> Carmina sunt. hic me pressit acerba quies. 
<anth. lat. 514.1> A siluis ad agros, ab agris ad proelia uenit 
<anth. lat. 514.2> Musa Maroneo nobilis ingenio. 
<anth. lat. 515.1> Bucolica expressi et ruris praecepta colendi, 
<anth. lat. 515.2> Mox cecini pugnas. mortuus hic habito. 
<anth. lat. 516.1> Hic data Vergilio requies, qui carmine dulci 
<anth. lat. 516.2> Et Pana et segetes et fera bella canit. 
<anth. lat. 517.1> Pastores cecini; docui, qui cultus in agris; 
<anth. lat. 517.2> Proelia descripsi. contegor hoc tumulo. 
<anth. lat. 518.1> Conditus hic ego sum, cuius modo rustica Musa 
<anth. lat. 518.2> Per siluas, per rus uenit ad "arma uirum." 
<anth. lat. 519.1> Redditur effigies liquida uisentis in unda, 
<anth. lat. 519.2> Qualis in aduerso speculorum cernitur orbe. 
<anth. lat. 520.1> Formas pura refert oculis spectantibus unda, 
<anth. lat. 520.2> Quales obiecto speculi fulgore uidentur. 
<anth. lat. 521.1> Fontis aquae reddunt simulacra imitantia uerum, 
<anth. lat. 521.2> Qualia leue refert speculi, cum cernimus, aequor. 
<anth. lat. 522.1> Exprimit oppositas immobilis unda figuras, 
<anth. lat. 522.2> Leuati quales speculi nitor ipse remittit. 
<anth. lat. 523.1> Apparet mendax inlimi fonte figura, 
<anth. lat. 523.2> Qualem reiectat speculi nitidissimus orbis. 
<anth. lat. 524.1> Vnda quieta refert alto de gurgite formas 
<anth. lat. 524.2> Ac ueluti speculum nitido splendore coruscat. 
<anth. lat. 525.1> Spectantis faciem nitidissimus adsimulat fons, 
<anth. lat. 525.2> Sicut in opposito speculi solet aequore cerni. 
<anth. lat. 526.1> Forma repercussus liquidarum fingit aquarum, 
<anth. lat. 526.2> Qualis purifico speculorum ex orbe relucet. 
<anth. lat. 527.1> Fontibus in liquidis simplex geminatur imago, 
<anth. lat. 527.2> Vt solet a speculo facies splendente referri. 
<anth. lat. 528.1> Effigies liquido resplendet ab aequore fontis, 
<anth. lat. 528.2> Qualis et a speculo simulatrix umbra resultat. 
<anth. lat. 529.1> Effingit species purissimus umor aquarum, 
<anth. lat. 529.2> Plana uelut speculi uiuas imitantia formas. 
<anth. lat. 530.1> Fonte repulsatur depicta tuentis imago, 
<anth. lat. 530.2> Ceu leui in speculo solet apparere figura. 
<anth. lat. 531.1> Qua ratis egit iter, iuncto boue plaustra trahuntur, 
<anth. lat. 531.2> Postquam tristis hiems frigore iunxit aquas. 
<anth. lat. 532.1> Sustinet unda rotam patulae modo peruia puppi 
<anth. lat. 532.2> Et concreta gelu marmoris instar habet. 
<anth. lat. 533.1> Quas modo plaustra premunt undas, ratis ante secabat, 
<anth. lat. 533.2> Postquam brumali deriguere gelu. 
<anth. lat. 534.1> Vnda rotam patitur celerem nunc passa carinam, 
<anth. lat. 534.2> In glaciem solidam uersus ut amnis abit. 
<anth. lat. 535.1> Quae solita est ferre unda rates, fit peruia plaustris, 
<anth. lat. 535.2> Vt stetit in glaciem marmore uersa nouo. 
<anth. lat. 536.1> Semita fit plaustro, qua puppis adunca cucurrit, 
<anth. lat. 536.2> Postquam frigoribus bruma coegit aquas. 
<anth. lat. 537.1> Orbita signat iter, modo qua cauus alueus ibat, 
<anth. lat. 537.2> Strinxit aquas tenues ut glacialis hiems. 
<anth. lat. 538.1> Qua puppes ibant, hac ducunt plaustra iuuenci, 
<anth. lat. 538.2> Pigrior ut cano constitit unda gelu. 
<anth. lat. 539.1> Amnis iter plaustro qui dat, dedit ante carinis. 
<anth. lat. 539.2> Duruit ut uentis unda, fit apta rotis. 
<anth. lat. 540.1> Plaustra boues ducunt, qua remis acta carina est, 
<anth. lat. 540.2> Postquam deriguit crassus in amne liquor. 
<anth. lat. 541.1> Vnda capax ratium plaustris iter algida praebet, 
<anth. lat. 541.2> Frigoribus saeuis ut stetit amnis iners. 
<anth. lat. 542.1> Plaustra uiam carpunt, qua puppes ire solebant, 
<anth. lat. 542.2> Cum rigidus Boreas obstupefecit aquas. 
<anth. lat. 543.1> Thaumantis proles uarianti ueste refulgens 
<anth. lat. 543.2> Multicolor picto per nubila deuolat arcu 
<anth. lat. 543.3> Iris et insigni decorat curuamine caelum. 
<anth. lat. 544.1> Cum sol ardentis radios in nubila iecit 
<anth. lat. 544.2> Cumque colorifico nimbos fulgore repleuit, 
<anth. lat. 544.3> Apparet uariis distincta coloribus Iris. 
<anth. lat. 545.1> Clara sub aetheriis fulget Thaumantia proles 
<anth. lat. 545.2> Nubibus, ut radiis pluuium sol attigit imbrem, 
<anth. lat. 545.3> Et picturato caelum uelamine cingit. 
<anth. lat. 546.1> Discolor aetheriis apparet nubibus Iris, 
<anth. lat. 546.2> Postquam flammiferi rapuerunt lumina solis, 
<anth. lat. 546.3> Et caelum uariis miranda coloribus ornat. 
<anth. lat. 547.1> Imbriferas nubes radiis ubi contigerit sol, 
<anth. lat. 547.2> Luce sub aduersa uarios iacit unda colores. 
<anth. lat. 547.3> Dicitur haec Iris, picto spectabilis arcu. 
<anth. lat. 548.1> Cum tetigit nubes radiis fulgentibus atras 
<anth. lat. 548.2> Phoebus et aduerso lumen resplenduit imbri, 
<anth. lat. 548.3> Tunc Iris uario circumdat nubila cinctu. 
<anth. lat. 549.1> Mirifico nubes ambit Thaumante creata, 
<anth. lat. 549.2> Quas cum ex aduerso tetigit rota fulgida solis, 
<anth. lat. 549.3> Tum iacit insignis per nubila densa colores. 
<anth. lat. 550.1> Nuntia Iunonis uario decorata colore 
<anth. lat. 550.2> Aethera nubiferum conplectitur orbe decoro, 
<anth. lat. 550.3> Cum Phoebus radios in nubem iecit aquosam. 
<anth. lat. 551.1> Nubila cum Phoebus perfudit lumine claro, 
<anth. lat. 551.2> Tum fit ut umor aquae subfulgeat atque colores 
<anth. lat. 551.3> Sub uaria specie iaciat mirabilis arcus 
<anth. lat. 552.1> Cum radiis imbres et aquarum pendulus umor 
<anth. lat. 552.2> Tangitur, existit, quam Graecia nominat, Iris, 
<anth. lat. 552.3> Multorum insignis uario splendore colorum. 
<anth. lat. 553.1> Iris habet uarios subiecta luce colores, 
<anth. lat. 553.2> Quam sol imbrifera fulgens de nube creauit, 
<anth. lat. 553.3> Cum pepulit radiis obstantia nubila claris. 
<anth. lat. 554.1> Luce repentina cum sol impleuit aquosas 
<anth. lat. 554.2> Aduersus nubes, effulget protinus Iris, 
<anth. lat. 554.3> Picta ueste decens et multicoloribus alis. 
<anth. lat. 555.1> Prima mihi Musa est sub fagi Tityrus umbra. 
<anth. lat. 555.2> Ad mea nauus humum iussa colonus arat. 
<anth. lat. 555.3> Proeliaque expertos cecini Troiana Latinos, 
<anth. lat. 555.4> Fertque meos cineres inclita Parthenope. 
<anth. lat. 556.1> Hoc iacet in tumulo uates imitator Homeri, 
<anth. lat. 556.2> Qui canit Ausonio carmine primus oues, 
<anth. lat. 556.3> Ad cultos hinc transit agros, Aeneidis autem 
<anth. lat. 556.4> Non emendatum morte reliquit opus. 
<anth. lat. 557.1> Bucolica Ausonio primus qui carmine feci, 
<anth. lat. 557.2> Mox praecepta dedi uersibus agricolae, 
<anth. lat. 557.3> Idem cum Phrygibus Rutulorum bella peregi: 
<anth. lat. 557.4> Hunc mihi defuncto fata dedere locum. 
<anth. lat. 558.1> Tityre, te Latio cecinit mea fistula uersu 
<anth. lat. 558.2> Praeceptisque meis rusticus arua colit. 
<anth. lat. 558.3> At ne Musa carens uitiis Aeneidos esset, 
<anth. lat. 558.4> Inuida me celeri fata tulere nece. 
<anth. lat. 559.1> Romuleum Sicula qui fingit carmen auena 
<anth. lat. 559.2> Ruricolasque docet, qua ratione serant, 
<anth. lat. 559.3> Quique Latinorum memorat fera bella Phrygumque, 
<anth. lat. 559.4> Hic cubat, hic meruit perpetuam requiem. 
<anth. lat. 560.1> Qui pastorali peragrauit Maenala Musa 
<anth. lat. 560.2> Ruraque et Aeneae concinit arma Maro, 
<anth. lat. 560.3> Ille decem lustris geminos postquam addidit annos, 
<anth. lat. 560.4> Concessit fatis et situs hoc tumulo est. 
<anth. lat. 561.1> Haec tibi, Vergili, domus est aeterna sepulto, 
<anth. lat. 561.2> Qui mortis tenebras effugis ingenio, 
<anth. lat. 561.3> Maenalium carmen qui profers ore Latino 
<anth. lat. 561.4> Et cultus segetum bellaque saeua ducum. 
<anth. lat. 562.1> Primus ego Ausonio pastorum carmina uersu 
<anth. lat. 562.2> Conposui et quo sint rura colenda modo; 
<anth. lat. 562.3> Post, quibus Aeneas Rutulos superauerit armis: 
<anth. lat. 562.4> Vatis relliquias hic pia terra fouet. 
<anth. lat. 563.1> Sicanius uates siluis, Ascraeus in aruis, 
<anth. lat. 563.2> Maeonius bellis ipse poeta fui. 
<anth. lat. 563.3> Mantua se uita praeclari iactat alumni, 
<anth. lat. 563.4> Parthenope famam morte Maronis habet. 
<anth. lat. 564.1> Quisquis es, extremi titulum lege carminis, hospes. 
<anth. lat. 564.2> Hac ego Vergilius sum tumulatus humo, 
<anth. lat. 564.3> Qui pecudum pastus, qui cultum fertilis agri, 
<anth. lat. 564.4> Mox Anchisiadae bella ducis cecini. 
<anth. lat. 565.1> Vergilius mihi nomen erat, quem Mantua felix 
<anth. lat. 565.2> Edidit. hic cineres uatis et ossa iacent. 
<anth. lat. 565.3> Cuius in aeternum pastoria fistula uiuet, 
<anth. lat. 565.4> Rustica mox, eadem Martia Calliope. 
<anth. lat. 566.1> Carmine bucolico nitui, cultoribus agri 
<anth. lat. 566.2> Iura dedi, cecini bella Latina simul. 
<anth. lat. 566.3> Iamque ad lustra decem Titan accesserat alter, 
<anth. lat. 566.4> Cum tibi me rapuit, Mantua, Parthenope. 
<anth. lat. 567.1> Vere sinum tellus aperit floresque ministrat. 
<anth. lat. 567.2> Tempore solis ager messes fert pinguis opimas. 
<anth. lat. 567.3> Fecundos, autumne, lacus de uitibus imples. 
<anth. lat. 567.4> Vis hiemis glacie currentes alligat undas. 
<anth. lat. 568.1> Frigoribus pulsis nitidum uer aethera mulcet. 
<anth. lat. 568.2> Scindit agros aestas Phoebeis ignibus ardens. 
<anth. lat. 568.3> Autumno dat hiems mixtum uicina teporem. 
<anth. lat. 568.4> Labentes haec durat aquas et flumina nectit. 
<anth. lat. 569.1> Ver pingit uario gemmantia prata colore. 
<anth. lat. 569.2> Ignea uestit agros culmis Cerealibus aestas. 
<anth. lat. 569.3> Vitibus autumnus turgentes detrahit uuas. 
<anth. lat. 569.4> Frigidus hiberno est grauibus niue nubibus aether. 
<anth. lat. 570.1> Vere Venus gaudet florentibus aurea sertis. 
<anth. lat. 570.2> Flaua Ceres aestatis habet sua tempore regna. 
<anth. lat. 570.3> Vuifero autumno summa est tibi, Bacche, potestas; 
<anth. lat. 570.4> Imperium saeuis hiberno frigore uentis. 
<anth. lat. 571.1> Vere grauis fundit tellus cum floribus herbas. 
<anth. lat. 571.2> Frugiferas aruis fert aestas torrida messes. 
<anth. lat. 571.3> Pomifer autumnus tenero dat palmite fructus. 
<anth. lat. 571.4> Mox humus hibernis albescit operta pruinis. 
<anth. lat. 572.1> Vere nouis laeto decorantur floribus arua, 
<anth. lat. 572.2> Et riget aestiuis hirsutus campus aristis. 
<anth. lat. 572.3> Labra per autumnum musto spumantia feruent, 
<anth. lat. 572.4> Et ponunt frondes hiemali frigore siluae. 
<anth. lat. 573.1> Ver placidum uario nectit de flore coronas. 
<anth. lat. 573.2> Spicea serta ligat calidissima solibus aestas, 
<anth. lat. 573.3> Temporaque autumnus cingit tua, Bacche, racemis. 
<anth. lat. 573.4> Tristis hiems montes niueo uelamine uestit. 
<anth. lat. 574.1> Ver agros nitidum gemmis stellantibus ornat 
<anth. lat. 574.2> Et feruens aestas pinguissima frugibus arua. 
<anth. lat. 574.3> Mox autumnali redolet uindemia fetu. 
<anth. lat. 574.4> Fronde nemus male nudat hiems amnesque rigescunt. 
<anth. lat. 575.1> Purpureos flores humus effert uere comanti, 
<anth. lat. 575.2> Et Cereris donis horrescunt arua per aestum. 
<anth. lat. 575.3> Bacche, tuo tempus fluit autumnale liquore. 
<anth. lat. 575.4> Obtegitur tellus per frigora ueste niuali. 
<anth. lat. 576.1> Vere tepet picto Zephyris spirantibus aer. 
<anth. lat. 576.2> Decrescunt celeres aestiuis ignibus amnes. 
<anth. lat. 576.3> Temperies, autumne, fluit tua nectare dulci, 
<anth. lat. 576.4> Perque hiemem lentus caelo niuis aduolat imber. 
<anth. lat. 577.1> Veris honos tepidi flores, uere omnia rident. 
<anth. lat. 577.2> Arua sub aestiuis undant horrentia flabris. 
<anth. lat. 577.3> Vite coronatas autumnus degrauat ulmos. 
<anth. lat. 577.4> Decutit ipse rigor siluis hiemalis honorem. 
<anth. lat. 578.1> Flore solum uario depingit odoriferum uer, 
<anth. lat. 578.2> Falciferamque deam messes remorantur in aestu. 
<anth. lat. 578.3> Dat musto grauidas autumnus pomifer uuas. 
<anth. lat. 578.4> Sithonia glacialis hiems niue cana senescit. 
<anth. lat. 579.1> Aurora oceanum croceo uelamine fulgens 
<anth. lat. 579.2> Liquerat et biiugis uecta rubebat equis. 
<anth. lat. 579.3> Luce polum nitida perfudit candidus orbis 
<anth. lat. 579.4> Et clarum emicuit sole oriente iubar. 
<anth. lat. 580.1> Roscida puniceo Pallantias exit amictu, 
<anth. lat. 580.2> Astrigerum inficiens luce rubente polum. 
<anth. lat. 580.3> Sol insigne caput radiorum ardente corona 
<anth. lat. 580.4> Promit, ab aequoreis Tethyos ortus aquis. 
<anth. lat. 581.1> Extulit oceano caput aureus igniferum Sol: 
<anth. lat. 581.2> Fugerunt toto protinus astra polo. 
<anth. lat. 581.3> Concessere deo tenebrae, rebusque colores 
<anth. lat. 581.4> Lux iterum cunctis reddidit alma suos. 
<anth. lat. 582.1> Tithoni coniunx roseo sublime rubore 
<anth. lat. 582.2> Infecit caelum lutea sidereum, 
<anth. lat. 582.3> Cum Sol igniferos currus e gurgite magno 
<anth. lat. 582.4> Sustulit et claris astra fugauit equis. 
<anth. lat. 583.1> Nox abit astrifero uelamine cincta micanti 
<anth. lat. 583.2> Et redigit stellas, exoriturque dies. 
<anth. lat. 583.3> Emicat oceano Phoebi rota clara relicto 
<anth. lat. 583.4> Inlustratque nitens lumine cuncta suo. 
<anth. lat. 584.1> Lutea fulgebat roseis Aurora capillis 
<anth. lat. 584.2> Et matutino rore madebat humus. 
<anth. lat. 584.3> Tethyos undiuagae tum prosilit aequore Titan, 
<anth. lat. 584.4> Flammiferos uultus ore micante gerens. 
<anth. lat. 585.1> Exoritur Phoebus perfundens luce nitente 
<anth. lat. 585.2> Et maria et terras stelliferumque polum; 
<anth. lat. 585.3> Astraque cesserunt fulgentia crinibus aureis 
<anth. lat. 585.4> Et nox sidereas occulit atra faces. 
<anth. lat. 586.1> Sol oriens currusque suos e gurgite tollens 
<anth. lat. 586.2> Oceani claro reddidit orbe diem 
<anth. lat. 586.3> Flammiferumque iubar terraeque poloque reduxit 
<anth. lat. 586.4> Et pepulit radiis astra repente suis. 
<anth. lat. 587.1> Memnonis ut genetrix infecerat umida caelum 
<anth. lat. 587.2> Et roseis manibus sidera dispulerat, 
<anth. lat. 587.3> Phoebus Atlanteis e fluctibus aureus orbem 
<anth. lat. 587.4> Sustulit igniferum, luxque diesque redit. 
<anth. lat. 588.1> Praeuia flammiferi currus Aurora rubebat 
<anth. lat. 588.2> Extuleratque alto gurgite Phoebus equos 
<anth. lat. 588.3> Noctiuagosque simul radiis flagrantibus ignes 
<anth. lat. 588.4> Depulerat caelo reddideratque diem. 
<anth. lat. 589.1> Vix Aurora suo rubefecerat aethera curru 
<anth. lat. 589.2> Summaque canebat roribus herba nouis: 
<anth. lat. 589.3> Prosilit e mediis candens rota Tethyos undis 
<anth. lat. 589.4> Et uaga cesserunt sidera Solis equis. 
<anth. lat. 590.1> Surgit ab oceano Tithoni fulgida coniunx 
<anth. lat. 590.2> Et ueste ab rosea subrubet ipse polus, 
<anth. lat. 590.3> Cum Phoebus radiis rutilum cingentibus orbem 
<anth. lat. 590.4> Depellit tenebras noxque peracta fugit. 
<anth. lat. 591.1> Aeolus inmittit uentum Iunone precante 
<anth. lat. 591.2> Troianis, Libycasque uagos expellit in oras. 
<anth. lat. 591.3> Solatur Venerem dictis pater ipse dolentem. 
<anth. lat. 591.4> Aenean recipit pulchra Carthagine Dido, 
<anth. lat. 591.5> Cui Venus Ascanii sub imagine mittit Amorem. 
<anth. lat. 592.1> Cogitur Aeneas bellorum exponere casus 
<anth. lat. 592.2> Graiorumque dolos et equum fraudemque Sinonis 
<anth. lat. 592.3> Excisamque urbem Priamique miserrima fata, 
<anth. lat. 592.4> Vtque patrem impositum forti ceruice per ignes 
<anth. lat. 592.5> Extulerit caramque amiserit ipse Creusam. 
<anth. lat. 593.1> Post casum Troiae fabricata classe superstes 
<anth. lat. 593.2> Vela dat Aeneas urbemque in litore Thraces, 
<anth. lat. 593.3> Mox aliam pulsus Cretaeis condidit oris. 
<anth. lat. 593.4> Cedit et hinc Helenumque uidet praeceptaque sumit 
<anth. lat. 593.5> Et caecum Cyclopa fugit sepelitque parentem. 
<anth. lat. 594.1> Ardet amore graui Dido. soror Anna suadet(==SUADET) 
<anth. lat. 594.2> Nubere. iunguntur nimbo cogente sub antro. 
<anth. lat. 594.3> Incusat precibus patrem contemptus Iarbas. 
<anth. lat. 594.4> Nauigat Aeneas iussu Iouis; illa dolore 
<anth. lat. 594.5> Inpatiens et amore necem sibi protinus infert. 
<anth. lat. 595.1> In Siculas iterum terras fortuna reducit 
<anth. lat. 595.2> Aenean, tumuloque patris persoluit honorem. 
<anth. lat. 595.3> Tum cogit naues incendere Troadas Iris. 
<anth. lat. 595.4> Troes ibi linquunt socios. Venus anxia placat 
<anth. lat. 595.5> Neptunum. somnus Palinurum mergit in undas. 
<anth. lat. 596.1> Sacratam Phoebo Cumarum fertur in urbem 
<anth. lat. 596.2> Rex Phrygius uatisque petit responsa Sibyllae. 
<anth. lat. 596.3> Misenum sepelit. post haec adit infera regna 
<anth. lat. 596.4> Congressusque patri discit genus omne suorum, 
<anth. lat. 596.5> Quoque modo casus ualeat superare futuros. 
<anth. lat. 597.1> Tandem deueniunt Laurentia Troes in arua 
<anth. lat. 597.2> Et pace accepta laeti noua moenia condunt. 
<anth. lat. 597.3> Nocte satam Iuno Furiam euocat: illa Latinos 
<anth. lat. 597.4> Inter et Aeneadas bellum serit et ciet arma. 
<anth. lat. 597.5> Protinus auxiliis terra instruit Itala Turnum. 
<anth. lat. 598.1> Vidit ut Aeneas summa ui bella parari, 
<anth. lat. 598.2> Arcadas Euandrumque senem sibi foedere iungit 
<anth. lat. 598.3> Dardanioque duci sociatur Etruria tota. 
<anth. lat. 598.4> Arma petit genetrix, dat Mulciber, in clipeoque 
<anth. lat. 598.5> Res fingit Latias et fortia facta nepotum. 
<anth. lat. 599.1> Ad Turnum propere Iunoni mittitur Iris 
<anth. lat. 599.2> Instigatque animos. aciem mouet ille Phrygasque 
<anth. lat. 599.3> Obsidet. in nymphas uersa est Aeneia classis. 
<anth. lat. 599.4> Euryalus Nisusque luunt nece proelia noctis. 
<anth. lat. 599.5> Vi Turnus potitur castris, ui pellitur inde. 
<anth. lat. 600.1> Placat et uxoris dictis et iurgia natae 
<anth. lat. 600.2> Iuppiter. auxiliis instructus Troius heros 
<anth. lat. 600.3> Aduenit. occurrunt Rutuli atque in litore pugnant. 
<anth. lat. 600.4> Occidit a Turno Pallas uictorque superbus 
<anth. lat. 600.5> Aeneae eripitur. Mezentius interit acer. 
<anth. lat. 601.1> Occisis proprium pars utraque reddit honorem. 
<anth. lat. 601.2> Supplicibus Calydone satus negat arma Latinis. 
<anth. lat. 601.3> Cum Drance alterno iurgat certamine Turnus. 
<anth. lat. 601.4> Aeneas equitem praemittit, et obuia uirgo 
<anth. lat. 601.5> Excipit. extincta Rutuli dant terga Camilla. 
<anth. lat. 602.1> Troianis Rutulisque placet coniungere foedus. 
<anth. lat. 602.2> Id Rutuli rumpunt. nato Venus alma medetur 
<anth. lat. 602.3> Dictamno Rutulique luunt periuria uicti. 
<anth. lat. 602.4> Cogitur Aeneae Dauni concurrere proles. 
<anth. lat. 602.5> Pallantea necem misero dant cingula Turno. 
<anth. lat. 603.1> Hic iacet Arpinas manibus tumulatus amici, 
<anth. lat. 603.2> Qui fuit orator summus et eximius, 
<anth. lat. 603.3> Quem nece crudeli mactauit ciuis et hostis. 
<anth. lat. 603.4> Nil agis, Antoni: scripta diserta manent. 
<anth. lat. 603.5> Vulnere nempe uno Ciceronem conficis, at te 
<anth. lat. 603.6> Tullius aeternis uulneribus lacerat. 
<anth. lat. 604.1> Corpus in hoc tumulo magni Ciceronis humatum 
<anth. lat. 604.2> Contegitur claro qui fuit ingenio, 
<anth. lat. 604.3> Quique malis grauis hostis erat tutorque bonorum, 
<anth. lat. 604.4> Quo paene indigne consule Roma perit. 
<anth. lat. 604.5> Sed uigili cura deiectis hostibus urbe 
<anth. lat. 604.6> Supplicioque datis, praestitit incolumem. 
<anth. lat. 605.1> Vnicus orator, lumenque decusque senatus, 
<anth. lat. 605.2> Seruator patriae, conditor eloquii, 
<anth. lat. 605.3> Cuius ab ingenio laude inlustrata perenni 
<anth. lat. 605.4> Lumine praeclaro lingua Latina uiget, 
<anth. lat. 605.5> Occidit indigne manibus laceratus iniquis 
<anth. lat. 605.6> Tullius ac tumulo subditus exiguo est. 
<anth. lat. 606.1> Quicumque in libris nomen Ciceronis adoras, 
<anth. lat. 606.2> Aspice, quo iaceat conditus ille loco. 
<anth. lat. 606.3> Ille uel orator uel ciuis maximus; idem 
<anth. lat. 606.4> Clarus erat factis, clarior eloquio; 
<anth. lat. 606.5> Ac, ne quid Fortuna uiro nocuisse putetur, 
<anth. lat. 606.6> Viuus in aeternum docta per ora uolat. 
<anth. lat. 607.1> Marcus eram Cicero toto notissimus orbe, 
<anth. lat. 607.2> Cuius relliquias occulit urna breuis. 
<anth. lat. 607.3> Dextera me patriae nuper ciuilis ademit, 
<anth. lat. 607.4> Eripui patriam qui prius exitio. 
<anth. lat. 607.5> Si quis in hoc saxo Tulli legis, aduena, nomen, 
<anth. lat. 607.6> Non dedigneris dicere: Marce, uale! 
<anth. lat. 608.1> Tullius Arpinas ex ordine natus equestri, 
<anth. lat. 608.2> Sed uirtute sua consul in urbe fuit. 
<anth. lat. 608.3> Quem Catilina malus coniuratique nocentes 
<anth. lat. 608.4> Senserunt uigilem ciuibus esse suis. 
<anth. lat. 608.5> Hunc tamen (o pietas!) tres occidere tyranni; 
<anth. lat. 608.6> At Lamia ille pio subposuit tumulo. 
<anth. lat. 609.1> Qui tenet eloquii fastigia summa Latini, 
<anth. lat. 609.2> Qui consul patriam caedibus eripuit, 
<anth. lat. 609.3> Quique trium saeuo uitam dedit ense uirorum, 
<anth. lat. 609.4> Tullius en hac est ipse sepultus humo. 
<anth. lat. 609.5> Sed uitae breuitas pensatur laude perenni; 
<anth. lat. 609.6> Quod mors eripuit, gloria restituit. 
<anth. lat. 610.1> Tullius hic situs est, uenerabile nomen in aeuum, 
<anth. lat. 610.2> Clarus honore simul, clarus et ingenio, 
<anth. lat. 610.3> Quem scelerata neci crudeliter arma dederunt, 
<anth. lat. 610.4> Quod patriae uindex ille fidelis erat. 
<anth. lat. 610.5> Sed nihil infanda profecit caede tyrannus: 
<anth. lat. 610.6> Ingenium uiuit; corpus inane perit. 
<anth. lat. 611.1> Romani princeps populi, decus ordinis ampli, 
<anth. lat. 611.2> Maximus orator, ciuis et egregius, 
<anth. lat. 611.3> Coniuratorum uindex hostisque malorum 
<anth. lat. 611.4> Proscriptus periit a tribus ille uiris. 
<anth. lat. 611.5> Qui caesus grauiter, qui detruncatus acerbe 
<anth. lat. 611.6> Hoc Lamiae debet, quod iacet in tumulo. 
<anth. lat. 612.1> Doctrinae antistes, rerum mirabilis auctor, 
<anth. lat. 612.2> Tullius existens nobilis ex humili, 
<anth. lat. 612.3> Cui dedit excellens ars oratoria nomen, 
<anth. lat. 612.4> Virtute ingenii uenit in astra sui. 
<anth. lat. 612.5> Sed Fortuna nocens miserando funere raptum 
<anth. lat. 612.6> Carpsit et hoc uoluit(==VOLUIT) membra iacere loco. 
<anth. lat. 613.1> Eloquio princeps, magnis memorabilis actis, 
<anth. lat. 613.2> Tullius indigna caede peremptus obit. 
<anth. lat. 613.3> Sed terras omnes impleuit nomine claro; 
<anth. lat. 613.4> Ingenium caeso corpore morte caret. 
<anth. lat. 613.5> Viuit et ingenti pollet cum laude per orbem, 
<anth. lat. 613.6> Cuius in hoc tumulo membra sepulta iacent. 
<anth. lat. 614.1> Inclitus hic Cicero est Lamiae pietate sepultus, 
<anth. lat. 614.2> Quem Fortuna neci tradidit immeritae. 
<anth. lat. 614.3> Maximus eloquio, ciuis bonus, urbis amator, 
<anth. lat. 614.4> Perniciesque malis perfugiumque bonis. 
<anth. lat. 614.5> Qui sexaginta conpletis ac tribus annis 
<anth. lat. 614.6> Seruitio pressam destituit patriam. 
<anth. lat. 615.1> Primus adest Aries Taurusque insignibus auro 
<anth. lat. 615.2> Cornibus et fratres et Cancer, aquatile signum, 
<anth. lat. 615.3> Tum Leo terribilis Nemeaeus et innuba Virgo, 
<anth. lat. 615.4> Libra subit, caudaque animal quod dirigit ictum, 
<anth. lat. 615.5> Armatusque arcu Chiron et corniger hircus, 
<anth. lat. 615.6> Fusor aquae simul et fulgenti lumine Pisces. 
<anth. lat. 616.1> Proditor est Helles et proditor Europaeus 
<anth. lat. 616.2> Et Gemini iuuenes et pressus ab Hercule Cancer, 
<anth. lat. 616.3> Horrendusque Leo sequitur cum Virgine sancta 
<anth. lat. 616.4> Libraque lance pari et uiolentus acumine caudae, 
<anth. lat. 616.5> Inde sagittiferi facies senis et Capricornus, 
<anth. lat. 616.6> Et qui portat aquam puer urniger, et duo Pisces. 
<anth. lat. 617.1> Signorum princeps Aries et Taurus et una 
<anth. lat. 617.2> Tyndaridae iuuenes et feruida brachia Cancri 
<anth. lat. 617.3> Herculeusque Leo, Nemeae pauor, almaque Virgo, 
<anth. lat. 617.4> Libra iugo aequali pendens et Scorpius acer 
<anth. lat. 617.5> Centaurusque senex Chiron et cornua Capri 
<anth. lat. 617.6> Et iuuenis gestator aquae Piscesque supremi. 
<anth. lat. 618.1> Laniger astrorum ductor, Taurusque secundus, 
<anth. lat. 618.2> Tum sidus geminum et Cancri fulgentis imago, 
<anth. lat. 618.3> Truxque Leo et Virgo, quae spicea munera gestat, 
<anth. lat. 618.4> Et Libram qui Caesar habet, chelaeque minaces 
<anth. lat. 618.5> Atque arcu pollens et salsi gurgitis hircus 
<anth. lat. 618.6> Vrnaque nimbiferi Piscesque, nouissima forma. 
<anth. lat. 619.1> Dux Aries et frons Tauri metuenda minacis 
<anth. lat. 619.2> Et Ledae soboles et Cancri torridus ignis 
<anth. lat. 619.3> Terribilisque Leo, species quoque Virginis almae, 
<anth. lat. 619.4> Momentumque sequens, caudaque timendus obunca, 
<anth. lat. 619.5> Hinc tendens arcum, liquidi Caper aequoris inde, 
<anth. lat. 619.6> Troiadesque puer geminique sub aethere Pisces. 
<anth. lat. 621.1> Nubigenae iuuenis uector Taurique trucis frons 
<anth. lat. 621.2> Et proles duplex Iouis et nepa torrida flammis, 
<anth. lat. 621.3> Aestifer inde Leo iusta cum Virgine fulgens, 
<anth. lat. 621.4> Quam sequitur Libra et uiolenta cuspide saeuus, 
<anth. lat. 621.5> Semifer Arcitenens subit et Capricornus aquosus 
<anth. lat. 621.6> Et cui nomen aquae faciunt, Piscesque gemelli. 
<anth. lat. 622.1> Corniger in primis Aries et corniger alter 
<anth. lat. 622.2> Taurus, item Gemini, sequitur quos Cancer adustus, 
<anth. lat. 622.3> Terribilisque ferae species et iusta puella, 
<anth. lat. 622.4> Libra simul nigrumque gerens in acumine uirus, 
<anth. lat. 622.5> Centaurusque biformis adest pelagique capella 
<anth. lat. 622.6> Atque amnem fundens et Pisces, sidus aquosum. 
<anth. lat. 623.1> Lanigeri ductor gregis, Europae quoque uector 
<anth. lat. 623.2> Et duo Tyndaridae, tum Cancer sole perustus 
<anth. lat. 623.3> Herculeaque manu pressus Leo et optima Virgo, 
<anth. lat. 623.4> Hinc trutinae species uenit armatusque ueneno 
<anth. lat. 623.5> Scorpius atque sagittifer aequoreique Capri frons, 
<anth. lat. 623.6> Quique urnam gerit et Pisces, duo signa sub uno. 
<anth. lat. 624.1> Principium signis ouium pater, inde iuuencus, 
<anth. lat. 624.2> Progenies duplex, et aquarum Cancer alumnus, 
<anth. lat. 624.3> Pressa sub Herculeis manibus fera, iustaque Virgo. 
<anth. lat. 624.4> Libra subest, caudaque gerens letale uenenum. 
<anth. lat. 624.5> Tum geminus Chiron et corniger aequoris alti 
<anth. lat. 624.6> Dilectusque Ioui puer et (duo sidera) Pisces. 
<anth. lat. 625.1> Dux gregis et placidum pandens subit aethera Taurus 
<anth. lat. 625.2> Germanique pares et Cancro iam comes aestas 
<anth. lat. 625.3> Atque Leo, primus labor Herculis, et pia Virgo. 
<anth. lat. 625.4> Libra comes sequitur minitans et Scorpius ictu 
<anth. lat. 625.5> Et qui tela gerit Centaurus et aequoris hircus, 
<anth. lat. 625.6> Deucalionis aquae et Pisces, postrema figura. 
<anth. lat. 626.1> Velleris aurati fulget pecus aureaque Io, 
<anth. lat. 626.2> Zethus et Amphion Cancrique figura calentis. 
<anth. lat. 626.3> Insequitur Leo saeuus et almae Virginis astra, 
<anth. lat. 626.4> Hinc aequale iugum caudaque uenenifer unca, 
<anth. lat. 626.5> Centaurusque minax arcu et Neptunia capra 
<anth. lat. 626.6> Quique refundit aquas, et Pisces, ultimus ordo. 
<anth. lat. 627.1> Oppressit Nemeae primum uirtute leonem. 
<anth. lat. 627.2> Extincta est anguis, quae pullulat, Hydra secundo. 
<anth. lat. 627.3> Tertius enectus sus est Erymanthius ingens. 
<anth. lat. 627.4> Cornibus auratis ceruum necat ordine quarto. 
<anth. lat. 627.5> Deicit horrisono quinto Stymphalidas arcu. 
<anth. lat. 627.6> Abstulit Hippolytae sexto sua cingula uictae. 
<anth. lat. 627.7> Septimus Augei stabulum labor egerit undis. 
<anth. lat. 627.8> Octauo domuit magno luctamine taurum. 
<anth. lat. 627.9> Tum Diomedis equos nono cum rege peremit. 
<anth. lat. 627.10> Geryonem decimo triplici cum corpore uicit. 
<anth. lat. 627.11> Vndecimo extractus uidit noua Cerberus astra. 
<anth. lat. 627.12> Postremo Hesperidum uictor tulit aurea mala. 
<anth. lat. 628.1> Threicius quondam uates fide creditur canora 
<anth. lat. 628.2> Mouisse sensus acrium ferarum
<anth. lat. 628.3> Atque amnes tenuisse uagos, sed et alites uolantes, 
<anth. lat. 628.4> Et surda cantu concitasse saxa,
<anth. lat. 628.5> Suauisonaeque modos testudinis arbores secutae 
<anth. lat. 628.6> Vmbram feruntur praebuisse uati.
<anth. lat. 628.7> Scilicet haud potuit, quae sunt sine, permouere, sensu 
<anth. lat. 628.8>(Finxere doctam fabulam poetae),
<anth. lat. 628.9> Sed placidis hominum dictis fera corda mitigauit 
<anth. lat. 628.10> Doctaque uitam uoce temperauit;
<anth. lat. 628.11> Iustitiam docuit, coetu quoque congregauit uno 
<anth. lat. 628.12> Moresque agrestes expoliuit Orpheus.
<anth. lat. 629.1> O Fortuna potens et nimium leuis, 
<anth. lat. 629.2> Tantum iuris atrox quae tibi uindicas, 
<anth. lat. 629.3> Euertisque bonos, erigis improbos, 
<anth. lat. 629.4> Nec seruare potes muneribus fidem! 
<anth. lat. 629.5> Fortuna immeritos auget honoribus, 
<anth. lat. 629.6> Fortuna innocuos cladibus afficit. 
<anth. lat. 629.7> Iustos illa uiros pauperie grauat, 
<anth. lat. 629.8> Indignos eadem diuitiis beat. 
<anth. lat. 629.9> Haec aufert iuuenes ac retinet senes, 
<anth. lat. 629.10> Iniusto arbitrio tempora diuidens. 
<anth. lat. 629.11> Quod dignis adimit, transit ad impios. 
<anth. lat. 629.12> Nec discrimen habet rectaque iudicat, 
<anth. lat. 629.13> Inconstans fragilis perfida lubrica. 
<anth. lat. 629.14> Nec quos clarificat, perpetuo fouet, 
<anth. lat. 629.15> Nec quos deseruit, perpetuo premit. 
<anth. lat. 630.1> Pelides ego sum, Thetidis notissima proles, 
<anth. lat. 630.2> Cui uirtus clarum nomen habere dedit, 
<anth. lat. 630.3> Qui straui totiens armis uictricibus hostes 
<anth. lat. 630.4> Inque fugam solus milia multa dedi. 
<anth. lat. 630.5> Hectore sed magno summa est mihi gloria caeso, 
<anth. lat. 630.6> Qui saepe Argolicas debilitauit opes. 
<anth. lat. 630.7> Ille Menoetiadae soluit me uindice poenas; 
<anth. lat. 630.8> Pergama tunc ferro procubuere meo. 
<anth. lat. 630.9> Laudibus inmensis uictor super astra ferebar, 
<anth. lat. 630.10> Cum pressi hostilem fraude peremptus humum. 
<anth. lat. 631.1> Defensor patriae, iuuenum fortissimus, Hector, 
<anth. lat. 631.2> Qui murus miseris ciuibus alter erat, 
<anth. lat. 631.3> Occubuit telo uiolenti uictus Achillis: 
<anth. lat. 631.4> Occubuere simul spesque salusque Phrygum. 
<anth. lat. 631.5> Hunc ferus Aeacides circum sua moenia traxit, 
<anth. lat. 631.6> Quae iuuenis manibus texerat ante suis. 
<anth. lat. 631.7> O quantos Priamo lux attulit ista dolores! 
<anth. lat. 631.8> Quos fletus Hecubae, quos dedit Andromachae! 
<anth. lat. 631.9> Sed raptum pater infelix auroque repensum 
<anth. lat. 631.10> Condidit et maerens hac tumulauit humo. 
<anth. lat. 632.1> Littera Pythagorae, discrimine secta bicorni, 
<anth. lat. 632.2> Humanae uitae speciem praeferre uidetur. 
<anth. lat. 632.3> Nam uia uirtutis dextrum petit ardua callem 
<anth. lat. 632.4> Difficilemque aditum primo spectantibus offert, 
<anth. lat. 632.5> Sed requiem praebet fessis in uertice summo. 
<anth. lat. 632.6> Molle ostentat iter uia laeua, sed ultima meta 
<anth. lat. 632.7> Praecipitat captos uoluitque(==VOLVITQVE) per aspera saxa. 
<anth. lat. 632.8> Quisquis enim duros casus uirtutis amore 
<anth. lat. 632.9> Vicerit, ille sibi laudemque decusque parabit. 
<anth. lat. 632.10> At qui desidiam luxumque sequetur inertem, 
<anth. lat. 632.11> Dum fugit oppositos incauta mente labores, 
<anth. lat. 632.12> Turpis inopsque simul miserabile transiget aeuum. 
<anth. lat. 633.1> Nec Veneris nec tu uini tenearis amore; 
<anth. lat. 633.2> Vno namque modo uina Venusque nocent. 
<anth. lat. 633.3> Vt Venus eneruat uires, sic copia Bacchi 
<anth. lat. 633.4> Et temptat gressus debilitatque pedes. 
<anth. lat. 633.5> Multos caecus amor cogit secreta fateri: 
<anth. lat. 633.6> Arcanum demens detegit ebrietas. 
<anth. lat. 633.7> Bellum saepe ciet ferus exitiale Cupido: 
<anth. lat. 633.8> Saepe manus itidem Bacchus ad arma uocat. 
<anth. lat. 633.9> Perdidit horrendo Troiam uenus improba bello: 
<anth. lat. 633.10> At Lapithas bello perdis, Iacche, graui. 
<anth. lat. 633.11> Denique cum mentes hominum furiauit uterque, 
<anth. lat. 633.12> Et pudor et probitas et metus omnis abest. 
<anth. lat. 633.13> Conpedibus Venerem, uinclis constringe Lyaeum, 
<anth. lat. 633.14> Ne te muneribus laedat uterque suis. 
<anth. lat. 633.15> Vina sitim sedent(==SE+DENT), natis Venus alma creandis 
<anth. lat. 633.16> Seruiat: hos fines transiluisse nocet. 
<anth. lat. 634.1> Primus habet, Libycam ueniant ut Troes in urbem. 
<anth. lat. 634.2> Edocet excidium Troiae clademque secundus. 
<anth. lat. 634.3> Tertius a Troia uectos canit aequore Teucros. 
<anth. lat. 634.4> Quartus item miserae duo uulnera narrat Elissae. 
<anth. lat. 634.5> Manibus Anchisae quinto celebrantur honores. 
<anth. lat. 634.6> Aenean memorat uisentem Tartara sextus. 
<anth. lat. 634.7> In Phrygas Italiam Bello iam septimus armat. 
<anth. lat. 634.8> Dat simul Aeneae socios octauus et arma. 
<anth. lat. 634.9> Daunius expugnat nono noua moenia Troiae. 
<anth. lat. 634.10> Exponit decimus Tuscorum in litore pugnas. 
<anth. lat. 634.11> Vndecimo Rutuli superantur morte Camillae. 
<anth. lat. 634.12> Vltimus imponit bello Turni nece finem. 
<anth. lat. 635.1> Adeste Musae maximi proles Iouis, 
<anth. lat. 635.2> Laudes feracis praedicemus hortuli. 
<anth. lat. 635.3> Hortus salubres corpori praebet cibos 
<anth. lat. 635.4> Variosque fructus saepe cultori refert: 
<anth. lat. 635.5> Holus suaue, multiplex herbae genus, 
<anth. lat. 635.6> Vuas nitentes atque fetus arborum. 
<anth. lat. 635.7> Non defit hortis et uoluptas maxima 
<anth. lat. 635.8> Multisque mixta commodis iucunditas. 
<anth. lat. 635.9> Aquae strepentis uitreus lambit liquor 
<anth. lat. 635.10> Sulcoque ductus irrigat riuus sata. 
<anth. lat. 635.11> Flores nitescunt discolore germine 
<anth. lat. 635.12> Pinguntque terram gemmeis honoribus. 
<anth. lat. 635.13> Apes susurro murmurant gratae leui, 
<anth. lat. 635.14> Cum summa florum uel nouos rores legunt. 
<anth. lat. 635.15> Fecunda uitis coniuges ulmos grauat 
<anth. lat. 635.16> Textasue inumbrat pampinis harundines. 
<anth. lat. 635.17> Opaca praebent arbores umbracula 
<anth. lat. 635.18> Prohibentque densis feruidum solem comis. 
<anth. lat. 635.19> Aues canorae garrulos fundunt sonos 
<anth. lat. 635.20> Et semper aures cantibus mulcent suis. 
<anth. lat. 635.21> Oblectat hortus, auocat pascit tenet 
<anth. lat. 635.22> Animoque maesto demit angores graues. 
<anth. lat. 635.23> Membris uigorem reddit et uisus capit. 
<anth. lat. 635.24> Refert labori pleniorem gratiam, 
<anth. lat. 635.25> Tribuit colenti multiforme gaudium. 
<anth. lat. 636.1> Liuor, tabificum malis uenenum, 
<anth. lat. 636.2> Intactis uorat ossibus medullas 
<anth. lat. 636.3> Et totum bibit artubus cruorem. 
<anth. lat. 636.4> Quo quisquis furit inuidetque sorti, 
<anth. lat. 636.5> Vt debet, sibi poena semper ipse est. 
<anth. lat. 636.6> Testatur gemitu graues dolores, 
<anth. lat. 636.7> Suspirat fremit incutitque dentes; 
<anth. lat. 636.8> Sudat frigidus, intuens quod odit. 
<anth. lat. 636.9> Effundit mala lingua uirus atrum, 
<anth. lat. 636.10> Pallor terribilis genas colorat, 
<anth. lat. 636.11> Infelix macies renudat ossa. 
<anth. lat. 636.12> Non lux, non cibus est suauis illi; 
<anth. lat. 636.13> Non potus iuuat aut sapor Lyaei, 
<anth. lat. 636.14> Nec si pocula Iuppiter propinet 
<anth. lat. 636.15> Atque haec porrigat et ministret Hebe 
<anth. lat. 636.16> Aut tradat Catamitus ipse nectar. 
<anth. lat. 636.17> Non somnum capit aut quiescit umquam: 
<anth. lat. 636.18> Torquet uiscera carnifex cruentus. 
<anth. lat. 636.19> Vesanos tacite mouet furores 
<anth. lat. 636.20> Intentans animo faces Erinys; 
<anth. lat. 636.21> Est ales Tityi usque uultur intus, 
<anth. lat. 636.22> Qui semper lacerat comestque mentem. 
<anth. lat. 636.23> Viuit pectore sub dolente uulnus, 
<anth. lat. 636.24> Quod Chironia nec manus leuarit 
<anth. lat. 636.25> Nec Phoebus subolesue clara Phoebi. 
<anth. lat. 637.1> Sirenes uarios cantus, Acheloia proles, 
<anth. lat. 637.2> Et solitae miros ore ciere modos 
<anth. lat. 637.3>(Illarum uoces, illarum Musa mouebat 
<anth. lat. 637.4> Omnia quae thymele carmina dulcis habet: 
<anth. lat. 637.5> Quod tuba, quod litui, quod cornua rauca queruntur, 
<anth. lat. 637.6> Quodque foraminibus tibia mille sonat, 
<anth. lat. 637.7> Quod leues calami, quod suauis cantat aedon, 
<anth. lat. 637.8> Quod lyra, quod citharae, quod moribundus olor) 
<anth. lat. 637.9> Inlectos nautas dulci modulamine uocum 
<anth. lat. 637.10> Mergebant auidae fluctibus Ioniis. 
<anth. lat. 637.11> Sanguine Sisyphio generatus uenit Vlixes 
<anth. lat. 637.12> Et tutos solita praestitit arte suos. 
<anth. lat. 637.13> Inleuit cera sociorum callidus aures 
<anth. lat. 637.14> Atque suas uinclis praebuit ipse manus. 
<anth. lat. 637.15> Transiluit scopulos et inhospita litora classis: 
<anth. lat. 637.16> Illae praecipites desiluere freto. 
<anth. lat. 637.17> Sic blandas uoces nocituraque carmina uicit, 
<anth. lat. 637.18> Sic tandem exitio monstra canora dedit. 
<anth. lat. 638.1> Clarus inoffenso procedat lumine Titan 
<anth. lat. 638.2> Laetificusque dies eat omnibus aethere puro, 
<anth. lat. 638.3> Vosque simul, iuuenes, animis ac uoce fauentes 
<anth. lat. 638.4> Concelebrate diem uotis felicibus almum, 
<anth. lat. 638.5> Prosperus ut semper redeat uatique quotannis 
<anth. lat. 638.6> Asmenidae referant alacres sua munera nati. 
<anth. lat. 648.1> Omne quod Natura parens creauit, 
<anth. lat. 648.2> Quamlibet firmum uideas, labascit, 
<anth. lat. 648.3> Tempore ac longo fragile et caducum 
<anth. lat. 648.4> Soluitur usu.
<anth. lat. 648.5> Amnis insueta solet ire ualle 
<anth. lat. 648.6> Mutat et rectos uia certa cursus, 
<anth. lat. 648.7> Rupta cum cedit male pertinaci 
<anth. lat. 648.8> Ripa fluento.
<anth. lat. 648.9> Decidens scabrum cauat unda tofum, 
<anth. lat. 648.10> Ferreus uomis tenuatur agris, 
<anth. lat. 648.11> Splendet adtrito digitos honorans 
<anth. lat. 648.12> Anulus auro.
<anth. lat. 649.1> Heu misera in nimios hominum petulantia census! 
<anth. lat. 649.2> Caecus inutilium quo ruit ardor opum, 
<anth. lat. 649.3> Auri dira fames et non expleta libido, 
<anth. lat. 649.4> Ferali pretio uendat ut omne nefas! 
<anth. lat. 649.5> Sic latebras Eriphyla uiri patefecit, ubi aurum 
<anth. lat. 649.6> Accepit, turpis materiam sceleris; 
<anth. lat. 649.7> Sic quondam Acrisiae in gremium per claustra puellae 
<anth. lat. 649.8> Corruptore auro fluxit adulterium. 
<anth. lat. 649.9> O quam mendose uotum insaturabile habendi 
<anth. lat. 649.10> Inbuit infami pectora nostra malo! 
<anth. lat. 649.11> Quamlibet inmenso diues uigil incubet auro, 
<anth. lat. 649.12> Aestuat augendae dira cupido rei. 
<anth. lat. 649.13> Heu mala paupertas numquam locupletis auari: 
<anth. lat. 649.14> Dum struere inmodice quod tenet optat, eget. 
<anth. lat. 649.15> Quis metus hic legum quaeue est reuerentia ueri, 
<anth. lat. 649.16> Crescenti nummo si mage cura subest? 
<anth. lat. 649.17> Cognatorum animas promptum est fratrumque cruorem 
<anth. lat. 649.18> Fundier: affectus uincit auara fames. 
<anth. lat. 649.19> Diuitis est, semper fragiles male quaerere gazas: 
<anth. lat. 649.20> Nulla huic in lucro cura pudoris erit. 
<anth. lat. 649.21> Istud templorum damno excidioque requirit; 
<anth. lat. 649.22> Hoc caelo iubeas ut petat: inde petet. 
<anth. lat. 649.23> Mirum ni pulcras artes Romana iuuentus 
<anth. lat. 649.24> Discat et egregio sudet in eloquio, 
<anth. lat. 649.25> Vt post iurisonae famosa stipendia(==STI-PENDI-A-) linguae 
<anth. lat. 649.26> Barbaricae ingeniis anteferantur opes? 
<anth. lat. 649.27> At qui sunt, quos propter honestum rumpere foedus 
<anth. lat. 649.28> Audeat inlicite pallida auaritia? 
<anth. lat. 649.29> Romani sermonis egent ridendaque uerba 
<anth. lat. 649.30> Frangit ad horrificos turbida lingua sonos. 
<anth. lat. 649.31> Sed tamen ex cultu adpetitur spes grata nepotum? 
<anth. lat. 649.32> Saltem istud nostri forsan honoris habent? 
<anth. lat. 649.33> Ambusti torris species exesaque saeclo 
<anth. lat. 649.34>+Abtantur priscis corpora de tumulis! 
<anth. lat. 649.35> Perplexi crines, frons improba, tempora pressa, 
<anth. lat. 649.36> Extantes malae deficiente gena, 
<anth. lat. 649.37> Simataeque iacent pando sinuamine nares, 
<anth. lat. 649.38> Territat os nudum caesaque labra tument. 
<anth. lat. 649.39> Defossum in uentrem propulso pondere tergum 
<anth. lat. 649.40> Frangitur et uacuo crure tument genua. 
<anth. lat. 649.41> Discolor in manibus species, ac turpius illud, 
<anth. lat. 649.42> Quod cutis obscure pallet in inuidiam. 
<anth. lat. 654.1> Sidera deinde canit, segetes et dona Lyaei 
<anth. lat. 654.2> Et pecorum cultus, Hyblaei mella saporis. 
<anth. lat. 654.3> Principio breuiter uentura uolumina dixit. 
<anth. lat. 654.4> Intercidit opus coepitque referre secunda. 
<anth. lat. 654.5> Arma uirumque canit mira uirtute potentem, 
<anth. lat. 654.6> Iunonisque odio disiectas aequore puppes, 
<anth. lat. 654.7> Hospitium Didus, classem sociosque receptos, 
<anth. lat. 654.8> Vtque epulas inter casus regina requirat. 
<anth. lat. 654.9> Conticuere omnes. Infandos ille labores 
<anth. lat. 654.10> Deceptamque dolis Troiam patriaeque ruinas 
<anth. lat. 654.11> Et casus Priami docet et flagrantia regna, 
<anth. lat. 654.12> Ignibus e mediis raptum deque hoste parentem 
<anth. lat. 654.13> Postquam res Asiae deceptaque Pergama dixit, 
<anth. lat. 654.14> Tum, Polydore, tuos tumulos, tum Gnosia regna, 
<anth. lat. 654.15> Andromachen Helenumque et uasta mole Cyclopas 
<anth. lat. 654.16> Amissumque patrem Siculis narrauit in oris. 
<anth. lat. 654.17> At regina graui Veneris iam carpitur igni. 
<anth. lat. 654.18> Venatusque petit. capitur uenatibus ipsa 
<anth. lat. 654.19> Et taedas, Hymenaee, tuas ad funera uertit, 
<anth. lat. 654.20> Postquam Anchisiades fatorum est iussa secutus 
<anth. lat. 654.21> Interea Aeneas pelagus iam classe tenebat. 
<anth. lat. 654.22> Ludorumque patris tumulum celebrabat honore. 
<anth. lat. 654.23> Puppibus ambustis fundauit moenia Acestae 
<anth. lat. 654.24> Destituitque ratem media Palinurus in unda. 
<anth. lat. 654.25> Sic lacrimans tandem Cumarum adlabitur oris 
<anth. lat. 654.26> Descenditque domus Ditis comitante Sibylla. 
<anth. lat. 654.27> Agnoscit Troas caesos, agnoscit Achiuos, 
<anth. lat. 654.28> Et docet Anchises uenturam ad sidera prolem. 
<anth. lat. 654.29> Tu quoque litoribus famam, Caieta, dedisti. 
<anth. lat. 654.30> Impetrat Aeneas Latium regnumque Latini, 
<anth. lat. 654.31> Foedus agens. saeuit Iuno bellumque lacessit 
<anth. lat. 654.32> Finitimosque uiros Turnumque in proelia mittit. 
<anth. lat. 654.33> Vt belli signum Turnus Mezentiaque arma 
<anth. lat. 654.34> Conciuitque duces, tum moenia Pallantea 
<anth. lat. 654.35> Aeneas adit Euandri socia agmina quaerens. 
<anth. lat. 654.36> Arma Venus portat proprio Vulcania nato. 
<anth. lat. 654.37> Atque ea diuersa dum parte. hic diua Cybebe 
<anth. lat. 654.38> Puppes esse suas Nympharum numina iussit. 
<anth. lat. 654.39> Euryali et Nisi caedes et fata canuntur, 
<anth. lat. 654.40> Fecerit inclusus castris quae funera Turnus. 
<anth. lat. 654.41> Panditur interea caelum coetusque deorum. 
<anth. lat. 654.42> Iam redit Aeneas et Pallas sternitur acer. 
<anth. lat. 654.43> Eripuit Iuno Turnum, Lausoque parentem 
<anth. lat. 654.44> Adiecit comitem mortis Cythereia proles. 
<anth. lat. 654.45> Oceano interea surgens Aurora uidebat 
<anth. lat. 654.46> Mezenti ducis exuuias caesosque sodales 
<anth. lat. 654.47> Et Latium proceres Diomedis dicta referre, 
<anth. lat. 654.48> Tum qualis pugnae succedat Etrusca Camilla. 
<anth. lat. 654.49> Turnus ut infractos hos uidit et undique caesos, 
<anth. lat. 654.50> Vltro Anchisiaden bello per foedera poscit; 
<anth. lat. 654.51> Quae Iuturna parat conuellere; set tamen armis 
<anth. lat. 654.52> Occidit et pactum liquit cum coniuge regnum. 
<anth. lat. 655.1> Nescio quid fugiente anima, non sponte sed altis 
<anth. lat. 656.1> Si me retro legis, potui quae uiuere numquam, 
<anth. lat. 656.2> Continuo uiuam, sumens de nomine uitam. 
<anth. lat. 657.1> Si me retro legis, faciam de nomine uerbum. 
<anth. lat. 657.2> Femina cum fuerim, imperatiuus ero. 
<anth. lat. 657a.1> Si me retro legis, dicam tibi semper id ipsum; 
<anth. lat. 657a.2> Vna mihi facies ante retroque manet. 
<anth. lat. 657b.1> Mollior in tactu, sed durior omnibus actu 
<anth. lat. 657b.2> Ille ego qui rabiem possum superare ferinam. 
<anth. lat. 657c.1> Si me retro legis, facere qui uulnera noui, 
<anth. lat. 657c.2> Ex me confestim noscis adesse deum. 
<anth. lat. 660.1> Ille ego Pannoniis quondam notissimus oris, 
<anth. lat. 660.2> Inter mille uiros primus fortisque Batauos, 
<anth. lat. 660.3> Hadriano potui qui iudice uasta profundi 
<anth. lat. 660.4> Aequora Danuuii cunctis transnare sub armis, 
<anth. lat. 660.5> Emissumque arcu dum pendet in aere telum 
<anth. lat. 660.6> Ac redit, ex alia fixi fregique sagitta; 
<anth. lat. 660.7> Quem neque Romanus potuit nec barbarus umquam, 
<anth. lat. 660.8> Non iaculo miles, non arcu uincere Parthus, 
<anth. lat. 660.9> Hic situs hoc memori saxo mea facta sacraui. 
<anth. lat. 660.10> Viderit, anne aliquis post me mea gesta sequatur! 
<anth. lat. 660.11> Exemplo mihi sum, primus qui talia gessi. 
<anth. lat. 661.1> Hic gemini fratres iuncti dant membra sepulchris, 
<anth. lat. 661.2> Quos iunxit meritum, consociauit humus. 
<anth. lat. 661.3> Germine barbarico nati, sed fonte renati 
<anth. lat. 661.4> Dant animas caelo, dant sua membra solo. 
<anth. lat. 661.5> Aduenit Sagilae patri cum coniuge luctus, 
<anth. lat. 661.6> Defungi haud dubie qui uoluere(==VOLUERE) prius. 
<anth. lat. 661.7> Sed dolor est nimius Christo moderante ferendus. 
<anth. lat. 661.8> Orbati non sunt: dona dedere deo. 
<anth. lat. 662.1> Praeteriens hominum sortem miserere, uiator, 
<anth. lat. 662.2> Deque meis, restent quae tibi fata, uide. 
<anth. lat. 662.3> En mihi terra domum praebet +cinisque(==CI+NISQVE-) sepulchrum, 
<anth. lat. 662.4> Vermis et exiguus membra caduca uorat. 
<anth. lat. 662.5> Conditor omnipotens paradysi cum esse colonum 
<anth. lat. 662.6> Iusserat, hanc tribuit culpa nefanda uicem. 
<anth. lat. 662.7> Nomine Felicem me olim dixere parentes, 
<anth. lat. 662.8> Vita dicata mihi hic, ars medicina fuit. 
<anth. lat. 662.9> Aegros multorum potui releuare dolores, 
<anth. lat. 662.10> Morbum non potui uincere ab arte meum. 
<anth. lat. 663.1> Littera rem gestam loquitur; res ipsa medullam 
<anth. lat. 663.2> Verbi, quam uiuax mens uidet, intus habet. 
<anth. lat. 664.1> Clio gesta canens transactis tempora reddit. 
<anth. lat. 664.2> Dulciloquis calamos Euterpe flatibus urget. 
<anth. lat. 664.3> Comica lasciuo gaudet sermone Thalia. 
<anth. lat. 664.4> Melpomene tragico proclamat maesta boatu. 
<anth. lat. 664.5> Terpsichore affectus citharis mouet imperat auget. 
<anth. lat. 664.6> Plectra gerens Erato saltat pede carmine uultu. 
<anth. lat. 664.7> Signat cuncta manu loquiturque Polymnia gestu. 
<anth. lat. 664.8> Vrania poli motus scrutatur et astra. 
<anth. lat. 664.9> Carmina Calliope libris heroica mandat. 
<anth. lat. 664.10> Mentis Apollineae uis has mouet undique Musas. 
<anth. lat. 664.11> In medio residens complectitur omnia Phoebus. 
<anth. lat. 664a.1> Historias primo rerum canit ordine Clio. 
<anth. lat. 664a.2> Dulce melos calamis Euterpe datque secunda. 
<anth. lat. 664a.3> Tertia Melpomene tragicos fert flendo boatus. 
<anth. lat. 664a.4> Quartaque comedis dat lusum fando Thalia. 
<anth. lat. 664a.5> Rhetoricos profert at quinta Polimnia sensus. 
<anth. lat. 664a.6> Sexta canens Erato geometras carmine pangit. 
<anth. lat. 664a.7> Organa Terpsicore ..dat septima cunctis.
<anth. lat. 664a.8> Vrania polos octauo limine scandit. 
<anth. lat. 664a.9> Poemate(==PO.EMATE) Calliope perlustrat nona libellos. 
<anth. lat. 665.1> Primus, Iane, tibi sacratur nomine mensis, 
<anth. lat. 665.2> Vndique cui semper cuncta uidere licet. 
<anth. lat. 665.3> Vmbrarum est alter, quo mense putatur honore 
<anth. lat. 665.4> Peruia terra dato Manibus esse uagis 
<anth. lat. 665.5> Condita Mauortis magno sub numine Roma 
<anth. lat. 665.6> Non habet errorem. Romulus auctor erit. 
<anth. lat. 665.7> Caesareae est Veneris mensis, quo floribus arua 
<anth. lat. 665.8> Compta uirent, auibus quo sonat omne nemus. 
<anth. lat. 665.9> Hos sequitur laetus toto iam corpore Maius, 
<anth. lat. 665.10> Mercurio et Maiae quem tribuisse iuuat. 
<anth. lat. 665.11> Iunius ipse sui causam tibi nominis edit, 
<anth. lat. 665.12> Praegrauida attollens fertilitate sata. 
<anth. lat. 665.13> Quam bene, Quintilis, mutasti nomen: honori 
<anth. lat. 665.14> Caesareo, Iuli, te pia causa dedit. 
<anth. lat. 665.15> Tu quoque, Sextilis, uenerabilis omnibus annis 
<anth. lat. 665.16> Numinis Augusti nomine notus eris. 
<anth. lat. 665.17> Tempora maturis, September, uincta racemis 
<anth. lat. 665.18> Vela tegant: numero nosceris ipse tuo. 
<anth. lat. 665.19> Octobri laetus portat uindemitor uuas: 
<anth. lat. 665.20> Omnis ager Bacchi munera uoce sonat. 
<anth. lat. 665.21> Frondibus amissis repetunt sua frigora mensem, 
<anth. lat. 665.22> Cum iuga Centaurus celsa retorquet eques. 
<anth. lat. 665.23> Argumenta tuis festis concludo, December, 
<anth. lat. 665.24> Quis quemuis annum claudere iure potes. 
<anth. lat. 666.1> Si fontis breuis unda latens demersa tenetur, 
<anth. lat. 666.2> Ignotae et uiles esse putantur aquae. 
<anth. lat. 666.3> Quas cum docta manus produxerit arte magistra, 
<anth. lat. 666.4> Pura fit exiliens lympha uocata manu: 
<anth. lat. 666.5> Tunc praegnantis humi laxantur uiscera partu 
<anth. lat. 666.6> Et subito sterilis flumina terra creat. 
<anth. lat. 666.7> Non aliter ualidum genuino robore lignum 
<anth. lat. 666.8> Imbutis digitis dextra domare solet, 
<anth. lat. 666.9> Arboris et speciem humanis non usibus aptam 
<anth. lat. 666.10> Cogit in externum crescere factor opus. 
<anth. lat. 666.11> Sed cum te potior, Seneca meliore magistro 
<anth. lat. 666.12> Quique monens lucem cordis habere facis, 
<anth. lat. 666.13> Non dubitare queam, Lucillo clarius illo 
<anth. lat. 666.14> Aeternas Christi sumere dantis opes. 
<anth. lat. 666.15> Cedat opus priscum uera nec luce coruscans 
<anth. lat. 666.16> Nec de catholici dogmatis ore fluens. 
<anth. lat. 666.17> Ille mihi commenta dedit te uera docente; 
<anth. lat. 666.18> Nec dedit infida quae sibi mente tulit. 
<anth. lat. 666.19> Nam cum depretio mortis regnante perenni 
<anth. lat. 666.20> Lucillum imbueret, hac sine morte perit. 
<anth. lat. 666.21> At tu cum doceas homines superesse beatos 
<anth. lat. 666.22> Ex obitu Christum morte sequendo pia, 
<anth. lat. 666.23> Erigis et Senecam dominus uerusque magister 
<anth. lat. 666.24> Ingeniis fidei me superare facis. 
<anth. lat. 666.25> Vnde precor: Lucillum alium nec pectore talem, 
<anth. lat. 666.26> Quae me nosse cupis, scire precando iube; 
<anth. lat. 666.27> Discipulumque tuum, prius isto nomine ditans, 
<anth. lat. 666.28> Conforta, reuoca, corripe, disce, mone. 
<anth. lat. 668.1> Corduba me genuit, rapuit Nero, proelia dixi, 
<anth. lat. 668.2> Quae gessere pares hinc socer, inde gener. 
<anth. lat. 668.3> Continuo numquam direxi carmina ductu, 
<anth. lat. 668.4> Quae tractim serpant plus mihi comma placet. 
<anth. lat. 668.5> Fulminis in morem, quae sint miranda, citentur: 
<anth. lat. 668.6> Haec uere sapiet dictio, quae feriet! 
<anth. lat. 672.1> Ergone supremis potuit uox inproba uerbis 
<anth. lat. 672.2> Tam dirum mandare nefas? ergo ibit in ignes 
<anth. lat. 672.3> Magnaque doctiloqui morietur Musa Maronis? 
<anth. lat. 672.4> A scelus indignum! soluetur littera diues 
<anth. lat. 672.5> Et poterunt spectare oculi, nec parcere honori 
<anth. lat. 672.6> Flamma suo? +ductumque operi seruabit amorem? 
<anth. lat. 672.7> Pulcher Apollo, ueta! Musae prohibete Latinae! 
<anth. lat. 672.8> Liber et alma Ceres, succurrite! uester in armis 
<anth. lat. 672.9> Miles erat, uester docilis per rura colonus. 
<anth. lat. 672.10> Nam docuit, quid uer ageret, quid cogeret aestas, 
<anth. lat. 672.11> Quid pater autumnus, quid bruma nouissima ferret. 
<anth. lat. 672.12> Munera telluris larga ratione notauit, 
<anth. lat. 672.13> Arbuta formauit, sociauit uitibus ulmos, 
<anth. lat. 672.14> Curauit pecudes, apibus sua castra dicauit. 
<anth. lat. 672.15> Illum, illum Aenean nesciret fama perennis, 
<anth. lat. 672.16> Docta Maroneo caneret nisi pagina uersu! 
<anth. lat. 672.17> Haec dedit, ut pereant, ipsum si dicere fas est! 
<anth. lat. 672.18>"Sed legum est seruanda fides; suprema uoluntas 
<anth. lat. 672.19> Quod mandat fierique iubet, parere necesse est." 
<anth. lat. 672.20> Frangatur potius legum reuerenda potestas, 
<anth. lat. 672.21> Quam tot congestos noctesque diesque labores 
<anth. lat. 672.22> Auferat una dies, supremaque uerba parentis 
<anth. lat. 672.23> Amittant uigilasse suum. si forte supremum 
<anth. lat. 672.24> Errauit iam morte piger, si lingua locuta est 
<anth. lat. 672.25> Nescio quid titubante animo, non sponte sed altis 
<anth. lat. 672.26> Expugnata malis odio languoris iniqui, 
<anth. lat. 672.27> Si mens caeca fuit: iterum sentire ruinas 
<anth. lat. 672.28> Troia suas, iterum cogetur reddere +uoces? 
<anth. lat. 672.29> Ardebit miserae narratrix fama Creusae? 
<anth. lat. 672.30> Sentiet appositos Cumana Sibylla uapores? 
<anth. lat. 672.31> Vretur Tyriae post funera uulnus Elissae 
<anth. lat. 672.32> Et iurata mori, ne cingula reddat, Amazon? 
<anth. lat. 672.33> Tam sacrum soluetur opus? tot bella, tot enses 
<anth. lat. 672.34> In cineres dabit hora nocens et perfidus error? 
<anth. lat. 672.35> Huc huc, Pierides, date flumina cuncta, sorores; 
<anth. lat. 672.36> Exspirent ignes, uiuat Maro ductus ubique 
<anth. lat. 672.37> Ingratusque sui studiorumque inuidus orbi 
<anth. lat. 672.38> Et factus post fata nocens. quod iusserat ille 
<anth. lat. 672.39> Si uetuisse meum satis est post tempora uitae, 
<anth. lat. 672.40> Immo sit aeternum tota resonante Camena 
<anth. lat. 672.41> Carmen, et in populo diui sub numine nomen 
<anth. lat. 672.42> Laudetur uigeat placeat relegatur ametur! 
<anth. lat. 672a.1> Primus habet pelagique minas, terraeque secundus, 
<anth. lat. 672a.2> Tertius errores, et amores quartus Elissae. 
<anth. lat. 672a.3> Quintus habet ludos, sextus deducit ad umbras. 
<anth. lat. 672a.4> Septimus Ausonios, Aenean proximus armat. 
<anth. lat. 672a.5> Nonus Hyrtaciden, decimus Pallanta peremit. 
<anth. lat. 672a.6> Vndecimus Drancem damnat, pars ultima Turnum. 
<anth. lat. 673.1> En dat aperturam crurum flexura recuruam 
<anth. lat. 673.2> Et patet oblicus inter utrumque locus, 
<anth. lat. 673.3> Quo praegnantis equae calcaribus urgeat aluum 
<anth. lat. 673.4> Curuato et tutum crure sit intus onus. 
<anth. lat. 674.1> Pulchra comis annisque decens et candida uultu 
<anth. lat. 674.2> Dulce quiescenti basia blanda dabas. 
<anth. lat. 674.3> Si te iam uigilans non umquam cernere possum, 
<anth. lat. 674.4> Somne, precor, iugiter(==JU-GI-TER) lumina nostra tene! 
<anth. lat. 674a.1> Maeonium quisquis Romanus nescit Homerum, 
<anth. lat. 674a.2> Me legat, et lectum credat utrumque sibi. 
<anth. lat. 674a.3> Illius immensos miratur Graecia campos; 
<anth. lat. 674a.4> At minor est nobis, sed bene cultus ager. 
<anth. lat. 674a.5> Hic tibi nec pastor nec curuus deerit arator. 
<anth. lat. 674a.6> Haec Grais constant singula, trina mihi. 
<anth. lat. 674b.1> Nereides freta sic uerrentes caerula tranant, 
<anth. lat. 674b.2> Flamine confidens ut notus Icarium. 
<anth. lat. 674b.3> Icarium notus ut confidens flamine tranant 
<anth. lat. 674b.4> Caerula uerrentes sic frata Nereides. 
<anth. lat. 675.1> Carmina si fuerint te iudice digna fauore, 
<anth. lat. 675.2> Reddatur titulus purpureusque nitor. 
<anth. lat. 675.3> Sin minus, aestiuas poteris conuoluere sardas 
<anth. lat. 675.4> Aut piper aut caluas hinc operire nuces, 
<anth. lat. 676.1> Me legat, annales cupiat qui noscere menses 
<anth. lat. 676.2> Tempora dinumerans aeui uitaeque caducae. 
<anth. lat. 676.3> Omnia tempus agit, cum tempore cuncta trahuntur. 
<anth. lat. 676.4> Alternant elementa uices et tempora mutant. 
<anth. lat. 676.5> Accipiunt augmenta dies noctesque uicissim. 
<anth. lat. 676.6> Tempora sunt florum, retinet sua tempora messis, 
<anth. lat. 676.7> Sic iterum spisso uestitur gramine campus. 
<anth. lat. 676.8> Tempora gaudendi, sunt tempora certa dolendi. 
<anth. lat. 676.9> Tempora sunt uitae, sunt tristia tempora mortis. 
<anth. lat. 676.10> Tempus et hora uolat. momentis labitur aetas. 
<anth. lat. 676.11> Omnia dat tollit minuitque uolatile tempus. 
<anth. lat. 676.12> Ver aestas autumnus hiems: redit annus in annum. 
<anth. lat. 676.13> Omnia cum redeant, homini sua non redit aetas. 
<anth. lat. 677.1> Exsurgens Chelas Aries demergit in ima. 
<anth. lat. 677.2> Scorpion aurati submergunt cornua Tauri. 
<anth. lat. 677.3> Tum subit Arcitenens, Geminis surgentibus, aequor. 
<anth. lat. 677.4> Dum surgit Cancer, Capricornus mergitur undis. 
<anth. lat. 677.5> Portitor urceoli formidat signa Leonis. 
<anth. lat. 677.6> Virgo fugat Pisces. redit et uictoria uictis. 
<anth. lat. 678.1> Bis sex signiferae numerantur sidera sphaerae, 
<anth. lat. 678.2> Per quae planetae dicuntur currere septem. 
<anth. lat. 678.3> Pollucis proles ter denis uoluitur annis. 
<anth. lat. 678.4> Fulmina dispergens duodenis lustrat aristis. 
<anth. lat. 678.5> Bellipotens genitor +mensum pensare bilibri. 
<anth. lat. 678.6> In medio mundi fertur Phaetontia flamma 
<anth. lat. 678.7> Ter centum soles, sex denos, quinque, quadrantem. 
<anth. lat. 678.8>+Ter senas partes his <tu> Cytherea retorques 
<anth. lat. 678.9> Lustrando totum praeclaro lumine mundum. 
<anth. lat. 678.10> Terque dies ternos puro de uespere tollens 
<anth. lat. 678.11> Semonis diui completur circulus anni. 
<anth. lat. 678.12> Horas octo, dies ternos seruato nouenos, 
<anth. lat. 678.13> Proxima telluri dum curris, candida Phoebe. 
<anth. lat. 679.1> Ad Boreae partes Arctoi(==ARCTO.I) uertuntur et Anguis, 
<anth. lat. 679.2> Post has Arctophylax pariterque Corona, genuque 
<anth. lat. 679.3> Prolapsus, Lyra, Auis, Cepheus et Cassiopea, 
<anth. lat. 679.4> Auriga et Perseus, Deltoton et Andromedae astrum, 
<anth. lat. 679.5> Pegasus et Delphin Telumque, Aquila Anguitenensque. 
<anth. lat. 679.6> Signifer inde subest, bis sex et sidera complent 
<anth. lat. 679.7> Hunc: Aries Taurus Gemini Cancer Leo Virgo 
<anth. lat. 679.8> Libra Scorpius Arcitenens Capricornus et urnam 
<anth. lat. 679.9> Qui tenet, et Pisces. post sunt in partibus Austri 
<anth. lat. 679.10> Orion, Procyon, Lepus, ardens Sirius, Argo, 
<anth. lat. 679.11> Hydrus, Chiron, Turibulum quoque, Piscis et ingens. 
<anth. lat. 679.12> Hinc sequitur Pistrix simul Eridanique fluenta. 
<anth. lat. 680.1> Bis sena mensum uertigine uoluitur annus, 
<anth. lat. 680.2> Septimanis decies quinis simul atque duabus, 
<anth. lat. 680.3> Ter centenis bisque tricenis(==TRI-CE+NIS) quinque diebus, 
<anth. lat. 680.4> Quos ternis gaudet diuisos stare columnis, 
<anth. lat. 680.5> Scilicet Idibus et Nonis simul atque Kalendis. 
<anth. lat. 680.6> Nam quadris constat Nonis concurrere menses 
<anth. lat. 680.7> Omnes excepto Marte et Maio, sequitur quos 
<anth. lat. 680.8> Iulius(==JULJUS) et October: senis soli hi moderantur. 
<anth. lat. 680.9> Septenis patet hos denis quadrare Kalendis. 
<anth. lat. 680.10> Octonisque pares menses sunt Idibus omnes. 
<anth. lat. 680.11> Ianus et Augustus tantum mensisque December 
<anth. lat. 680.12> Voluuntur denis semper nonisque Kalendis; 
<anth. lat. 680.13> At contra currunt bis nonis rite quaterni 
<anth. lat. 680.14> Iunius Aprilis September et ipse Nouember. 
<anth. lat. 680.15> Sedenis Februus cito solus ab omnibus errat. 
<anth. lat. 680.16> Bis senis sic namque rotatur mensibus annus 
<anth. lat. 680.17> Per Nonas Idusque decurrens(==DE-CURRENS) atque Kalendas. 
<anth. lat. 680a.1> Bis deni binique dies scribuntur in anno, 
<anth. lat. 680a.2> In quibus una solet mortalibus hora timeri. 
<anth. lat. 680a.3> Mensis quisque duos captiuos possidet horum 
<anth. lat. 680a.4> Nec simul hos iunctos, homines ne peste trucident. 
<anth. lat. 680a.5> Si tenebrae Aegyptus Graeco sermone uocantur, 
<anth. lat. 680a.6> Inde dies mortis tenebrosos iure uocamus. 
<anth. lat. 680a.7> Iani prima dies et septima fine timetur. 
<anth. lat. 680a.8> Ast Februi quarta est; praecedit tertia finem. 
<anth. lat. 680a.9> Martis prima necat, cuius sub cuspide quarta est. 
<anth. lat. 680a.10> Aprilis decima est, undeno et fine minatur. 
<anth. lat. 680a.11> Tertius in Maio lupus est et septimus anguis. 
<anth. lat. 680a.12> Iunius in decimo quindenum a fine salutat. 
<anth. lat. 680a.13> Tredecimus Iulii decimo innuit ante Kalendas. 
<anth. lat. 680a.14> Augusti nepa prima fugat de fine secundam. 
<anth. lat. 680a.15> Tertia Septembris uulpis ferit a pede denam. 
<anth. lat. 680a.16> Tertius Octobris pullus decimum ordine nectit. 
<anth. lat. 680a.17> Quinta Nouembris acus, uix tertia mansit in urna. 
<anth. lat. 680a.18> Dat duodena cohors septem inde decemque Decembris. 
<anth. lat. 680a.19> His caueas, ne quid proprio de sanguine demas. 
<anth. lat. 680a.20> Nullum opus incipias, nisi forte ad gaudia tendat. 
<anth. lat. 680a.21> Et caput et finem mensis in corde teneto, 
<anth. lat. 680a.22> Ne in media ima ruas, sed clara per aethera uiuas. 
<anth. lat. 681.1> Basia coniugibus, sed et oscula dantur amicis; 
<anth. lat. 681.2> Sauia lasciuis miscentur grata labellis. 
<anth. lat. 682.1> Rustice lustriuage capripes cornute bimembris 
<anth. lat. 682.2> Cinyphie hirpigena pernix caudite petulce 
<anth. lat. 682.3> Saetiger indocilis agrestis barbare dure 
<anth. lat. 682.4> Semicaper uillose fugax periure biformis 
<anth. lat. 682.5> Audax brute ferox pellite incondite mute 
<anth. lat. 682.6> Siluicola instabilis saltator perdite mendax 
<anth. lat. 682.7> Lubrice uentisonax inflator stridule anhele 
<anth. lat. 682.8> Hirte hirsute biceps fallax niger hispide sime 
<anth. lat. 682.9>+Scrans aridus iolae spurce bruciole Fatucle!
<anth. lat. 684.1> Luciola, effigies illorum iudice quouis, 
<anth. lat. 684.2> Quos peperit quondam morum fecunda uetustas, 
<anth. lat. 684.3> Hic tegitur, laudis monumento exstante superstes. 
<anth. lat. 684.4> Nobilitas patriae Treueri praeclara, patrumque 
<anth. lat. 684.5> Aruernum hospitium ciuem se adscisse superbit. 
<anth. lat. 684.6> Pignorat haec tellus terrae felicis alumnam. 
<anth. lat. 684.7> Fundorum spatiis cinerum est possessio maior. 
<anth. lat. 684.8> Coniuge fortunata equitum peditumque magistro 
<anth. lat. 684.9> Omni humilem officio dum se gerit, auxit honorem: 
<anth. lat. 684.10> Altior inuidia, qui non subcumbit honori, est. 
<anth. lat. 685.1> Collis sum collisque fui collisque manebo; 
<anth. lat. 685.2> Tertia si pereat littera, sexta manet. 
<anth. lat. 686.1> Vrbs, quae tantum alias inter caput extulit urbes, 
<anth. lat. 686.2> Quantum lenta solent inter uiburna cupressi, 
<anth. lat. 686.3> Mantua nostra aliis tantum concedit honoris, 
<anth. lat. 686.4> Puniceis humilis quantum saliunca rosetis 
<anth. lat. 686.5> Aut oleae spinus caris aut uitibus alnus, 
<anth. lat. 686.6> Elleborus nardo, piperi faba, tofus et auro. 
<anth. lat. 686.7> Qua nullus princeps, nullus quoque uerna moratur, 
<anth. lat. 686.8>+Aequales totum retinent uel cuncta tyranni. 
<anth. lat. 686.9> Pax abiit tristis, ciuilia bella geruntur, 
<anth. lat. 686.10> Friget amoris honos, odiorum semina pollent, 
<anth. lat. 686.11> Frumentum premitur, lolium sine nomine surgit; 
<anth. lat. 686.12> Maerorum lapides et propugnacula uendunt, 
<anth. lat. 686.13> Excubias qui sorte gerunt. cultura deorum 
<anth. lat. 686.14> Virtutumque cadit; fingit sibi quisque colendum, 
<anth. lat. 686.15> Mens uaga quod suadet. magnae uicina ruinae 
<anth. lat. 686.16> Mantua uae miserae, quam barbarus incola replet, 
<anth. lat. 686.17> Quam sermone secant, uenter quos protulit unus, 
<anth. lat. 686.18> Frater et ad fratrem uerbis non haeret eisdem! 
<anth. lat. 686.19> Tityrus admonuit ciues quam saepe cauere, 
<anth. lat. 686.20> Ne lupus in stabulis ouium misceret aceruos! 
<anth. lat. 686.21> Dissona sed cunctam uetuit discordia plebem, 
<anth. lat. 686.22> Ne saltim excubiis uel saepe ambronibus obstet. 
<anth. lat. 686.23> Stertit enim upilio. casus heu cerno propinquos 
<anth. lat. 686.24> Ei mihi (iamque nefas) heu, pro dolor! ei mihi tandem, 
<anth. lat. 686.25> Si qua tuae nunc matris habet te cura, faueto! 
<anth. lat. 688.1> Fonte lauat genitor, quem crimine polluet uxor, 
<anth. lat. 688.2> Et puerum refouet, quem iuuenem perimat. 
<anth. lat. 688.3> Ante suum gremium portat portatus alumnum; 
<anth. lat. 688.4> Vnum gestat equus, sed duo terga premunt. 
<anth. lat. 688.5> Mergitur Hippolytus mersurus amore nouercam, 
<anth. lat. 688.6> Quem quia fata iuuant, flumina nulla nocent. 
<anth. lat. 688.7> In causa Hippolyti uersa est natura parentum: 
<anth. lat. 688.8> Saeua nouerca fouet, quem pater ipse necat. 
<anth. lat. 689.1> Conlatum uitae destruxit femina culmen, 
<anth. lat. 689.2> Femina sed uitae gaudia longa dedit. 
<anth. lat. 689a.1> Omnipotens, uis trina, deus, pater, optima rerum, 
<anth. lat. 689a.2> Quo generante satus sine tempore semine matre, 
<anth. lat. 689a.3> Ortus +sine loco uel membris, post caro natus,
<anth. lat. 689a.4> Permittens cerni, multo quoque nomine dictus: 
<anth. lat. 689a.5> Spes, ratio, uia, uita, salus, sapientia, mens, mons, 
<anth. lat. 689a.6> Iudex, porta, gigas, rex, gemma, propheta, sacerdos, 
<anth. lat. 689a.7> Messias, Sabaoth, rabbi, sponsus, mediator, 
<anth. lat. 689a.8> Virga, columba, manus, petra, filius, Emmanuel, lux, 
<anth. lat. 689a.9> Vinea, pastor, ouis, pax, radix, uitis, oliua, 
<anth. lat. 689a.10>+Fons, haedus, panis, agnus, uitulus, leo, Iesus,+ 
<anth. lat. 689a.11> Verbum, homo, rete, lapis, dominus, deus: omnia Christus. 
<anth. lat. 708.1> Martia progenies, Hector, tellure sub ima 
<anth. lat. 708.2>(Fas audire tamen si mea uerba tibi) 
<anth. lat. 708.3> Respira, quoniam uindex tibi contigit heres, 
<anth. lat. 708.4> Qui patriae famam proferat usque tuae. 
<anth. lat. 708.5> Ilios en surgit rursum inclita, gens colit illam 
<anth. lat. 708.6> Te Marte inferior, Martis amica tamen. 
<anth. lat. 708.7> Myrmidonas periisse omnes dic Hector Achilli, 
<anth. lat. 708.8> Thessaliam et magnis esse sub Aeneadis. 
<anth. lat. 709.1> Thrax puer adstricto glacie cum luderet Hebro, 
<anth. lat. 709.2> Frigore frenatas pondere rupit aquas, 
<anth. lat. 709.3> Cumque imae partes fundo raperentur ab imo, 
<anth. lat. 709.4> Abscidit a iugulo lubrica testa caput. 
<anth. lat. 709.5> Quod mox inuentum mater dum conderet igni, 
<anth. lat. 709.6>"Hoc peperi flammis, cetera" dixit "aquis. 
<anth. lat. 709.7> Me miseram! plus amnis habet solumque reliquit, 
<anth. lat. 709.8> Quo nati mater nosceret interitum." 
<anth. lat. 710.1> Huc mihi uos, largo spumantia pocula uino, 
<anth. lat. 710.2> Vt calefactus Amor peruigilare uelit. 
<anth. lat. 710.3> Ardenti Baccho succenditur ignis Amoris, 
<anth. lat. 710.4> Nam sunt unanimi Bacchus Amorque dei. 
<anth. lat. 711.1> Ite agite, o iuuenes, et desudate medullis 
<anth. lat. 711.2> Omnibus inter uos! non murmura uestra columbae, 
<anth. lat. 711.3> Brachia non hederae, non uincant oscula conchae. 
<anth. lat. 711.4> Ludite: sed uigiles nolite extinguere lychnos. 
<anth. lat. 711.5> Omnia nocte uident, nil cras meminere lucernae. 
<anth. lat. 712.1> Amare liceat, si potiri non licet. 
<anth. lat. 712.2> Fruantur alii: non moror, non sum inuidus; 
<anth. lat. 712.3> Nam sese excruciat, qui beatis inuidet. 
<anth. lat. 712.4> Quos Venus amauit, facit amoris compotes: 
<anth. lat. 712.5> Nobis Cupido uelle dat, posse abnegat. 
<anth. lat. 712.6> Olli purpurea delibantes oscula 
<anth. lat. 712.7> Clemente morsu rosea labia uellicent, 
<anth. lat. 712.8> Candentes dentes effigient suauio, 
<anth. lat. 712.9> Malas odorent ore et ingenuas genas 
<anth. lat. 712.10> Et pupularum nitidas geminas gemmulas. 
<anth. lat. 712.11> Quin et cum tenera membra molli lectulo 
<anth. lat. 712.12> Compactiora adhaerent Veneris glutino, 
<anth. lat. 712.13> Libido cum lasciuo instinctu suscitet 
<anth. lat. 712.14> Sinuare ad ueneris usum femina feminae 
<anth. lat. 712.15> Inter gannitus et subantis uoculas, 
<anth. lat. 712.16> Carpant papillas atque amplexus intiment 
<anth. lat. 712.17> Arentque sulcos molles aruo Venerio, 
<anth. lat. 712.18> Thyrsumque pangant hortulo Cupidinis 
<anth. lat. 712.19> Dent crebros ictus coniuente lumine 
<anth. lat. 712.20> Trepidante cursu uenae et anima fessula 
<anth. lat. 712.21> Eiaculent tepidum rorem niueis laticibus. 
<anth. lat. 712.22> Haec illi faciant, queis Venus non inuidet; 
<anth. lat. 712.23> At nobis casso saltem delectamine 
<anth. lat. 712.24> Amare liceat, si potiri non licet! 
<anth. lat. 713.1> Maeonio uati qui par aut proximus esset, 
<anth. lat. 713.2> Consultus Paean risit et haec cecinit: 
<anth. lat. 713.3> Si potuit nasci, quem tu sequereris, Homere, 
<anth. lat. 713.4> Nascetur, qui te possit, Homere, sequi. 
<anth. lat. 714.1> O blandos oculos et + infacetos 
<anth. lat. 714.2> Et quadam propria nota loquaces! 
<anth. lat. 714.3> Illic et Venus et leues Amores 
<anth. lat. 714.4> Atque ipsa in medio sedet Voluptas. 
<anth. lat. 715.1> Lux mea puniceum misit mihi Lesbia malum: 
<anth. lat. 715.2> Iam sordent animo cetera poma meo. 
<anth. lat. 715.3> Sordent uelleribus uestita cydonia canis, 
<anth. lat. 715.4> Sordent hirsutae munera castaneae; 
<anth. lat. 715.5> Nolo nuces, Amarylli, tuas nec cerea pruna: 
<anth. lat. 715.6> Rusticus haec Corydon munera magna putet. 
<anth. lat. 715.7> Horreo sanguineo male mora rubentia suco: 
<anth. lat. 715.8> Heu graue funesti crimen amoris habent! 
<anth. lat. 715.9> Misi dente leui paulo libata placenta 
<anth. lat. 715.10> Nectare de labris dulcia +membra suis. 
<anth. lat. 715.11> Nescio quid plus melle sapit, quod contigit ipsa, 
<anth. lat. 715.12> Spirans Cecropium dulcis odore thymum. 
<anth. lat. 716.1> Vtilibus monitis prudens adcommodet aurem. 
<anth. lat. 716.2> Non laeta extollant animum, non tristia frangant. 
<anth. lat. 716.3> Dispar uiuendi ratio est, mors omnibus una. 
<anth. lat. 716.4> Grande aliquid caueas timido conmittere cordi. 
<anth. lat. 716.5> Numquam sanantur deformis uulnera famae. 
<anth. lat. 716.6> Naufragium rerum est mulier male fida marito. 
<anth. lat. 716.7> Tu si animo regeris, rex es; si corpore, seruus. 
<anth. lat. 716.8> Proximus esto bonis, si non potes optimus esse. 
<anth. lat. 716.9> Nullus tam parcus, quin prodigus ex alieno. 
<anth. lat. 716.10> Audit quod non uult, qui pergit dicere quod uult. 
<anth. lat. 716.11> Non placet ille mihi, quisquis placuit sibi multum. 
<anth. lat. 716.12> Iuri seruitium defer, si liber haberis. 
<anth. lat. 716.13> Vel bona contemni docet usus, uel mala ferri. 
<anth. lat. 716.14> Ex igne ut fumus, sic fama ex crimine surgit. 
<anth. lat. 716.15> Paulisper laxatus amor decedere +potest(==PO+TEST). 
<anth. lat. 716.16> Splendor opum sordes uitae non abluit umquam. 
<anth. lat. 716.17> Inprobus officium scit poscere, reddere nescit. 
<anth. lat. 716.18> Inridens miserum dubium sciat omne futurum. 
<anth. lat. 716.19> Mortis imago iuuat somnus, mors ipsa timetur. 
<anth. lat. 716.20> Quanto maior eris, tanto moderatior esto. 
<anth. lat. 716.21> Alta cadunt odiis, parua extolluntur amore. 
<anth. lat. 716.22> Criminis indultu secura audacia crescit. 
<anth. lat. 716.23> Quemlibet ignauum facit indignatio fortem. 
<anth. lat. 716.24> Diuitiae trepidant, paupertas libera res est. 
<anth. lat. 716.25> Haud homo culpandus, quando est in crimine casus. 
<anth. lat. 716.26> Fac quod te par sit, non alter quod mereatur. 
<anth. lat. 716.27> Dissimilis cunctis uox uultus uita uoluntas. 
<anth. lat. 716.28> Ipsum se cruciat, te uindicat inuidus in se. 
<anth. lat. 716.29> Semper pauperies quaestum praediuitis auget. 
<anth. lat. 716.30> Magno conficitur discrimine res memoranda. 
<anth. lat. 716.31> Terra omnis patria est, qua nascimur et tumulamur. 
<anth. lat. 716.32> Aspera perpessu fiunt iucunda relatu. 
<anth. lat. 716.33> Acrius adpetimus noua, quam iam parta tenemus. 
<anth. lat. 716.34> Labitur ex animo benefactum, iniuria durat. 
<anth. lat. 716.35> Tolle mali testes: leuius mala nostra feremus. 
<anth. lat. 716.36> Vir constans quicquid coepit complere laborat. 
<anth. lat. 716.37> Saepe labor siccat lacrimas et gaudia fundit. 
<anth. lat. 716.38> Iniustus, qui sola putat proba, quae facit ipse. 
<anth. lat. 716.39> Tristibus adficiar grauius, si laeta recordor. 
<anth. lat. 716.40> Omne manu factum consumit longa uetustas. 
<anth. lat. 716.41> Quid cautus caueas, aliena exempla docebunt. 
<anth. lat. 716.42> Haud ullum tempus uanitas simulata manebit. 
<anth. lat. 716.43> Ne crede amissum, quicquid reparare licebit. 
<anth. lat. 716.44> Condit fercla fames; plenis insuauia cuncta. 
<anth. lat. 716.45> Doctrina est fructus dulcis radicis amarae. 
<anth. lat. 716.46> Vti ut diuitiis bonitas, sic luxus abuti. 
<anth. lat. 716.47> Non pecces tum, cum peccare impune licebit. 
<anth. lat. 716.48> Spes facit inlecebram uisuque libido mouetur. 
<anth. lat. 716.49> Vera libens dices, quamquam sint aspera dictu. 
<anth. lat. 716.50> Tristis adest maeror, si cesset laeta uoluntas. 
<anth. lat. 716.51> Non facit ipse aeger, quod sanus suaserit aegro. 
<anth. lat. 716.52> Absentum causas contra maledicta tuere. 
<anth. lat. 716.53> Ipsos absentes inimicos laedere noli. 
<anth. lat. 716.54> Vlcus proserpit, quod stulta silentia celant. 
<anth. lat. 716.55> Qui uinci sese patitur pro tempore, uincit. 
<anth. lat. 716.56> Nemo ita despectus, quin possit laedere laesus. 
<anth. lat. 716.57> Cum accusas alium, propriam prius inspice uitam. 
<anth. lat. 716.58> Nemo reum faciet, qui uult dici sibi uerum. 
<anth. lat. 716.59> A deo(==DE.O) expectemus longaeuam ducere uitam. 
<anth. lat. 716.60> Votis concessam scelus est odisse senectam, 
<anth. lat. 716.61> Quicquid inoptatum cadit, hoc homo corrigat arte. 
<anth. lat. 716.62> Consilii regimen uirtuti corporis adde. 
<anth. lat. 716.63> Vincere uelle tuos perquam uictoria turpis. 
<anth. lat. 716.64> Cum uitia alterius satis acri lumine cernas 
<anth. lat. 716.65> Nec tua prospicias, fis uerus crimine caecus. 
<anth. lat. 716.66> Nonnumquam uultu tegitur mens taetra sereno. 
<anth. lat. 716.67> Durum etiam facilem facit adsuetudo laborem. 
<anth. lat. 716.68> Quisque miser casu alterius solatia sumat. 
<anth. lat. 716.69> Si piget admissi, committere parce pigenda. 
<anth. lat. 716.70> Robur confirmat labor, at longa otia soluunt. 
<anth. lat. 716.71> Vt niteat uirtus, absit rubigo quietis. 
<anth. lat. 716.72> Mitte arcana deo caelumque requirere quid sit. 
<anth. lat. 716.73> Quod nocet, interdum si prodest, ferre memento; 
<anth. lat. 716.74> Dulcis enim labor est, cum fructu ferre laborem. 
<anth. lat. 716.75> Laetandum est uita, nullius morte dolendum est: 
<anth. lat. 716.76> Cur etenim doleas, a quo dolor ipse recessit? 
<anth. lat. 716.77> Dum speras, seruis; cum sint data praemia, +saeuis. 
<anth. lat. 716.78> Ille nocet grauius, quem tu contemnere possis. 
<anth. lat. 716.79> Quod metuis, cumulas, si uelas crimine crimen. 
<anth. lat. 716.80> Suffragium laudis quod fert malus, hoc bonus odit. 
<anth. lat. 716.81> Magni magna parant, modici breuiora laborant. 
<anth. lat. 716.82> Formula uiuendi praesto est tibi pauca loquaris, 
<anth. lat. 716.83> Plurima fac. sit utrisque comes modus, utile, pulchrum; 
<anth. lat. 716.84> Obsequiis instes: ea pro te munera poscent. 
<anth. lat. 716.85> Sobrius a mensis, a lecto surge pudicus. 
<anth. lat. 716.86> Stans casum metuas, speres prostratus; et illum, 
<anth. lat. 716.87> Quem colis in titulis, miserum abiectumque tuere. 
<anth. lat. 716.88> Vt decet et prodest, et amabis et oderis idem. 
<anth. lat. 717.1> Doctiloqui carmen ructatum fonte Maronis 
<anth. lat. 717.2> Bis senis numero florens se milibus explet 
<anth. lat. 717.3> Et super hos octingentis septem quadraginta(==QVA-DRA-GINTA) 
<anth. lat. 717.4> Versibus adiunctis concluditur omne uolumen, 
<anth. lat. 717.5> Quod cecinit quondam uariato fulmine linguae: 
<anth. lat. 717.6> Pastores Cererem Bacchum pecus et bona mellis, 
<anth. lat. 717.7> Naufragium flammas errores uulnera ludos, 
<anth. lat. 717.8> Tartara, post Latium, sic Teucros bella frementes, 
<anth. lat. 717.9> Hostibus Ascanium Rutulis in castra relictum, 
<anth. lat. 717.10> Proelia post reditum, deuictam Marte Camillam, 
<anth. lat. 717.11> Et sua cedentem profugo conubia Turnum. 
<anth. lat. 718.1> Vndarum rector, genitor maris, arbiter orbis, 
<anth. lat. 718.2> Oceane o placido conplectens omnia <gyro>, 
<anth. lat. 718.3> Tu legem terris moderato limite signas, 
<anth. lat. 718.4> Tu pelagus quodcumque facis fontesque lacusque. 
<anth. lat. 718.5> Flumina quin etiam te norunt omnia patrem; 
<anth. lat. 718.6> Te potant nubes, ut reddant frugibus imbres. 
<anth. lat. 718.7> Cyaneoque sinu caeli tu diceris oras 
<anth. lat. 718.8> Partibus ex cunctis inmenso cingere nexu. 
<anth. lat. 718.9> Tu fessos Phoebi reficis si gurgite currus 
<anth. lat. 718.10> Exhaustisque die radiis alimenta ministras, 
<anth. lat. 718.11> Gentibus ut clarum referat lux aurea solem, 
<anth. lat. 718.12> Si mare, si terras caelum mundumque gubernas, 
<anth. lat. 718.13> Me quoque cunctorum partem, uenerabilis, audi. 
<anth. lat. 718.14> Alme parens rerum, supplex precor. ergo carinam 
<anth. lat. 718.15> Conserues, ubicumque tuo committere ponto 
<anth. lat. 718.16> Hanc animam, transire fretum, discurrere cursus 
<anth. lat. 718.17> Aequoris horrisoni Sortis fera iussa iubebunt; 
<anth. lat. 718.18> Tende fauens glaucum per leuia dorsa profundum, 
<anth. lat. 718.19> Ac tantum tremulo crispentur caerula motu, 
<anth. lat. 718.20> Quantum uela ferant, quantum sinat otia remis. 
<anth. lat. 718.21> Sint fluctus, celerem ualeant qui pellere puppem, 
<anth. lat. 718.22> Quos numerare libens possim, quos cernere laetus: 
<anth. lat. 718.23> Seruet inoffensam laterum par linea libram, 
<anth. lat. 718.24> Et sulcante uiam rostro submurmuret unda. 
<anth. lat. 718.25> Da pater, ut tute liceat transmittere cursum, 
<anth. lat. 718.26> Perfer ad optatos securo in litore portus 
<anth. lat. 718.27> Me comitesque meos. quod cum permiseris esse, 
<anth. lat. 718.28> Reddam quas potero pleno pro munere grates. 
<anth. lat. 719.1> Omnipotens genitor tandem miseratus ab alto, 
<anth. lat. 719.2> Postquam cuncta dedit caelo constare sereno, 
<anth. lat. 719.3> Omnibus in terris diuinum aspirat amorem, 
<anth. lat. 719.4> Semper honore pio nomen Natique Patrisque 
<anth. lat. 719.5> Ornare et canere paribusque in regna uocari 
<anth. lat. 719.6> Auspiciis; huic progeniem uirtute futuram 
<anth. lat. 719.7> Egregiam, et totum quae legibus occupet orbem. 
<anth. lat. 719.8> Ne tamen in terris mortalia pectora turbet 
<anth. lat. 719.9> Ignotum numen, Deus aethere missus ab alto 
<anth. lat. 719.10> Mortalis uisus potuit quantusque uideri. 
<anth. lat. 719.11> Virgo matura(==MA-TU+RA-) fuit iam plenis nubilis annis, 
<anth. lat. 719.12> Cui genus a proauis ingens nomenque decusque. 
<anth. lat. 719.13> Intemerata toris (talem se laeta ferebat) 
<anth. lat. 719.14> Casta pudicitiam miro seruabat amore. 
<anth. lat. 719.15> Huic se forma dei (caelo demissus ab alto 
<anth. lat. 719.16> Spiritus intus alit) et casto se corpore miscet.
<anth. lat. 719.17> Ante tamen dubiam dictis solatur amicis: 
<anth. lat. 719.18>"Alma parens, mundi dominum paritura potentem 
<anth. lat. 719.19>(Nam te digna manent generis cunabula sancti), 
<anth. lat. 719.20> Vade" ait "o felix nati pietate, quocumque uocaris
<anth. lat. 719.21> Auspiciis manifesta nouis! hic uertitur ordo 
<anth. lat. 719.22> Huius in aduentu: fides et fama perennis." 
<anth. lat. 719.23> Dixerat: illa pauens, oculos suffusa nitentis, 
<anth. lat. 719.24> Suspirans imoque trahens a pectore uocem 
<anth. lat. 719.25> Virgo refert: "haud equidem tali me dignor honore;
<anth. lat. 719.26> Non opis est nostrae nec fas, nec coniugis umquam 
<anth. lat. 719.27> Praetendi taedas aut haec in foedera ueni. 
<anth. lat. 719.28> Sed post iussa Deum nihil est, quod dicta recusem. 
<anth. lat. 719.29> Accipio agnoscoque libens: sequor omina tanta 
<anth. lat. 719.30> Promissisque Patris exsequar caelestia dona,
<anth. lat. 719.31> Admiranda Dei tantarum munera laudum." 
<anth. lat. 719.32> Panditur interea domus omnipotentis Olympi 
<anth. lat. 719.33> Sideream in sedem, terras unde arduus omni 
<anth. lat. 719.34> Aspicit et natum uerbis compellat amicis: 
<anth. lat. 719.35>"Nate, meae uires, mea magna potentia solus, 
<anth. lat. 719.36> Nate, mihi quem nulla dies ab origine rerum 
<anth. lat. 719.37> Dissimilem arguerit, comitem complector in omnis. 
<anth. lat. 719.38> Te sine nil altum mens inchoat. omnia mecum 
<anth. lat. 719.39> Aeternis regis imperiis; et quidquid ubique est, 
<anth. lat. 719.40> Nulla meis sine te quaeretur gloria rebus: 
<anth. lat. 719.41> Omnia sub pedibus, qua sol utrumque recurrens 
<anth. lat. 719.42> Aspicit oceanum, uertique regique uidebunt. 
<anth. lat. 719.43> Quae tibi polliceor (neque est te fallere quicquam), 
<anth. lat. 719.44> Haec tibi semper erunt uatum praedicta priorum, 
<anth. lat. 719.45> Nec mea iam mutata loco sententia cedit. 
<anth. lat. 719.46> Nascere praeque diem ueniens age, lucifer, almum; 
<anth. lat. 719.47> Nascere, quo toto surgat gens aurea mundo. 
<anth. lat. 719.48> Vnde etiam magnus caelorum nascitur ordo. 
<anth. lat. 719.49> Nascere, ut incipiant magni procedere menses, 
<anth. lat. 719.50> Ne maneant terris priscae uestigia fraudis, 
<anth. lat. 719.51> Prospera uenturo laetentur ut omnia saeclo. 
<anth. lat. 719.52> Adgredere o magnos (aderit iam tempus) honores: 
<anth. lat. 719.53> Aspera tum positis mitescent saecula bellis, 
<anth. lat. 719.54> Pacatumque reges(==RE-GES) patriis uirtutibus orbem." 
<anth. lat. 719.55> Haut mora: continuo Patris praecepta facessit, 
<anth. lat. 719.56> Aethere se mittit figitque in uirgine uultus, 
<anth. lat. 719.57> Nec mortale tuens, afflata est lumine quando 
<anth. lat. 719.58> Iam propiore Dei .. nam tempore eodem
<anth. lat. 719.59> Matri longa decem tulerunt(==TU-LE-RUNT) fastidia menses, 
<anth. lat. 719.60> Et noua progenies mox clara in luce refulsit. 
<anth. lat. 719.61> Mox etiam magni processit numinis astrum, 
<anth. lat. 719.62> Stella facem ducens multa cum luce cucurrit. 
<anth. lat. 719.63>"Ille dies primus leti primusque salutis 
<anth. lat. 719.64> Monstrat iter uobis ad eum; quem semper acerbum, 
<anth. lat. 719.65> Semper honoratum cuncti celebrate fauentes. 
<anth. lat. 719.66> Annua uota tamen noctem non amplius unam 
<anth. lat. 719.67> Haut segnes uigilate, uiri, dapibusque futuris 
<anth. lat. 719.68> Luce palam cumulate piis altaria donis. 
<anth. lat. 719.69> Hac uestri maneant in religione nepotes. 
<anth. lat. 719.70> Iamque egomet Patris sedes arcemque reuiso. 
<anth. lat. 719.71> Accipite ergo animis atque haec mea figite dicta, 
<anth. lat. 719.72> Ore fauete omnes et huc(==SUC) aduertite mentem. 
<anth. lat. 719.73><Hanc> e diuerso sedem quotiens uenietis in unam,
<anth. lat. 719.74> Vndique collecti pacem laudate frequentes. 
<anth. lat. 719.75> Cogite concilium, coeant in foedera dextrae, 
<anth. lat. 719.76> Qua datur(==DA+TUR) pacis solum inuiolabile pignus. 
<anth. lat. 719.77> Discite iustitiam(==JUSTITIAM_), aeterna in pace futurae 
<anth. lat. 719.78> Concordes animae, si non inrita dicta putatis.
<anth. lat. 719.79> Nulla dies usquam memori uos eximet aeuo: 
<anth. lat. 719.80> Mortalem eripiam formam, et praemia reddam 
<anth. lat. 719.81> Fortunatorum nemorum sedesque beatas. 
<anth. lat. 719.82> Non eritis regno indecores, nec uestra feretur 
<anth. lat. 719.83> Fama leuis, mecum pariter considere regnis. 
<anth. lat. 719.84> Vrbem quam statuo, uestra est: intrare licebit. 
<anth. lat. 719.85> Nusquam abero, et tutos patrio uos limine sistam: 
<anth. lat. 719.86> Idem uenturos tollemus in astra nepotes. 
<anth. lat. 719.87> Quae uero nunc quoque uobis, dum uita manebit,
<anth. lat. 719.88> Praemia digna feram? non uobis numine nostro 
<anth. lat. 719.89> Diuitis uber agri rerumque opulentia deerit. 
<anth. lat. 719.90> Fundit humo facilem uictum iustissima tellus 
<anth. lat. 719.91> Prouentuque onerat sulcos atque horrea uincit, 
<anth. lat. 719.92> Floret ager, spumat plenis uindemia labris, 
<anth. lat. 719.93> Exuberant fetus ramos frondentis oliuae, 
<anth. lat. 719.94> Quotque in flore nouo pomis se fertilis arbor 
<anth. lat. 719.95> Induerit, totidem autumno matura tenebit. 
<anth. lat. 719.96> Non liquidi gregibus fontes, non gramina deerunt, 
<anth. lat. 719.97> Et quantum longis carpent armenta diebus, 
<anth. lat. 719.98> Exigua tantum gelidus ros nocte reponet. 
<anth. lat. 719.99> Haec sunt, quae nostra deceat uos uoce moneri. 
<anth. lat. 719.100> Viuite felices et condita mente tenete." 
<anth. lat. 719.101> Haec ubi dicta dedit, mox sese attollit in auras. 
<anth. lat. 719.102> Suspiciens caelum caput inter nubila condit. 
<anth. lat. 719.103> Atque ita discedens terris animisque suorum 
<anth. lat. 719.104> Concretam exemit labem purumque relinquit 
<anth. lat. 719.105> Aetherium sensum atque aurai simplicis ignem. 
<anth. lat. 719.106> Ex illo celebratus honos, laetique minores 
<anth. lat. 719.107> Seruauere diem(==DIEM_), atque haec pia sacra quotannis 
<anth. lat. 719.108> Matres atque uiri, pueri innuptaeque puellae 
<anth. lat. 719.109> Carminibus celebrant paterisque altaria libant. 
<anth. lat. 719.110> Ast ego qui cecini magnum et mirabile numen, 
<anth. lat. 719.111> Haec eadem gentique meae generique manebunt. 
<anth. lat. 719a.1> Tityre, tu patulae recubans sub tegmine fagi, 
<anth. lat. 719a.2> Nescio qua praeter solitum dulcedine laetus, 
<anth. lat. 719a.3> Fortunate senex! hic inter flumina nota 
<anth. lat. 719a.4> Et fontis sacros deductos dicere uersus 
<anth. lat. 719a.5> Et cantare paras diuino carmine, pastor, 
<anth. lat. 719a.6> Formonsi pecoris custos, formonsior ipse. 
<anth. lat. 719a.7> Non incerta cano uatum praedicta priorum. 
<anth. lat. 719a.8> An quicquam nobis tali sit munere maius? 
<anth. lat. 719a.9> O Meliboee, deus haec nobis otia fecit. 
<anth. lat. 719a.10> Namque erit ille mihi semper deus atque hominum rex, 
<anth. lat. 719a.11> Omnipotens genitor, rerum cui summa potestas; 
<anth. lat. 719a.12> Quem qui scire uelit, diuinum aspiret amorem. 
<anth. lat. 719a.13> Haut ignota loquor, totum quae sparsa per orbem. 
<anth. lat. 719a.14> Ipsi laetitia uoces ad sidera iactant 
<anth. lat. 719a.15> Intonsi montes, ipsae iam carmina rupes, 
<anth. lat. 719a.16> Ipsa sonant arbusta. deum namque ire per omnes 
<anth. lat. 719a.17> Terrasque tractusque maris caelumque profundum 
<anth. lat. 719a.18> Ne dubita (nam uera uides) qui foedere certo 
<anth. lat. 719a.19> Aeternis regit imperiis et temperat iras. 
<anth. lat. 719a.20> Ni faciat, maria ac terras nox incubat atra. 
<anth. lat. 719a.21> Felix, qui potuit rerum cognoscere causas. 
<anth. lat. 719a.22> Namque (fatebor enim) genus a quo principe nostrum, 
<anth. lat. 719a.23> Audierat Stimicon; laudauit carmina nobis. 
<anth. lat. 719a.24> Sis felix! nam te maioribus ire per altum 
<anth. lat. 719a.25> Auspiciis manifesta fides pro laudibus istis. 
<anth. lat. 719a.26> Accipe daque fidem: neque est ignobile carmen. 
<anth. lat. 719a.27> Maior agit deus atque opera ad maiora remittit. 
<anth. lat. 719a.28> Vnus qui nobis cunctando restituit rem, 
<anth. lat. 719a.29> Ille operum custos, hominum rerumque repertor, 
<anth. lat. 719a.30> Quo sine nil altum mens inchoat, ipse uolutat 
<anth. lat. 719a.31> Quae sint, quae fuerint, quae mox uentura trahantur. 
<anth. lat. 719a.32> His etenim signis atque haec exempla secuti 
<anth. lat. 719a.33> Esse animas partem diuinae mentis et haustus 
<anth. lat. 719a.34> Aetherios dixere, quia(==QVJA) sit diuinitus illis 
<anth. lat. 719a.35> Ingenium. Quamuis angusti terminus aeui 
<anth. lat. 719a.36> Terrenique hebetant artus moribundaque membra, 
<anth. lat. 719a.37> At genus inmortale manet: ne quaere doceri. 
<anth. lat. 719a.38> Igneus est ollis uigor et caelestis origo, 
<anth. lat. 719a.39> Et cum frigida mors anima seduxerit artus, 
<anth. lat. 719a.40> Has omnis, ubi mille rotam uoluere(==VOLVERE) per annos, 
<anth. lat. 719a.41> Tempora dinumerans deus euocat agmine magno. 
<anth. lat. 719a.42> Reddunt se totidem facies terraeque dehiscunt; 
<anth. lat. 719a.43> Sed reuocare gradum superasque euadere ad auras, 
<anth. lat. 719a.44> Hoc uirtutis opus, terras temptare repostas 
<anth. lat. 719a.45> Sideream in sedem atque alto succedere caelo. 
<anth. lat. 719a.46> Tityre, tamne aliquas ad caelum hinc ire putandum est 
<anth. lat. 719a.47> Sublimis animas iterumque ad tarda reuerti 
<anth. lat. 719a.48> Corpora? nos alia ex aliis in fata uocamur? 
<anth. lat. 719a.49> Inmortalis ego? pertemptant gaudia pectus, 
<anth. lat. 719a.50> Si modo quod memoras factum contingere possit. 
<anth. lat. 719a.51> Ne dubita, nulla fati quod lege tenetur: 
<anth. lat. 719a.52> Crede deo (nam uera fides); sine posse parentem, 
<anth. lat. 719a.53> Quod minime reris! fato prudentia maior. 
<anth. lat. 719a.54> Credo equidem, nec uana fides. Quis talia demens 
<anth. lat. 719a.55> Abnuat(==ABNU+A+T)? et me uictusque uolensque remitto. 
<anth. lat. 719a.56> Stultus ego paruis componere magna solebam; 
<anth. lat. 719a.57> Nec mea iam mutata loco sententia cedit. 
<anth. lat. 719a.58> Vnum oro: doceas iter et sacra ostia pandas, 
<anth. lat. 719a.59> Quidue sequens tantos possim superare labores. 
<anth. lat. 719a.60> Dicam equidem nec te suspensum, nate, tenebo, 
<anth. lat. 719a.61> Et quo quemque modo fugiasque ferasque laborem. 
<anth. lat. 719a.62> Aude, hospes, contemnere opes. uia prima salutis. 
<anth. lat. 719a.63> Intemerata fides et mens sibi conscia recti 
<anth. lat. 719a.64> Praemia digna ferunt; freti pietate per ignem 
<anth. lat. 719a.65> Inuenere uiam: requies ea certa laborum. 
<anth. lat. 719a.66> Inuitant croceis halantes floribus horti 
<anth. lat. 719a.67> Fortunatorum nemorum sedesque beatae 
<anth. lat. 719a.68> Semper erunt, quorum melior sententia menti: 
<anth. lat. 719a.69> His locus urbis erit, diuini gloria ruris. 
<anth. lat. 719a.70> Nam qui diuitiis soli incubuere repertis, 
<anth. lat. 719a.71> Distulit in seram commissa piacula mortem. 
<anth. lat. 719a.72> Ausi omnes immane nefas ausoque potiti 
<anth. lat. 719a.73> Vrgentur poenis. Quam uellent aethere in alto 
<anth. lat. 719a.74> Omnia et superas caeli uenisse sub auras! 
<anth. lat. 719a.75> Quae tibi, quae tali reddam pro carmine dona? 
<anth. lat. 719a.76> Non opis est nostrae, nomen tollemus ad astra, 
<anth. lat. 719a.77> Tityre. Discussae umbrae et lux reddita menti.
<anth. lat. 719a.78> Non haec humanis opibus, non arte magistra 
<anth. lat. 719a.79> Proueniunt: quae sit poteris cognoscere uirtus. 
<anth. lat. 719a.80> Ni refugis, prima repetens ab origine pergam. 
<anth. lat. 719a.81> Immo age et a prima dic, hospes, origine nobis: 
<anth. lat. 719a.82> Accipio agnoscoque libens ut uerba parentis. 
<anth. lat. 719a.83> Accipe: prisca fides facto, sed fama perennis. 
<anth. lat. 719a.84> Nunc canere incipiam, quoniam conuenimus ambo 
<anth. lat. 719a.85> Montibus in nostris: referunt ad sidera ualles. 
<anth. lat. 719a.86> Magnus ab integro saeclorum nascitur ordo. 
<anth. lat. 719a.87> Maius opus moueo: laudes et facta parentis. 
<anth. lat. 719a.88> Nam neque erant astrorum ignes nec lucidus aethra 
<anth. lat. 719a.89> Siderea polus, et nox obscura tenebat.
<anth. lat. 719a.90> Tum pater omnipotens, rebus iam luce retectis, 
<anth. lat. 719a.91> Aera dimouit tenebrosum et dispulit umbras. 
<anth. lat. 719a.92> Principio caelum et terras solemque cadentem 
<anth. lat. 719a.93> Lucentemque globum lunae camposque liquentes, 
<anth. lat. 719a.94> Noctis iter, stellis numeros et nomina fecit, 
<anth. lat. 719a.95> Vnde hominum pecudumque genus uitaeque uolantum 
<anth. lat. 719a.96> Et quae marmoreo fert monstra sub aequore pontus. 
<anth. lat. 719a.97> Et medium luci atque umbris iam diuidit orbem 
<anth. lat. 719a.98> Temporibusque parem diuersis quattuor annum. 
<anth. lat. 719a.99> Nec torpere graui passus sua regna ueterno 
<anth. lat. 719a.100> Mouit agros, curis acuens mortalia corda, 
<anth. lat. 719a.101> Vt uarias usus meditando extunderet artes. 
<anth. lat. 719a.102> Hic genus indocile ac dispersum montibus altis 
<anth. lat. 719a.103> Composuit legemque dedit. dicione tenebat. 
<anth. lat. 719a.104> Hinc populum late regem aeuoque superbum 
<anth. lat. 719a.105> Venturum excidio docuit post exitus ingens 
<anth. lat. 719a.106> Victor ab Aurorae populis et litore rubro. 
<anth. lat. 719a.107> Tunc uictu reuocant uires, caelestia dona, 
<anth. lat. 719a.108> Deterior donec paulatim ac decolor aetas 
<anth. lat. 719a.109> Et belli rabies et amor successit habendi. 
<anth. lat. 719a.110> Regnorum inmemores turpique cupidine capti! 
<anth. lat. 719a.111> Tunc uariae illudunt pestes: malus abstulit error 
<anth. lat. 719a.112> Aegyptum uiresque Orientis: miranda uidentur
<anth. lat. 719a.113> Omnigenumque deum monstra et latrator Anubis. 
<anth. lat. 719a.114> Quid delubra iuuant simulacraque luce carentum? 
<anth. lat. 719a.115> Non tali auxilio nec defensoribus istis 
<anth. lat. 719a.116> Tempus eget: cum uestra dies uoluentibus annis 
<anth. lat. 719a.117> Verba redarguerit, poena commissa luetis. 
<anth. lat. 719a.118> Quin potius pacem aeternam +et tanti muneris
<anth. lat. 719a.119> Cuncti obtestemur? Haec ara tuebitur omnis. 
<anth. lat. 719a.120> His actis aliud genitor secum ipse uolutat. 
<anth. lat. 719a.121> Quo uitam dedit aeternam, quo mortis adempta est 
<anth. lat. 719a.122> Condicio, et caelo tandem miseratus ab alto est. 
<anth. lat. 719a.123> Respicit humanos pietas antiqua labores 
<anth. lat. 719a.124> Exitiis positura modum, responsa dabantur 
<anth. lat. 719a.125> Fida satis: manifesta fides secreta parentis. 
<anth. lat. 719a.126> Ipse haec ferre iubet celeris mandata per auras 
<anth. lat. 719a.127> Interpres diuum; spirantemque adfore uerbis 
<anth. lat. 719a.128> Seraque terrifici cecinerunt omina uates; 
<anth. lat. 719a.129> Namque fore inlustrem dictis factisque canebant. 
<anth. lat. 719a.130> O quam te memorem, uirgo? cui mentem animumque 
<anth. lat. 719a.131> Semine ab aetherio superis concessit ab oris 
<anth. lat. 719a.132> Omnipotens." 
<anth. lat. 719c.1> Anxiam <at> interea plebem luctusque dolorque 
<anth. lat. 719c.2> Inpellunt maestas in caelum fundere uoces. 
<anth. lat. 719c.3> Consilium capiunt una Brutusque Catoque, 
<anth. lat. 719c.4> Caesaris an partes an Magni signa sequantur. 
<anth. lat. 719c.5> Sed Caesar ueniens aduersos proterit armis. 
<anth. lat. 719c.6> Interea Magnus Campanam tendit ad urbem 
<anth. lat. 719c.7> Hortaturque suos ueneranda uoce cohortes, 
<anth. lat. 719c.8> Destinat et natum, reges ut cogat in arma. 
<anth. lat. 719c.9> Brundusii portum Caesar munimine claudit, 
<anth. lat. 719c.10> Pompeiusque fugit perruptis nocte catenis. 
<anth. lat. 719c.11> Lentulus affatur maerentem uoce senatum. 
<anth. lat. 719c.12> Consulitur dubio Phoebi de Marte sacerdos. 
<anth. lat. 719c.13> Interea multo fessus iam membra labore 
<anth. lat. 719c.14> Miles deposcit modicae sibi tempora uitae, 
<anth. lat. 719c.15> Quem solita spernit mentis constantia Caesar. 
<anth. lat. 719c.16> Inde petit tutus desertae moenia Romae 
<anth. lat. 719c.17> Brundusiumque celer tenuitque Ceraunia uelis. 
<anth. lat. 719c.18> Hinc fatis fretus paruam conscendere puppem 
<anth. lat. 719c.19> Ausus per noctem solo comitatus Amicla. 
<anth. lat. 719c.20> Corneliam Magno tutatur insula Lesbos. 
<anth. lat. 719f.1> Conuiuae, tetricas hodie secludite curas: 
<anth. lat. 719f.2> Ne maculent niueum nubila corda diem. 
<anth. lat. 719f.3> Omnia sollicitae uertantur murmura mentis, 
<anth. lat. 719f.4> Vt uacet indomitum pectus amicitiae. 
<anth. lat. 719f.5> Non semper gaudere licet: furit hora: iocemur. 
<anth. lat. 719f.6> Difficile est fatis subripuisse diem. 
<anth. lat. 720.1> Tethya marmoreo fecundam pandere ponto 
<anth. lat. 720.2> Et salis aequoreas spirantis mole cateruas, 
<anth. lat. 720.3> Quaeque sub aestifluis Thetis umida continet antris, 
<anth. lat. 720.4> Coeptantem, Venus alma, foue, quae semine caeli 
<anth. lat. 720.5> Parturiente salo diuini germinis aestu, 
<anth. lat. 720.6> Spumea purpureis dum sanguinat unda profundis, 
<anth. lat. 720.7> Nasceris e pelago, placido dea prosata mundo! 
<anth. lat. 720.8> Nam cum prima foret rebus natura creandis 
<anth. lat. 720.9> In foedus conexa suum, ne staret inerti 
<anth. lat. 720.10> Machina mole uacans, tibi primum candidus aether 
<anth. lat. 720.11> Astrigeram faciem nitido gemmauit Olympo 
<anth. lat. 720.12> Te fecunda sinu Tellus amplexa resedit 
<anth. lat. 720.13> Ponderibus fundata suis, elementaque iussa 
<anth. lat. 720.14> Aeternas seruare uices. tu fetibus auges 
<anth. lat. 720.15> Cuncta suis, totus pariter tibi parturit orbis 
<anth. lat. 720.16> Quare, diua, precor, quoniam tua munera paruo 
<anth. lat. 720.17> Ausus calle sequor, uitreo de gurgite uultus 
<anth. lat. 720.18> Dextera prome pios et numine laeta sereno 
<anth. lat. 720.19> Pierias age pande uias. da Nerea molli 
<anth. lat. 720.20> Pacatum gaudere freto uotisque litata 
<anth. lat. 720.21> Fac saltem primas pelagi libemus harenas. 
<anth. lat. 720.22> Vos quoque, qui resono colitis caua Tempea coetu 
<anth. lat. 720.23>... 
<anth. lat. 720a.1> Pastorum Musam uario certamine promit 
<anth. lat. 720a.2> Ruris item docili culturam carmine monstrat 
<anth. lat. 720a.3> Arboribus uites, prolem et iunxit oliuae 
<anth. lat. 720a.4> Pastorumque Palen et curam tradit equorum; 
<anth. lat. 720a.5> Tunc apium seriem, mellis et dona recenset 
<anth. lat. 720a.6> Aeneas profugus intrat Carthaginis oras 
<anth. lat. 720a.7> Continuo series narratur Troica belli 
<anth. lat. 720a.8> Tertius et complet narrantis +ordine gesta 
<anth. lat. 720a.9> Ardet amans Dido fatum sortita supremum. 
<anth. lat. 720a.10> Quintus habet tumuli uaria spectacula patris 
<anth. lat. 720a.11> Infernos Manes et Ditis regna pererrat. 
<anth. lat. 720a.12> Aeneas Latium, Italas simul intrat in oras. 
<anth. lat. 720a.13> Intonat hic bellum tecti de culmine Turnus. 
<anth. lat. 720a.14> Euryalum et Nisum deflet cum matre iuuentus. 
<anth. lat. 720a.15>+Pallantis exitium et Turni deluditur orsus
<anth. lat. 720a.16> Euanderque simul multorum funera deflet. 
<anth. lat. 720a.17> Turni uita fugit infernas maesta sub umbras. 
<anth. lat. 721.1> Viuere post obitum uatem uis nosse, uiator? 
<anth. lat. 721.2> Quod legis, ecce loquor: uox tua nempe mea est. 
<anth. lat. 723.1> Luna decus mundi, magni pars maxima caeli, 
<anth. lat. 723.2> Luna iugum Solis, splendor uagus, ignis et umor, 
<anth. lat. 723.3> Luna parens mensum numerosa prole renascens! 
<anth. lat. 723.4> Tu biiugos stellante polo sub Sole gubernas, 
<anth. lat. 723.5> Te redeunte dies fraternas colligit horas, 
<anth. lat. 723.6> Te pater Oceanus renouato respicit axe, 
<anth. lat. 723.7> Te spirant terrae, tu uinclis Tartara cingis, 
<anth. lat. 723.8> Tu sistro renouas brumam, tu cymbala quassas, 
<anth. lat. 723.9> Isis, Luna, +Choris, Caelestis Iuno, Cybebe! 
<anth. lat. 723.10> Alternis tu nomen agis sub mense diebus 
<anth. lat. 723.11> Et rursum renouas alterni lumina mensis 
<anth. lat. 723.12> Tunc minor es, cum plena uenis; tunc plena resurgens, 
<anth. lat. 723.13> Cum minor es crescis semper, cum deficis orbe 
<anth. lat. 723.14> Huc ades et nostris precibus dea blandior esto 
<anth. lat. 723.15> Luciferisque iugis concordes siste iuuencas, 
<anth. lat. 723.16> Vt uoluat Fortuna rotam, qua prospera currant. 
<anth. lat. 723a.1> Dalmatiane, iugi, Caesar, quem terra triumpho 
<anth. lat. 723a.2> Excolit imperium cuncta tremendo tuum, 
<anth. lat. 723a.3> Auribus hunc audi sacris oculisque beatis 
<anth. lat. 723a.4> Aspice gestantem pessima facta librum 
<anth. lat. 723a.5> Hoc tibi sit uotum laus perpes, sacra potestas, 
<anth. lat. 723a.6> Ecclesiae sanctae iura tenendo sacra. 
<anth. lat. 723a.7> Ipsius Augusto sulcando uomere sulcos 
<anth. lat. 723a.8> Constantinus eris maior in imperio 
<anth. lat. 723a.9> Ast ubi uel quando synodos complectere sacras 
<anth. lat. 723a.10> Malebant, proprio hoc erat in libitu. 
<anth. lat. 723a.11> Tempora praeteritis retro defluxa diebus 
<anth. lat. 723a.12> Testantur, diuos has peregisse solos(==SO-LOS) 
<anth. lat. 723a.13> Ad quas papa +suos currebat et ipse Romanus(==RO-MA+NUS), 
<anth. lat. 723a.14> Transmiserat quorum iussa tenendo sacra 
<anth. lat. 723a.15> Hoc Nicena canit quoque Constantinus in ipsa, 
<anth. lat. 723a.16> Effulsit diuus papa simul Iulius(==JULIUS). 
<anth. lat. 723a.17> Arrius hac cecidit tanto librante magistro, 
<anth. lat. 723a.18> A qua sancta caput traxit amore fides. 
<anth. lat. 723a.19> Calcedona sequens hanc Marcianus et auctor 
<anth. lat. 723a.20> Testatur feriens Eutychiana labra. 
<anth. lat. 723a.21> Non tacet hoc diuo fulgens Ephesena tropheo, 
<anth. lat. 723a.22> Theodosii(==THE.ODOSII) calcans dogmata Nestorii 
<anth. lat. 723a.23>.. mana+ deinde hoc pandunt iura per orbem 
<anth. lat. 723a.24> Legibus extensa prorsus utrisque sacra 
<anth. lat. 723a.25> Quodsi cuncta canunt synodi per dogmata sacrae, 
<anth. lat. 723a.26> Condecet illarum uos retinere ritum(==RI-TUM) 
<anth. lat. 723a.27> Non minor Augustus, minor est tibi neque(==NE+QVE-) potestas, 
<anth. lat. 723a.28> Nec tibi dissimilis imperialis apex 
<anth. lat. 723a.29> Bissona nec absunt uobis librata talenta, 
<anth. lat. 723a.30> Velle sit aut posse alterius proprium 
<anth. lat. 723a.31> Sentiat inde dei gaudens plebs incrementum, 
<anth. lat. 723a.32> Polleat et uestro tempore sancta fides 
<anth. lat. 723a.33> His ualitura bonis uestro libramine, Caesar, 
<anth. lat. 723a.34> Saecula perpetuum dent tibi cuncta melos. 
<anth. lat. 724.1> Hoc opus egregium, quo mundi summa tenetur, 
<anth. lat. 724.2> Aequora quo, montes, fluuii, portus, freta et urbes 
<anth. lat. 724.3> Signantur, cunctis ut sit cognoscere promptum, 
<anth. lat. 724.4> Quicquid ubique latet, clemens genus, inclita proles, 
<anth. lat. 724.5> Ac per saecla pius, totus quem uix capit orbis, 
<anth. lat. 724.6> Theodosius(==THE.ODOSIUS) princeps uenerando iussit ab ore 
<anth. lat. 724.7> Confici, ter quinis aperit cum fascibus annum 
<anth. lat. 724.8> Supplices hoc famuli, dum scribit, pingit et alter, 
<anth. lat. 724.9> Mensibus exiguis, ueterum monimenta secuti, 
<anth. lat. 724.10> In melius reparamus opus culpamque priorem 
<anth. lat. 724.11> Tollimus ac totum breuiter comprendimus orbem 
<anth. lat. 724.12> Sed tamen hoc tua nos docuit sapientia, princeps. 
<anth. lat. 725.1> Te, formose Mida, iamdudum nostra requirunt 
<anth. lat. 725.2> Iurgia: da uacuam pueris certantibus aurem 
<anth. lat. 725.3> Haud moror, et casti nemoris secreta uoluptas 
<anth. lat. 725.4> Inuitat calamos imponite lusibus artem 
<anth. lat. 725.5> Praemia si cessant, artis fiducia muta est. 
<anth. lat. 725.6> Sed nostram durare fidem duo pignora cogent 
<anth. lat. 725.7> Vel caper ille, nota frontem qui pingitur alba, 
<anth. lat. 725.8> Vel leuis haec et mobilibus circumdata bullis 
<anth. lat. 725.9> Fistula, siluicolae munus memorabile Fauni 
<anth. lat. 725.10> Siue caprum mauis uel Fauni ponere munus, 
<anth. lat. 725.11> Elige utrum perdas; et erit, puto, certius omen 
<anth. lat. 725.12> Fistula damnato iam nunc pro pignore certas. 
<anth. lat. 725.13> Quid iuuat insanis lucem consumere uerbis? 
<anth. lat. 725.14> Iudicis e gremio uictoris gloria surgat 
<anth. lat. 725.15> Praeda mea est, quia Caesareas me dicere laudes 
<anth. lat. 725.16> Mens iubet huic semper debetur palma labori. 
<anth. lat. 725.17> Et me sidereo + corrumpit Cynthius ore 
<anth. lat. 725.18> Laudatamque chelyn iussit uariare canendo, 
<anth. lat. 725.19> Carmine ceu uirgo furit et canit ore coacto 
<anth. lat. 725.20> Pergite io, pueri, promissum reddere carmen 
<anth. lat. 725.21> Sic uos cantantes deus adiuuet! Incipe, Lada, 
<anth. lat. 725.22> Tu prior, alternus Thamyras imponet honorem. 
<anth. lat. 725.23> Maxime diuorum caelique aeterna potestas, 
<anth. lat. 725.24> Seu tibi, Phoebe, placet temptare loquentia fila 
<anth. lat. 725.25> Et citharae modulis primordia iungere mundi 
<anth. lat. 725.26>(Fas mihi sit uidisse deos, fas prodere +mundum) 
<anth. lat. 725.27> Seu caeli mens illa fuit seu solis imago, 
<anth. lat. 725.28> Dignus utroque stetit deus ostro clarus et auro 
<anth. lat. 725.29> Intonuitque manu. Talis diuina potestas, 
<anth. lat. 725.30> Quae genuit mundum septemque intexuit orbis 
<anth. lat. 725.31> Artificis zonas et totum miscet amore: 
<anth. lat. 725.32> Talis Phoebus erat, cum laetus caede draconis 
<anth. lat. 725.33> Docta repercusso generauit carmina plectro 
<anth. lat. 725.34> Caelestes ulli si sunt, hac uoce loquuntur! 
<anth. lat. 725.35> Venerat ad modulos doctarum turba sororum 
<anth. lat. 725.36> Huc huc Pierides uolucri concedite saltu 
<anth. lat. 725.37> Hic Heliconis opes florent, hic uester Apollo est! 
<anth. lat. 725.38> Tu quoque, Troia, sacros cineres ad sidera tolle 
<anth. lat. 725.39> Atque Agamemnoniis opus hoc ostende Mycenis. 
<anth. lat. 725.40> Iam tanti cecidisse fuit! gaudete ruinae 
<anth. lat. 725.41> Et laudate rogos: uester uos tollit alumnus 
<anth. lat. 725.42>........................ plurima barba 
<anth. lat. 725.43> Albaque caesaries pleno radiabat honore 
<anth. lat. 725.44> Ergo ut diuinis impleuit uocibus auras, 
<anth. lat. 725.45> Candida flauenti distinxit tempora uitta 
<anth. lat. 725.46> Caesareumque caput merito uelauit amictu 
<anth. lat. 725.47> Haud procul Iliaco quondam non segnior ore 
<anth. lat. 725.48> Stabat et ipsa suas delebat Mantua cartas 
<anth. lat. 726.1> Quid tacitus Mystes? Curae mea gaudia turbant, 
<anth. lat. 726.2> Cura dapes sequitur, magis inter pocula surgit 
<anth. lat. 726.3> Et grauis anxietas laetis incumbere gaudet 
<anth. lat. 726.4> Non satis accipio. Nec me iuuat omnia fari. 
<anth. lat. 726.5> Forsitan imposuit pecori lupus? Haud timet hostes 
<anth. lat. 726.6> Turba canum uigilans. Vigiles quoque somnus obumbrat. 
<anth. lat. 726.7> Altius est, Glycerane, aliquid, non hoc, pater; erras. 
<anth. lat. 726.8> Atquin turbari sine uentis non solet aequor. 
<anth. lat. 726.9> Quod minime reris, satias mea gaudia uexat. 
<anth. lat. 726.10> Deliciae somnusque solent adamare querellas. 
<anth. lat. 726.11> Ergo si causas curarum scire laboras - 
<anth. lat. 726.12> Quae spargit ramos, tremula nos uestiet umbra 
<anth. lat. 726.13> Vlmus, et in tenero corpus submittere prato 
<anth. lat. 726.14> Herba iubet: tu dic, quae sit tibi causa tacendi. 
<anth. lat. 726.15> Cernis ut adtrito diffusus caespite pagus 
<anth. lat. 726.16> Annua uota ferat sollemnisque imbuat aras? 
<anth. lat. 726.17> Spirant templa mero, resonant caua tympana palmis, 
<anth. lat. 726.18> Maenalides teneras ducunt per sacra choreas, 
<anth. lat. 726.19> Tibia laeta canit, pendet sacer hircus ab ulmo 
<anth. lat. 726.20> Et iam nudatis ceruicibus exuit exta. 
<anth. lat. 726.21> Ergo non dubio pugnant discrimine nati: 
<anth. lat. 726.22> Et negat huic aeuo stolidum pecus aurea regna? 
<anth. lat. 726.23> Saturni rediere dies Astraeaque uirgo, 
<anth. lat. 726.24> Totaque in antiquos redierunt saecula mores. 
<anth. lat. 726.25> Condit securus tuta spe messor aristas, 
<anth. lat. 726.26> Languescit senio Bacchus, pecus errat in herba. 
<anth. lat. 726.27> Nec gladio metimus nec clausis oppida muris 
<anth. lat. 726.28> Bella tacenda parant, nullo iam noxia partu 
<anth. lat. 726.29> Femina quaecumque est hostem parit. arua iuuentus 
<anth. lat. 726.30> Nuda fodit tardoque puer domifactus aratro 
<anth. lat. 726.31> Miratur patriis pendentem sedibus ensem 
<anth. lat. 726.32> Sed procul a nobis infelix gloria Sullae 
<anth. lat. 726.33> Trinaque tempestas, moriens cum Roma supremas 
<anth. lat. 726.34> Desperauit <opes> et Martia uendidit arma 
<anth. lat. 726.35> Nunc tellus inculta nouos parit ubere fetus, 
<anth. lat. 726.36> Nunc ratibus tutis fera non irascitur unda, 
<anth. lat. 726.37> Mordent frena tigres, subeunt iuga saeua leones. 
<anth. lat. 726.38> Casta faue Lucina, tuus iam regnat Apollo! 
<anth. lat. 727.1> Quadam nocte Niger dux nomine, Candidus alter 
<anth. lat. 727.2> Forte subintrarunt unica tecta simul 
<anth. lat. 728.1> Candida iam nostris aptentur colla lacertis, 
<anth. lat. 728.2> Suspenso maneat poplite noster amor, 
<anth. lat. 728.3> Lusibus optatis noctis luctemur in umbris, 
<anth. lat. 728.4> Peruigiles laudes o rubicunda dies. 
<anth. lat. 728.5> Fulgidus ardenti iungatur saphirus auro, 
<anth. lat. 728.6> Floribus in thalamis cincta cupressus eat, 
<anth. lat. 728.7> Exultent nostro magnae certamine nymphae, 
<anth. lat. 728.8> Tactibus exultes tuque puella meis! 
<anth. lat. 729.1> Conspicua primum specie quam fata bearunt, 
<anth. lat. 729.2> Desine pompifero tu uiolare toro. 
<anth. lat. 729.3> Absit ut albiplumem ualeat calcare columbam 
<anth. lat. 729.4> Inter tot niueas rustica miluus auis, 
<anth. lat. 729.5> Nec rubeis cardus succrescat iure rosetis, 
<anth. lat. 729.6> Lilia nec campis uana cicuta premat, 
<anth. lat. 729.7> Nec miser eximiae ceruae iungatur asellus, 
<anth. lat. 729.8> Quem stimulis crebris sarcina saeua domat. 
<anth. lat. 732.1> Filia Solis
<anth. lat. 732.2> Aestuat igne nouo 
<anth. lat. 732.3> Et per prata iuuencum
<anth. lat. 732.4> Mentem perdita quaeritat
<anth. lat. 732.5> Non illam thalami pudor arcet, 
<anth. lat. 732.6> Non regalis honor, non magni cura mariti
<anth. lat. 732.7> Optat in formam bouis
<anth. lat. 732.8> Conuertier uultus suos
<anth. lat. 732.9> Et Proetidas dicit beatas
<anth. lat. 732.10> Ioque laudat, non quod Isis alta est,
<anth. lat. 732.11> Sed quod iuuencae cornibus frontem leuat
<anth. lat. 732.12> Si quando miserae copia suppetit,
<anth. lat. 732.13> Brachiis ambit fera colla tauri
<anth. lat. 732.14> Floresque uernos cornibus illigat
<anth. lat. 732.15> Oraque iungere quaerit ori.
<anth. lat. 732.16> Audaces animos efficiunt tela Cupidinis,
<anth. lat. 732.17> Inlicitisque gaudent.
<anth. lat. 732.18> Corpus includit tabulis efficiens iuuencam,
<anth. lat. 732.19> Et amoris pudibundi malesuadis
<anth. lat. 732.20> Obsequitur uotis et procreat (heu nefas) bimembrem,
<anth. lat. 732.21> Cecropides iuuenis quem perculit fractum manu, 
<anth. lat. 732.22> Filo resoluens Gnosiae tristia tecta domus. 
<anth. lat. 733.1> Quis uolucrum species numeret, quis nomina discat? 
<anth. lat. 733.2> Mille auium cantus, uocum discrimina mille. 
<anth. lat. 733.3> Nec nostrum (fateor) tantas discernere uoces. 
<anth. lat. 733.4> Hinc titiare cupit diuersa per auia passer, 
<anth. lat. 733.5> Garrula uersifico tignis mihi trissat hirundo, 
<anth. lat. 733.6> Accipitres pipant, longoque ciconia collo 
<anth. lat. 733.7> Glottorat et ranas grandi rapit improba rostro. 
<anth. lat. 733.8> Haec inter merulae dulci modulamine cantus 
<anth. lat. 733.9> Zinzilat et laetis parrus nunc tinnipat aruis. 
<anth. lat. 733.10> Faccilat hinc uolitans turdus, gallina cacillat. 
<anth. lat. 733.11> Dum miluus iugilat, trinnit tunc improbus anser. 
<anth. lat. 733.12> Interea perdix cacabat nidumque reuisit. 
<anth. lat. 733.13> Nunc cuculus cantans +scottos iter ire perurget. 
<anth. lat. 733.14> Nec minus interea pecudum genus omne ferarum 
<anth. lat. 733.15> Musitat, et proprias norunt animalia uoces. 
<anth. lat. 733.16> Sic ululare lupos certum est hircareque lynces. 
<anth. lat. 733.17> Blatterat ut aries, nunc raccat ut Indica tigris, 
<anth. lat. 733.18> Hinc latrare canes, timidos uagitare lepores, 
<anth. lat. 733.19> Et miccire caprum, murem mintrire uidebis. 
<anth. lat. 733.20> Nec non mustelae dindrant ranaeque coaxent. 
<anth. lat. 737.1> Me legat, antiquas qui uult proferre loquelas; 
<anth. lat. 737.2> Me qui non sequitur, uult sine lege loqui. 
<anth. lat. 738.1> Qui modica pelagus transcurris lintre Maronis, 
<anth. lat. 738.2> Bis senos Scyllae uulgo caue scopulos. 
<anth. lat. 738.3> Sed si more cupis nautae contingere portum, 
<anth. lat. 738.4> Carbasus ut zephyris +desine detur ouans. 
<anth. lat. 738.5> Tumque salis lustra reliquos ope remigis amnes: 
<anth. lat. 738.6> Sic demum cymbam portus habebit opis. 
<anth. lat. 738a.1> Prima sonat quartae, respondet quinta secundae, 
<anth. lat. 738a.2> Tertia cum sexta: nomen habebit auis. 
<anth. lat. 738b.1> Quod cernis, dicor. tollatur littera prima: 
<anth. lat. 738b.2> Scando polum calidum, curro solum gelidum. 
<anth. lat. 739.1>"Rauca sonora 
<anth. lat. 739.2> Languida uoce 
<anth. lat. 739.3> Tibia nostra 
<anth. lat. 739.4> Est, pater" inquam, 
<anth. lat. 739.5>"Ast gerit ora 
<anth. lat. 739.6> Fusca colore, 
<anth. lat. 739.7> Tristis habunde, 
<anth. lat. 739.8> Flens modo serta 
<anth. lat. 739.9> Forte dirempta. 
<anth. lat. 739.10> Nam rosa mollis, 
<anth. lat. 739.11> Fragmina lanae, 
<anth. lat. 739.12> Lilia clara 
<anth. lat. 739.13>(Singula quaeque 
<anth. lat. 739.14> Quid memorem nunc?), 
<anth. lat. 739.15> Nectara mixta 
<anth. lat. 739.16> Plurima sunt hic. 
<anth. lat. 739.17> Perfice, belle 
<anth. lat. 739.18> Vt queat illud 
<anth. lat. 739.19> Psallere uoto"! 
<anth. lat. 739.20>"Sed mihi" Bacchus 
<anth. lat. 739.21> Inquit "abest, heu! 
<anth. lat. 739.22> Conficiatur 
<anth. lat. 739.23> Vnde phonascus, 
<anth. lat. 739.24> Quo medicata 
<anth. lat. 739.25> Viuida passim 
<anth. lat. 739.26> Carmina fingam, 
<anth. lat. 739.27> Larga potestas." 
<anth. lat. 740.1> De numero uatum si quis seponat Homerum, 
<anth. lat. 740.2> Proximus a primo tunc Maro primus erit. 
<anth. lat. 740.3> At si post primum Maro seponatur Homerum, 
<anth. lat. 740.4> Longe erit a primo, quisque secundus erit. 
<anth. lat. 742.1> In primis te, sponse, precor: patiare canentem, 
<anth. lat. 742.2> Teque, puella, magis: tacito mihi crimine parcas. 
<anth. lat. 742.3> Scimus enim, scimus uobis nunc carmina nostra 
<anth. lat. 742.4> Doctiloquique etiam linguam sordere Maronis. 
<anth. lat. 742.5> Sed breuiter strictimque duos dicemus amantes, 
<anth. lat. 742.6> Materiesque licet plus quaerat, pauca loquemur. 
<anth. lat. 742.7> Principio generis simili uos stirpe creatos 
<anth. lat. 742.8> Florenti Florique patris sat nomina produnt. 
<anth. lat. 742.9> Matribus et pariter respondet fetus uterque. 
<anth. lat. 742.10> Nam decuit Mariam sapientem fundere natam 
<anth. lat. 742.11> Calliopenque simul iuuenem proferre togatum. 
<anth. lat. 742.12> O similes multumque pares! te prima iuuentus 
<anth. lat. 742.13> Insignem uegetumque tenet. nam nuper inumbrans 
<anth. lat. 742.14> Flore genas plenaque decens lanugine malas 
<anth. lat. 742.15> Mollia uotifero dempsisti uellera ferro. 
<anth. lat. 742.16> Egregio fulges cultu totusque decorus, 
<anth. lat. 742.17> Ex facie mores patriamque ex nomine pandens. 
<anth. lat. 742.18> Nam quae primates quondam genuere Latinos 
<anth. lat. 742.19> Antiquaeque urbi proprium tribuere uocamen, 
<anth. lat. 742.20> Dant tibi, Laurenti, Laurentes nomina nymphae. 
<anth. lat. 742.21> Quid memorem mores iuuenili in corde seniles 
<anth. lat. 742.22> Atque Italum ingenium Romana feruere lingua? 
<anth. lat. 742.23> Tu fora, tu leges celebras sanctumque tribunal, 
<anth. lat. 742.24> Promptaque impauidus tu suetus dicere dextra es. 
<anth. lat. 742.25> Te palmam insontes semper tenuere patrono, 
<anth. lat. 742.26> Te contra stantem semper timuere nocentes: 
<anth. lat. 742.27> Prorsus habes iuuenis totum, quod Tullius auctor 
<anth. lat. 742.28> Causidicos retinere iubet. nam fultus utroque 
<anth. lat. 742.29> Vir bonus es nimium, fandi pariterque peritus. 
<anth. lat. 742.30> Ad te nunc breuiter (nam sic te uelle putamus), 
<anth. lat. 742.31> Verba, puella, feram. pulchro formosa colore 
<anth. lat. 742.32> Lilia ceu niteant rutilis commixta rosetis, 
<anth. lat. 742.33> Sic rubor et candor pingunt tibi, Florida, uultus. 
<anth. lat. 742.34> Denique miramur, quod colla monilia gestant: 
<anth. lat. 742.35> Ex umeris frustra phaleras inponis eburnis. 
<anth. lat. 742.36> Nam tibi non gemmae, sed tu das lumina gemmis, 
<anth. lat. 742.37> Atque alias comit, per te quod comitur, aurum. 
<anth. lat. 742.38> Docta loqui scriptique tenax ueloxque legendi es, 
<anth. lat. 742.39> Et tamquam talis fueris praesaga mariti, 
<anth. lat. 742.40> Sic Musaea tuis insedit cura medullis. 
<anth. lat. 742.41> Nec minus in propriis studium: nam uellera lanae 
<anth. lat. 742.42> Textilibus calathis semper tractare perita 
<anth. lat. 742.43> Inque globos teretes coeuntia uoluere(==VOLVERE) pensa 
<anth. lat. 742.44> Compositas tenui suspendis stamine telas; 
<anth. lat. 742.45> Quas cum multiplici frenarint licia gressu 
<anth. lat. 742.46> Traxeris et digitis cum mollia fila gemellis, 
<anth. lat. 742.47> Serica Arachneo densentur pectine texta 
<anth. lat. 742.48> Subtilisque seges radio stridente resultat. 
<anth. lat. 742.49> Sed iam sufficiat de magnis pauca locutum, 
<anth. lat. 742.50> Nec sinit hoc tempus totas nunc pandere laudes. 
<anth. lat. 742.51> Quin magis, o pueri, uosque exaudite, puellae, 
<anth. lat. 742.52> Quas optare pares thalamos taedasque iugales 
<anth. lat. 742.53> Sensibus ex imis suspiria ducta fatentur! 
<anth. lat. 742.54> Consertas prensate manus magnumque per orbem 
<anth. lat. 742.55> Dextra liget laeuam; festos celebrate hymenaeos 
<anth. lat. 742.56> Ac modulate melos pariter, quassoque pauito 
<anth. lat. 742.57> Cum pede uox resonet! persultent atria longa, 
<anth. lat. 742.58> Quae uirides cingunt hederae laurique coronant 
<anth. lat. 742.59> Votigerique ignes stellanti lumine complent! 
<anth. lat. 742.60> Tympana, chorda simul, symphonia, tibia, buxus, 
<anth. lat. 742.61> Cymbala, bambilium, cornus et fistula, sistrum, 
<anth. lat. 742.62> Quaeque per aeratas inspirant carmina fauces, 
<anth. lat. 742.63> Vmida folligenis exclament organa uotis! 
<anth. lat. 742.64> Surge age iam, iuuenis, dextram complectere sponsae 
<anth. lat. 742.65> Tuque puella, caput niueo uelamine tecta, 
<anth. lat. 742.66> Non cunctante gradu gressum comitare mariti. 
<anth. lat. 742.67> Teque etiam paucis moneamus, pronuba, uerbis: 
<anth. lat. 742.68> Cum fuerit uentum ad thalamos primumque cubile, 
<anth. lat. 742.69> Sit tibi cura uigens innoxia reddere membra 
<anth. lat. 742.70> Virginis, ut totum, quod possit laedere, demas. 
<anth. lat. 742.71> Nullum sit capiti, quo crinis comitur, aurum, 
<anth. lat. 742.72> Nec collo maneant nisi quae sunt laeuia fila, 
<anth. lat. 742.73> Anulus et digitis tollatur mollibus asper 
<anth. lat. 742.74> Ac niueos auro propera spoliare lacertos, 
<anth. lat. 742.75> Ne, dum proludunt atque oscula dulcia iactant 
<anth. lat. 742.76> Exercentque toris ueneris luctamen anhelum, 
<anth. lat. 742.77> Iuncta per amplexus foedentur membra mariti 
<anth. lat. 742.78> Atque inuita uiri maculet, quae diligit, ora 
<anth. lat. 742.79> Ite pares tandemque toro recubate potito. 
<anth. lat. 742.80> Mellea tunc roseis haerescant basia labris 
<anth. lat. 742.81> Et compressa suis insudent pectora membris 
<anth. lat. 742.82> Per niueosque umeros collumque, per os ...
<anth. lat. 742.83> Dextera ceruicem roseam subiecta retentet, 
<anth. lat. 742.84> Turgentesque simul constringat laeua papillas. 
<anth. lat. 742.85> Viuite felices quam longaque carpite saecla; 
<anth. lat. 742.86> Viuite concordes, donec premat una senectus, 
<anth. lat. 742.87> Donec uestra habeant natorum uota nepotes. 
<anth. lat. 743.1> Isi, o fruge noua quae nunc dignata uideri 
<anth. lat. 743.2> Plena nec ad Cereris munera poscis opem 
<anth. lat. 743.3>(Nam tu nostra dea es nec te deus ipse tacendi 
<anth. lat. 743.4> Abnegat, expertus quis tua uela ferat: 
<anth. lat. 743.5> Namque tibi Zephyrus fauet ac Cyllenius ales), 
<anth. lat. 743.6> Ne nostra referas de regione pedem. 
<anth. lat. 744.1> Qui splendere cupis claro tenuique lauacro, 
<anth. lat. 744.2> Pontica succedas in balnea nobilis undae, 
<anth. lat. 744.3> Quam nec Alexandri mater sub sole cadenti 
<anth. lat. 744.4>+Emeruit; non si uaria se aspergine Gai 
<anth. lat. 744.5> Effundat per aperta latex e sedibus imis 
<anth. lat. 744.6> Cum Syrio unguento, cui semper roscidus umor. 
<anth. lat. 744.7> Hic femora et suras et brachia molliter ambit 
<anth. lat. 744.8> Et rigat in pluuiam, sensimque ad colla resultans 
<anth. lat. 744.9> Tangit odore leui et grato spiramine nares 
<anth. lat. 744.10> Lenis et externas admittere nescius artes. 
<anth. lat. 744.11> Huc ades, o Florens, et festa luce relaxa 
<anth. lat. 744.12> Mentis onus nebulasque fuga, quae frontis honorem 
<anth. lat. 744.13>... 
<anth. lat. 745.1> Non tibi uina placent, o insanabilis hospes, 
<anth. lat. 745.2> Nec mens est Thebana tibi, licet aggere celso 
<anth. lat. 745.3> Dircaeae rupis dicas fluxisse parentes? 
<anth. lat. 745.4> Vertice de Nysae per rura et nostra Lyaeus 
<anth. lat. 745.5> Transiit impleuitque uias nigrantibus uuis. 
<anth. lat. 745.6> Musta sibi posuit pater, et non tempore ab illo 
<anth. lat. 745.7> Desierant haec sacra coli, uatumque sonoro 
<anth. lat. 745.8> Carmine Mincius et strepuit circumsita ripa 
<anth. lat. 745.9> Fluminis Etrusci, quem non aequabit Orontes. 
<anth. lat. 746.1> Forte erat Aurorae tempus Solisque quadriga 
<anth. lat. 746.2> Fecerat et uentum et sonitum per nobile marmor 
<anth. lat. 746.3> Adstantis pueri, cum te, mea bella Cythere, 
<anth. lat. 746.4> Aspicio uenientem et tu mea limina grato 
<anth. lat. 746.5> Introitu dignata rosas et lenis amomi 
<anth. lat. 746.6> Delicias miras tecum allicis, unde secutae 
<anth. lat. 746.7> Palladis et frondes nulliusque inscia laurus. 
<anth. lat. 746.8> Atria nostra uirent et agunt in limine primo 
<anth. lat. 746.9> Radicem platani, ad portam uenit arbutus ipsam. 
<anth. lat. 746.10> Felix multa arbos, imitans miracula Pindi, 
<anth. lat. 746.11> Quam non delebit liuor nec sera uetustas! 
<anth. lat. 746.12> O iucunda nimis, tenui quae uisa poetae, 
<anth. lat. 746.13> Dum credis uitium non auscultare Camenis. 
<anth. lat. 747.1> Flora uenit. quae Flora? dea an de gente Latina? 
<anth. lat. 747.2> Non reor; at Chloris dicta per arua fuit. 
<anth. lat. 747.3> Huius in aduentum radiant de nocte lucernae; 
<anth. lat. 747.4> Nam nitet atque hilarat lumine cuncta suo. 
<anth. lat. 747.5> Cerea materies apibus debetur amicis, 
<anth. lat. 747.6> Floribus atque horti sit precor aequa mei, 
<anth. lat. 747.7> Non ut mel rapiam, cuius non tangor amore, 
<anth. lat. 747.8> Sed cera in talem fiat ut alba diem. 
<anth. lat. 748.1> Mensa coloratis aquilae sinuatur in alis, 
<anth. lat. 748.2> Quam floris distinguit honos, similisque figura 
<anth. lat. 748.3> Texitur: inplumem mentitur gemma uolatum. 
<anth. lat. 749.1> Mars, pater armorum, fortissime belligerator: 
<anth. lat. 749.2> Esto uolens, mitis, facilis deus, esto benignus. 
<anth. lat. 749.3> Sic tibi post pugnas et pastos sanguine campos 
<anth. lat. 749.4> Amplexus tribuat uincli secura Cythere. 
<anth. lat. 749.5> Tu crista galeaque rubes, tu pulcher in aere 
<anth. lat. 749.6> Incutis e uultu radiantia lumina ferro. 
<anth. lat. 749.7> Te thorax galeaque tegunt, non quo tibi terror 
<anth. lat. 749.8> Hostilis subeat, sed quod decor exit ab armis. 
<anth. lat. 749.9> Tu cum pulsatum clipei concusseris orbem, 
<anth. lat. 749.10> Inmugit mundus, tellus tremit, aequora cedunt. 
<anth. lat. 749.11> Da nobis reditum, patriam repetamus ouantes. 
<anth. lat. 749.12> Sic tibi lasciuae celebrentur in urbe kalendae. 
<anth. lat. 750.1> Sancta poli domina, cui uincla iugalia curae, 
<anth. lat. 750.2> Supremi caeli regis coniunxque sororque, 
<anth. lat. 750.3> Da reditum nobis. sic regnum transeat orbis 
<anth. lat. 750.4>... 
<anth. lat. 751.1> Lenaee(==LE+NA:EE) uitisator, Bromie Semeleie Bacche 
<anth. lat. 751.2> Thyrsitenens bimater trieterice Nysie Liber, 
<anth. lat. 751.3> Flos Ariadnaee +coriatice, laete Thyoneu, 
<anth. lat. 751.4> Da reditum nobis. sic totis dulcia riuis 
<anth. lat. 751.5> Musta fluant, spumetque cauis uindemia labris. 
<anth. lat. 752.1> Vtraque fecundo nutritur belua Nilo: 
<anth. lat. 752.2> Quaeque uorat morsu quaeque sub ore fremit. 
<anth. lat. 753.1> Nectareo muro dulces cinguntur harenae. 
<anth. lat. 753a.1> Suaue tibi nomen; sed si te talia tangunt, 
<anth. lat. 753a.2> Moribus atque animo postea dulcis eris. 
<anth. lat. 759.1> Stamine resplendens et mira textilis arte 
<anth. lat. 759.2> Balteus alipedis regia terga liget, 
<anth. lat. 759.3> Quem decus Eoo fratri pignusque propinqui 
<anth. lat. 759.4> Sanguinis Hesperio misit ab orbe soror. 
<anth. lat. 759.5> Hoc latus adstringi uelox optaret Arion, 
<anth. lat. 759.6> Hoc proprium uellet cingere Castor equum. 
<anth. lat. 760.1> Marcus amans puerum natum mentitur amare 
<anth. lat. 760.2> Vultque pater dici nescius esse pater 
<anth. lat. 760.3> Et pietate nefas et amorem uelat amore: 
<anth. lat. 760.4> Se pietas umbram criminis esse dolet. 
<anth. lat. 760.5>"Nate" dies audit, nox et torus audit "amice", 
<anth. lat. 760.6> Et pro temporibus nomina mutat ei. 
<anth. lat. 760.7> Stulte (quid ignaro non dicit Cynthia fratri?) 
<anth. lat. 760.8> Ne credas nocti digna latere diem! 
<anth. lat. 760.9> Qui "puer" est, hic "filius" est: a lumine primo 
<anth. lat. 760.10>"Filius", a thalamis incipit esse "puer". 
<anth. lat. 761.1> Haec pictura docet quicquid recitauit Hyginus 
<anth. lat. 761.2> In septem quinis describens sidera signis 
<anth. lat. 761.3> Ad caeli terraeque globos in mole rotundos. 
<anth. lat. 761.4> Mallem prorsus opus solidis insigne figuris, 
<anth. lat. 761.5> Quas nequit in plano similes expendere quiuis, 
<anth. lat. 761.6> Cum lateant intus quaedam curuisque profundis. 
<anth. lat. 761.7> Nam borealis apex arctos conplexus et anguem 
<anth. lat. 761.8> Arctophylaca tegit nec non simulacra coronae, 
<anth. lat. 761.9> Engonasinque, lyram, cygnum seu Cassiepiam, 
<anth. lat. 761.10> Cuius adest pedibus coniunx et filia dextris. 
<anth. lat. 761.11> Perseus inde gener, tunc est caprarius, inde 
<anth. lat. 761.12> Deltoton, equus ac delphin, aquila atque sagitta, 
<anth. lat. 761.13> Anguitenens, aries, taurus, cum Castore Pollux 
<anth. lat. 761.14> Et cancer, leo, uirgo, suis cum scorpio chelis, 
<anth. lat. 761.15> Arcitenens tandem, capricornus et urnifer inde; 
<anth. lat. 761.16> Piscibus extremus locus est quem signifer explet. 
<anth. lat. 761.17> Primus in austrinis Orion partibus exit, 
<anth. lat. 761.18> Tum lepus est et utrique canes Argoque triremis, 
<anth. lat. 761.19> Hydrus, Centaurus, sed et ara et piscis enormis, 
<anth. lat. 761.20> Pistrix, Heridanus: sic sphaerae finis habetur, 
<anth. lat. 761.21> Quam gemini findunt aequa sub sorte coluri, 
<anth. lat. 761.22> Se tangendo polis dum zonas quinque pererrant. 
<anth. lat. 761.23> Has hinc inde sibi diuersa a parte coaequat 
<anth. lat. 761.24> Linea quae scindit medios utrosque coluros. 
<anth. lat. 761.25> Torrida zona duas circa se a frigore seruat; 
<anth. lat. 761.26> Nam zonas similes aequales dicimus esse 
<anth. lat. 761.27> In caeli terraeque modo Cicerone magistro. 
<anth. lat. 761.28> Vertex alteruter terdenis partibus a se 
<anth. lat. 761.29> Semper abest circumque facit sex undique sumptis; 
<anth. lat. 761.30> Tum quinas utrimque feret habitabilis ora. 
<anth. lat. 761.31> Aequidies capit octonas hinc, inde quaternas. 
<anth. lat. 761.32> Corpora signorum circis resecantur eisdem. 
<anth. lat. 761.33> His super esse ferunt caelo cuicumque notandos, 
<anth. lat. 761.34> Quorum primus is est, qui candidus extat in astris 
<anth. lat. 761.35> Obliquo caeli portas discrimine tangens; 
<anth. lat. 761.36> Alter ubique uagus graece uocitatur horizon. 
<anth. lat. 761.37> Solus eget terrae spatiis ut limes in astris 
<anth. lat. 761.38> Dimidium sphaerae momentis omnibus abdens. 
<anth. lat. 761.39> Ergo decem circis totus uariatur Olympus, 
<anth. lat. 761.40> Ex quibus ille latet semper qui dicitur austri, 
<anth. lat. 761.41> Cum nobis numquam lateat qui continet arctos. 
<anth. lat. 761.42> Inter utrosque tamen quod hinc(==SINC) leuat, occidit illic. 
<anth. lat. 761.43> Arcticus his signis finitur circulus: extra 
<anth. lat. 761.44> Laeua Bootis inest dextro cum poplite flexo 
<anth. lat. 761.45> Herculis innixi pedibus, umeris quoque Cephei(==CEPHE.I); 
<anth. lat. 761.46> Tum siliquastrensis tangit confinia basis. 
<anth. lat. 761.47> Solstitialis et hoc signorum limite constat: 
<anth. lat. 761.48> Arcturus lapsusque genu, Cepheia coniunx, 
<anth. lat. 761.49> Anguiger oblongus, curui quoque sinciput anguis 
<anth. lat. 761.50> A superis tanguntur eo cum coniuge Persei 
<anth. lat. 761.51>(Cui tamen arctophylax est in contraria uersus 
<anth. lat. 761.52> Pegaseo iunctae medio) pedibusque marito 
<anth. lat. 761.53> Qui sectus laeuo cubito cum crure sinistro 
<anth. lat. 761.54> Heniochi caput ut currens ex puluere foedat; 
<anth. lat. 761.55> Ille tamen quasi lora tenens pede cornua tauri 
<anth. lat. 761.56> Deprimit ac geminis traiectis denique collis 
<anth. lat. 761.57> Inter aselliferi consurgit lumina cancri, 
<anth. lat. 761.58> Currens per pectus, uentrem lumbosque leonis 
<anth. lat. 761.59> Perque caput dextramque alam uolitantis oloris. 
<anth. lat. 761.60> Qui lucis noctisque pares dat circulus horas 
<anth. lat. 761.61> Arietis ima pedum recipit uestigia primum 
<anth. lat. 761.62> Semibouisque genu praecidit et inguinis eius, 
<anth. lat. 761.63> Vltima quem fudit putens urina deorum; 
<anth. lat. 761.64> Sustinet et geminos flexus ex ore draconis, 
<anth. lat. 761.65> Exit et a genibus longo serpente ligati, 
<anth. lat. 761.66> Postquam chelarum longissima brachia pressit; 
<anth. lat. 761.67> Tum Ganymedeae raptricis transilit alam 
<anth. lat. 761.68> Pegaseamque iubam dirimens ex ordine pisces. 
<anth. lat. 761.69> Quid hiemalis agat signorum corpora scindens 
<anth. lat. 761.70> Decollatus eo nouit qui spicula mittit 
<anth. lat. 761.71> Piscinusque caper, nec non lymphaticus auspex 
<anth. lat. 761.72> Et pistrix, fluuius, lepus et leporarius adsunt, 
<anth. lat. 761.73> Finditur et puppis, Centauro terminat orbis. 
<anth. lat. 761.74> Vltimus, auersus boreae, +sua dindima solis 
<anth. lat. 761.75> Manibus ostendit fluuio finitus et Argo, 
<anth. lat. 761.76> Centaurique pedes postremos tangit et aram. 
<anth. lat. 761a.1> Si nouus a Iani sacris numerabitur annus, 
<anth. lat. 761a.2> Quintilis falso nomine dictus erit. 
<anth. lat. 761a.3> Si facis, ut fuerant, primas a Marte Kalendas, 
<anth. lat. 761a.4> Tempora constabunt ordine ducta suo. 
<anth. lat. 762.1> Dulcis amica ueni, noctis solatia praestans; 
<anth. lat. 762.2> Inter aues etenim nulla tui similis. 
<anth. lat. 762.3> Tu, filomela, potes uocum discrimina mille, 
<anth. lat. 762.4> Mille uales uarios rite referre modos. 
<anth. lat. 762.5> Nam quamuis aliae uolucres modulamina temptent, 
<anth. lat. 762.6> Nulla potest modulos aequiperare tuos. 
<anth. lat. 762.7> Insuper est auium, spatiis garrire diurnis: 
<anth. lat. 762.8> Tu cantare simul nocte dieque soles. 
<anth. lat. 762.9> Parrus enim quamquam per noctem tinnipet omnem, 
<anth. lat. 762.10> Sed sua uox nulli iure placere potest. 
<anth. lat. 762.11> Dulce pelora sonat, dicunt quam nomine droscam, 
<anth. lat. 762.12> Sed fugiente die illa quieta silet. 
<anth. lat. 762.13> Et merulus modulans tam pulchris zinzitat odis, 
<anth. lat. 762.14> Nocte ruente tamen cantica nulla canit. 
<anth. lat. 762.15> Vere calente nouos componit acredula(==A-CRE+DU-LA-) cantus 
<anth. lat. 762.16> Matutinali tempore rurirulans, 
<anth. lat. 762.17> Dum turdus trucilat, sturnus tunc pusitat ore: 
<anth. lat. 762.18> Sed quod mane canunt, uespere non recolunt. 
<anth. lat. 762.19> Caccabat hinc perdix et graccitat improbus anser, 
<anth. lat. 762.20> Et castus turtur atque columba gemunt. 
<anth. lat. 762.21> Pausitat arborea clamans de fronde palumbes 
<anth. lat. 762.22> In fluuiisque natans forte tetrinnit anas. 
<anth. lat. 762.23> Grus gruit in gronnis, cygni prope flumina drensant, 
<anth. lat. 762.24> Accipitres pipant miluus hiansque lupit. 
<anth. lat. 762.25> Cucurrire solet gallus, gallina cacillat, 
<anth. lat. 762.26> Pulpulat et pauo, trissat hirundo uaga. 
<anth. lat. 762.27> Dum clangunt aquilae, uultur pulpare probatur, 
<anth. lat. 762.28> Et crocitat coruus, fringulit et graculus(==GRA-CU-LUS). 
<anth. lat. 762.29> Glottorat immenso maerens ciconia(==CI+CO+NI-A-) rostro, 
<anth. lat. 762.30> Pessimus et passer sons titiare solet. 
<anth. lat. 762.31> Psittacus humanas depromit uoce loquelas 
<anth. lat. 762.32> Atque suo domino "chaere" sonat uel "aue". 
<anth. lat. 762.33> Pica loquax uarias concinnat gutture uoces, 
<anth. lat. 762.34> Scurrili strepitu omne quod audit ait. 
<anth. lat. 762.35> Et cuculi cuculant et rauca cicada fritinit. 
<anth. lat. 762.36> Bombilat ore legens munera mellis apis. 
<anth. lat. 762.37> Bubilat horrendum ferali murmure bubo 
<anth. lat. 762.38> Humano generi tristia fata ferens. 
<anth. lat. 762.39> Strix nocturna sonans et uespertilio stridunt, 
<anth. lat. 762.40> Noctua lucifuga cucubit in tenebris. 
<anth. lat. 762.41> Ast ululant ululae lugubri uoce canentes 
<anth. lat. 762.42> Inque paludiferis butio butit aquis. 
<anth. lat. 762.43> Regulus atque merops et rubro pectore progne 
<anth. lat. 762.44> Consimili modulo zinzizulare(==ZINZI-ZU-LARE) sciunt. 
<anth. lat. 762.45> Scribere me uoces auium filomela coegit, 
<anth. lat. 762.46> Quae cantu cunctas exsuperat uolucres. 
<anth. lat. 762.47> Sed iam quadrupedum fari discrimina uocum 
<anth. lat. 762.48> Nemine cogente nunc ego sponte sequar. 
<anth. lat. 762.49> Tigrides indomitae rancant rugiuntque leones, 
<anth. lat. 762.50> Panther caurit amans, pardus hiando felit. 
<anth. lat. 762.51> Dum lynces urcando fremunt, ursus ferus uncat, 
<anth. lat. 762.52> Atque lupus ululat, frendit agrestis aper. 
<anth. lat. 762.53> Et barrus barrit, cerui crocitant, mugilant et onagri;
<anth. lat. 762.54> Ac taurus mugit, et celer hinnit equus. 
<anth. lat. 762.55> Quirritat et uerres setosus et oncat asellus, 
<anth. lat. 762.56> Bratterat hinc aries et pia balat ouis. 
<anth. lat. 762.57> Sordida sus subiens ruris per gramina grunnit, 
<anth. lat. 762.58> At miccire caprae(==CAPRA.E_), hirce petulce, soles. 
<anth. lat. 762.59> Rite canes latrant, fallax uulpecula gannit, 
<anth. lat. 762.60> Glaucitat et catulus ac lepores uagiunt. 
<anth. lat. 762.61> Mus auidus mintrit, uelox mustelaque drindat, 
<anth. lat. 762.62> Et grillus grillat, desticat inde sorex. 
<anth. lat. 762.63> Ecce uenenosus serpendo sibilat anguis, 
<anth. lat. 762.64> Garrula limosis rana coaxat aquis. 
<anth. lat. 762.65> Has uolucrum uoces describens quadrupedumque 
<anth. lat. 762.66> Paucas, discrimen cuique suum dederam. 
<anth. lat. 762.67> Sed cunctas species animantum nemo notauit, 
<anth. lat. 762.68> Atque ideo sonitus dicere quis poterit? 
<anth. lat. 762.69> Cuncta tamen domino depromunt munera laudis, 
<anth. lat. 762.70> Seu semper sileant siue sonare queant. 
<anth. lat. 763a.1> Te clipeo loricaque et galea caelitus armet
<anth. lat. 763a.2> Omnipotens, et sit uita beata tibi! 
<anth. lat. 767.1> Plena deo, moderata animo, miranda decore, 
<anth. lat. 767.2> Larga manu Eunomia prouida uirgo pia. 
<anth. lat. 767.3> Alta sapis, praecelsa petis, profunda(==PRO+FUNDA-) rimaris, 
<anth. lat. 767.4> Angelicos motus pectore sancto geris. 
<anth. lat. 767.5> Viue, caput uiuum, generis ueneranda propago, 
<anth. lat. 767.6> Et meritis caeli culmina celsa pete! 
<anth. lat. 767.7> Vnici iam desunt solacia congrua fratris: 
<anth. lat. 767.8> Sola deo uiuis, uiuis et imperio. 
<anth. lat. 767.9> Largior extensa sit dextera, longior aetas, 
<anth. lat. 767.10> Nestoreos superes annos et imperium. 
<anth. lat. 768.1> Fulgens Eunomia decensque uirgo, 
<anth. lat. 768.2> Pollens nobilis et fecunda libris 
<anth. lat. 768.3> Et totum uenerabilis per orbem 
<anth. lat. 768.4> Atque in culmine constituta celso, 
<anth. lat. 768.5> Subter cuncta uidens, beata clemens 
<anth. lat. 768.6> Mitis blanda grauis quieta uiuis. 
<anth. lat. 768.7> Sic es Christo parens talisque, priscis 
<anth. lat. 768.8> Qualis rustica Veritas capillis. 
<anth. lat. 768.9> Augustum caput atque consecratum 
<anth. lat. 768.10> Constans erigis et promittis omnes 
<anth. lat. 768.11> Castam uiuere te deo per annos. 
<anth. lat. 768.12> Adsit cuncta regens pater uolenti; 
<anth. lat. 768.13> Dextram filius ille Nazarenus 
<anth. lat. 768.14> Succurrens tibi tradat imploranti; 
<anth. lat. 768.15> Sanctus spiritus influens medullis 
<anth. lat. 768.16> Sensus inriget et fomenta donet, 
<anth. lat. 768.17> Gressus dirigat et uiam procuret, 
<anth. lat. 768.18> Confirmet pedes et fidem propaget, 
<anth. lat. 768.19> Enses proterat et dolos latentes 
<anth. lat. 768.20> Prodat magnificus protector, et te 
<anth. lat. 768.21> Annis praegrauem et corona laetam 
<anth. lat. 768.22> Sanctam collocet angelus in urbem. 
<anth. lat. 768.23> Hic te perpetua quiete donet. 
<anth. lat. 768.24> Tunc quaeso meminisse te clientis, 
<anth. lat. 768.25> Cum Christum fide uideris serena. 
<anth. lat. 772.1> Cum sua cornua Luna 
<anth. lat. 772.2> Condit in aere prima, 
<anth. lat. 772.3> Signat abunde, sequentes 
<anth. lat. 772.4> Imbre madescere soles. 
<anth. lat. 772.5> Si dabit ore ruborem 
<anth. lat. 772.6> Virgineo aurea Phoebe, 
<anth. lat. 772.7> Monstrat in orbe futuros 
<anth. lat. 772.8> Flamina fundere uentos. 
<anth. lat. 772.9> Puraque si sit in ortu 
<anth. lat. 772.10> Cynthia uespere quarto, 
<anth. lat. 772.11> Totius haec erit index 
<anth. lat. 772.12> Mensis arescere soles. 
<anth. lat. 772.13> Iam maculis ubi mane 
<anth. lat. 772.14> Sol uariauerit ortum, 
<anth. lat. 772.15> Fit notus imbre ruenti 
<anth. lat. 772.16> Arboribusque sinister. 
<anth. lat. 772.17> Ast ubi pallidus ipse est, 
<anth. lat. 772.18> Crastina uel rubet hora, 
<anth. lat. 772.19> Hinc fluit horrida tectis 
<anth. lat. 772.20> Et ferit omnia grando 
<anth. lat. 772.21> Igneus hic notat euros, 
<anth. lat. 772.22> Caeruleus docet imbres, 
<anth. lat. 772.23> Et rutilans maculosus 
<anth. lat. 772.24> Fundere dat mare uentos. 
<anth. lat. 772.25> Denique si occidet auro 
<anth. lat. 772.26> Lucidus aut micet ortu, 
<anth. lat. 772.27> Permanet aether amoenus: 
<anth. lat. 772.28> Cede pauescere nimbos. 
<anth. lat. 772.29> Etsi aquilone moueri 
<anth. lat. 772.30> Cernis in arbore frondes, 
<anth. lat. 772.31> Te leuis aura docebit, 
<anth. lat. 772.32> Tempora credere clara. 
<anth. lat. 772.33> Dumque polum astra relinquunt 
<anth. lat. 772.34> Flammea terga sinentes, 
<anth. lat. 772.35> Iam male flamina curuis 
<anth. lat. 772.36> Temperat unda carinis; 
<anth. lat. 772.37> Hinc super ardea nubes 
<anth. lat. 772.38> Mergus et aequora scandit, 
<anth. lat. 772.39> Hinc fulicaeque marinae 
<anth. lat. 772.40> Littore ludere pergunt. 
<anth. lat. 772.41> Si tonat en domus euri, 
<anth. lat. 772.42> Si zephyrique resultant, 
<anth. lat. 772.43> Si boreasque coruscat 
<anth. lat. 772.44>(Maxima turbinis arma haec): 
<anth. lat. 772.45> Vallibus effugit hinc grus 
<anth. lat. 772.46> Et lacus ambit hirundo, 
<anth. lat. 772.47> Coruus et agmina confert, 
<anth. lat. 772.48> Garrit et improba cornix, 
<anth. lat. 772.49> Bucula hinc bibit auras 
<anth. lat. 772.50> Naribus ardua spectans, 
<anth. lat. 772.51> Hinc canit horrida rana, 
<anth. lat. 772.52> Vermis et efferit oua. 
<anth. lat. 772.53> Ast +potus imbre notaret,+ 
<anth. lat. 772.54> Aethera quando serenant, 
<anth. lat. 772.55> Cum bene sidera splendent 
<anth. lat. 772.56> Et micat ore Selena. 
<anth. lat. 772.57> Haec tibi signa manebunt 
<anth. lat. 772.58> Omnia tempore tuta; 
<anth. lat. 772.59> Ast tua cura ualebit 
<anth. lat. 772.60> Noscere iura polorum. 
<anth. lat. 772a.1> Maiorum similis, nostrorum maior, Olybri, 
<anth. lat. 772a.2> Stemma poetarum, regula dogmatibus, 
<anth. lat. 772a.3> Trade notas, quis quaeque nitent bene dicta priorum; 
<anth. lat. 772a.4> Dux bonus audentes prisca tropaea doce. 
<anth. lat. 772a.5> Clarius auctorum pateant quae pollice laudes 
<anth. lat. 772a.6> Scis bene cunctorum, conscius ipse tuis. 
<anth. lat. 772a.7> Stigmata cur spectas maiorum infigere dictis, 
<anth. lat. 772a.8> Cuius iudicium sufficit ad titulos? 
<anth. lat. 772a.9> Censuram spernunt, quae per te lauta patescunt; 
<anth. lat. 772a.10> Sit satis ad laudem complacuisse tibi, 
<anth. lat. 772a.11> Omnia doctorum quem sic cinxere tropaea, 
<anth. lat. 772a.12> Vt cedat titulis lingua diserta tuis. 
<anth. lat. 772b.1> Fontibus in liquidis paruum requiesce uiator 
<anth. lat. 772b.2> Atque tuum rursus carpe refectus iter. 
<anth. lat. 776.1> Pallida mole sub hac celauit membra Secundus, 
<anth. lat. 776.2> Antiquis sospes non minor ingeniis, 
<anth. lat. 776.3> Et quo Roma uiro doctis certaret Athenis. 
<anth. lat. 776.4> Ferrea sed nulli uincere fata datur. 
<anth. lat. 778.1> Tristia fata tui dum fles in Daphnide Flacci, 
<anth. lat. 778.2> Docte Maro, fratrem dis inmortalibus aequas. 
<anth. lat. 783.1> Vade, liber, nostri fato meliore memento; 
<anth. lat. 783.2> Cum leget haec dominus, te sciat esse meum. 
<anth. lat. 783.3> Nec metuas fuluo strictos diademate crines, 
<anth. lat. 783.4> Ridentes blandum uel pietate oculos. 
<anth. lat. 783.5> Communis cunctis, hominem se regna tenere 
<anth. lat. 783.6> Si meminit, uincit hinc magis ille homines. 
<anth. lat. 783.7> Ornentur steriles fragili tectura libelli: 
<anth. lat. 783.8> Theudosio(==THE.UDOSIO) et doctis carmina nuda placent. 
<anth. lat. 783.9> Si rogat auctorem, paulatim detege nostrum 
<anth. lat. 783.10> Tunc domino nomen: me sciat esse Probum. 
<anth. lat. 783.11> Corpore in hoc manus est genitoris auique meaque: 
<anth. lat. 783.12> Felices, dominum quae meruere, manus! 
<anth. lat. 784.1> Tullius Hesperios cupiens componere mores 
<anth. lat. 784.2> Edidit hos libros appellans Officiorum. 
<anth. lat. 784.3> Quo solo ferus extinctus furor est Catilinae. 
<anth. lat. 784.4> Consilio superum custos directus ad urbem, 
<anth. lat. 784.5> Lux orbis patriaeque salus, mens tota senatus: 
<anth. lat. 784.6> Hic plus sole micat, cruciatus propter honestum. 
<anth. lat. 785.1> Excedunt cunctos hi libros philosophorum 
<anth. lat. 785.2> Libri quos fecit tres Tullius Officiorum. 
<anth. lat. 785a.1> Dulcia non meruit, qui non gustauit amara. 
<anth. lat. 785a.2> Et qui non studuit, sunt illi gaudia rara. 
<anth. lat. 785b.1> Principium cui sola fuit diuina uoluntas, 
<anth. lat. 785b.2> Aetas non frangit demoliturque uetustas. 
<anth. lat. 785b.3> Dissoluit tempus quidquid producit adesse, 
<anth. lat. 785b.4> Si non ad praesens, constat quandoque necesse. 
<anth. lat. 785b.5> Ergo super tali qui luget conditione, 
<anth. lat. 785b.6> Aut nihil aut minimum claret rationis habere. 
<anth. lat. 785c.1> Ter quinos animo suadente per ardua libros, 
<anth. lat. 785c.2> Augustine, trahens nobile condis opus, 
<anth. lat. 785c.3> Et quamuis dederis numerosa uolumina mundo+, 
<anth. lat. 785c.4> Haec tamen ingenii est maxima palma tui. 
<anth. lat. 785c.5> Vna trium uirtus deus est, quem diuite uerbo 
<anth. lat. 785c.6> Auribus infestum credula uerba bibunt. 
<anth. lat. 785c.7> Ille pium tinxit calamum quem lingua locuta est, 
<anth. lat. 785c.8> Descripsitque tua se deus ipse manu. 
<anth. lat. 786.1> Cum mea me mater grauida gestaret in aluo, 
<anth. lat. 786.2> Quid pareret, fertur consuluisse deos. 
<anth. lat. 786.3> Phoebus ait "puer est", Mars "femina", Iuno "neutrum(==NE-UTRUM)": 
<anth. lat. 786.4> Iam, qui sum natus, Hermaphroditus eram. 
<anth. lat. 786.5> Quaerenti letum dea sic ait occidet armis," 
<anth. lat. 786.6> Mars "cruce", Phoebus "aqua". sors rata quaeque fuit. 
<anth. lat. 786.7> Arbor obumbrat aquas; conscendo, labitur ensis 
<anth. lat. 786.8> Quem tuleram, casu, labor et ipse super. 
<anth. lat. 786.9> Pes haesit ramis, caput incidit amne, tulique 
<anth. lat. 786.10> Vir mulier neutrum flumina tela crucem. 
<anth. lat. 786.11> Nescio quem sexum mihi sors extrema reliquit; 
<anth. lat. 786.12> Felix, si sciero, cur utriusque fui. 
<anth. lat. 786a.1> Inter praecipuas quas cingunt aequora terras 
<anth. lat. 786a.2> Nil simile in mundo est, sancte Lerine, tibi. 
<anth. lat. 786a.3> Optima quae uiuo fundata est insula saxo 
<anth. lat. 786a.4> Et super ornato tegmine plana uiret. 
<anth. lat. 786a.5> Diues multiplici laetatur silua colore; 
<anth. lat. 786a.6> Arboribus mixtis fert coronata(==CO-RO-NA+TA-) comas. 
<anth. lat. 786a.7> Per nemus umbrosum uentorum flamina uitat 
<anth. lat. 786a.8> Et portum sanctis praeparat illa uiris. 
<anth. lat. 786a.9> Vt caret haec numquam foliis nec tempora mutat, 
<anth. lat. 786a.10> Sic meritis semper pectora uiua tenet 
<anth. lat. 786a.11> Prisca rediuiuo(==RE-DI+VI+VO+) quo constat regula cultu, 
<anth. lat. 786a.12> Quo grex agnorum non timet ora lupi. 
<anth. lat. 786a.13> Culmine Honoratus meritis et nomine dictus 
<anth. lat. 786a.14> Floruit hic primus incola, Christe, tuus. 
<anth. lat. 786a.15> Postquam sancta uiri perrexit fama per orbem, 
<anth. lat. 786a.16> Vix alium meruit diues habere patrem. 
<anth. lat. 786a.17> Hic nouus antiquum iecit ad leta draconem, 
<anth. lat. 786a.18> Nec post hic rabidus horrida fauce nocet. 
<anth. lat. 786a.19> Quod si uel casu ueniat in litore serpens, 
<anth. lat. 786a.20> Viuere non ultra noxius ore potest. 
<anth. lat. 786a.21> Iustorum hoc opus est, ut nostri funeris auctor 
<anth. lat. 786a.22> Pellatur uictus, uita iubente mori. 
<anth. lat. 786a.23> Sic electa deo praecellit insula saeclo, 
<anth. lat. 786a.24> Quae tot perfectis gaudet amoena uiris. 
<anth. lat. 786a.25> Temnere mundanas optat qui mente procellas, 
<anth. lat. 786a.26> Inuenit hic ualuas iam, paradise, tuas. 
<anth. lat. 787.1> Cum foderet gladio castum Lucretia pectus, 
<anth. lat. 787.2> Sanguinis et torrens egereretur, ait: 
<anth. lat. 787.3>"Testes procedant, me non fauisse tyranno, 
<anth. lat. 787.4> Sanguis apud Manes, spiritus ante deos." 
<anth. lat. 789.1> O pater omnipotens, celsi dominator Olympi, 
<anth. lat. 789.2> O terrae pelagique sator, qui sedibus olim 
<anth. lat. 789.3> Missus ab aethereis, humano corpore nasci 
<anth. lat. 789.4> Non indignatus, caedis cruciatibus atrae 
<anth. lat. 789.5> Mortales auidi rapuisti e faucibus Orci, 
<anth. lat. 789.6> Dirige uela precor; curuo diducere rectum 
<anth. lat. 789.7> Densaque Romulei dignoscere iura senatus 
<anth. lat. 789.8> Ingenio permitte meo. qua luce reperta 
<anth. lat. 789.9> Fas mihi sit populis reserata resoluere iura 
<anth. lat. 789.10> Atque inter nebulas legum dignoscere causas. 
<anth. lat. 790.1> Lingua breuis, breuitate leuis, leuitate mouetur, 
<anth. lat. 790.2> Mobilitate loquax, garrulitate nocens. 
<anth. lat. 790a.1> Sic fugiens dux zelotypos quam carus haberis. 
<anth. lat. 791.1> Plurima mira malum signantia signa futurum 
<anth. lat. 791.2> Siue bonum dederat clemens deus, arbiter orbis, 
<anth. lat. 791.3> Vt terreret eos, quos illa uidere uolebat. 
<anth. lat. 791.4> Omnia paene loca, quibus haec iam facta fuerunt, 
<anth. lat. 791.5> Tempora cuncta simul breuitas intacta reliquit. 
<anth. lat. 791.6> Tres simul in caelo uisi sunt currere soles; 
<anth. lat. 791.7> Terribilem quaedam tellus effuderat ignem; 
<anth. lat. 791.8> Maxima pars noctis fulgebat luce diei; 
<anth. lat. 791.9> Ecce lapis cecidit de caelo magnus in amnem; 
<anth. lat. 791.10> Circulus et solem circumdedit aureus altum. 
<anth. lat. 791.11> Agnus in Aegypto mirum fuit ore locutus; 
<anth. lat. 791.12> Bos loquitur Romae simulanti uoce prophetam: 
<anth. lat. 791.13>"Copia farris erit nobis hominesque peribunt." 
<anth. lat. 791.14> Spicas turba hominum iam uidit in arbore natas; 
<anth. lat. 791.15> Panibus abscisis sanguis quoque fluxit abunde 
<anth. lat. 791.16> Coram conuiuis, quos signum terruit illud; 
<anth. lat. 791.17> Bos peperit dudum in +lectis conuentibus agnum; 
<anth. lat. 791.18> Armatas multis acies equitesque diebus 
<anth. lat. 791.19> Aere pugnantes crudeliter arma mouere 
<anth. lat. 791.20> Ante quidem ciues uiderunt tempora belli; 
<anth. lat. 791.21> Natus equus fuerat totus homo tempore nostro 
<anth. lat. 791.22> Aque homine hinnitum faciens quoque moris equini, 
<anth. lat. 791.23> Tam comedens fenum, quam panem et cetera edebat; 
<anth. lat. 791.24> Natus erat duplex homo uiuens tempore longo, 
<anth. lat. 791.25> Quadrimanus, bipes atque biceps et pectore bino, 
<anth. lat. 791.26> Atque duas animas unum uentremque gerebat. 
<anth. lat. 791.27> Quorundam pars posterior noua uerba sonabat. 
<anth. lat. 791.28> Tunc mirabiliter cantans modulamina quaedam 
<anth. lat. 791.29> Vox auis audita est dicentis talia uerba: 
<anth. lat. 791.30>"Mane nouo surgens dominum laudabo potentem." 
<anth. lat. 791.31> His ita prodigiis signisque per omnia dictis 
<anth. lat. 791.32>... 
<anth. lat. 792.1> Tres sunt fatales quae ducunt fila sorores: 
<anth. lat. 792.2> Clotho colum baiulat(==BA-JULAT), Lachesis trahit, Atropos occat. 
<anth. lat. 793.1> Iuppiter astra, fretum Neptunus, Tartara Pluto 
<anth. lat. 793.2> Regna paterna tenent, tres tria, quisque suum. 
<anth. lat. 795.1> Lumina, colla, genae, flaui flexura capilli 
<anth. lat. 795.2> In Ganymede suo flamma fuere Ioui. 
<anth. lat. 795.3> Iuppiter in puerum quaerens sibi pauca licere 
<anth. lat. 795.4> In puero statuit cuncta licere deus. 
<anth. lat. 795.5> Oblitusque poli curas et murmura diuum 
<anth. lat. 795.6> Et linguam laesae coniugis atque Iouem 
<anth. lat. 795.7> Iliacum tulit ad superos, ad sidera sidus, 
<anth. lat. 795.8> Et se tunc tandem credidit esse deum. 
<anth. lat. 795.9> Vtque puer pelex uisu tactuque liceret, 
<anth. lat. 795.10> Oscula nocte Ioui, pocula luce dabat. 
<anth. lat. 796.1> Ad cenam Varus me nuper forte uocauit: 
<anth. lat. 796.2> Ornatus, diues, paruula cena fuit. 
<anth. lat. 796.3> Auro, non dapibus decoratur mensa; ministri 
<anth. lat. 796.4> Apponunt oculis plurima, pauca gulae. 
<anth. lat. 796.5> Tunc ego "non oculos sed uentrem pascere ueni: 
<anth. lat. 796.6> Vel tu pone dapes, Vare, uel aufer opes." 
<anth. lat. 797.1> Graecinum uirgo, puerum Graecinus amabat 
<anth. lat. 797.2> Et puer in sola uirgine captus erat. 
<anth. lat. 797.3> Tradidit hanc puero Graecinus, se puer illi, 
<anth. lat. 797.4> Et fruitur uoto uirque puerque suo. 
<anth. lat. 798.1> Signifer aethereus, mundus quo cingitur omnis, 
<anth. lat. 798.2> Astra tenet tantum se sede mouentia septem; 
<anth. lat. 798.3> Cetera nam proprio stant semper in ordine fixa. 
<anth. lat. 798.4> Saturni sidus summa concurrit in arce 
<anth. lat. 798.5> Ter denoque suus completur tempore cursus. 
<anth. lat. 798.6> Inde Iouis cursus bis senis uoluitur annis; 
<anth. lat. 798.7> Sic Mars quingentis +rubeus quadraginta(==QVA-DRA-GINTA-) diebus. 
<anth. lat. 798.8> Ast uno Solis completur circulus anno, 
<anth. lat. 798.9> Trecentis Venus octo et quadraginta diebus, 
<anth. lat. 798.10> Mercurius centum triginta nouemque diebus. 
<anth. lat. 798.11> Bis denis septemque diebus Luna peragrans 
<anth. lat. 798.12> Octo horisque simul proprium sic conficit orbem. 
<anth. lat. 798a.1> Est ubi non imber nec ros dilabitur umquam, 
<anth. lat. 798a.2> Est ubi nec nix est nec glacialis hiems, 
<anth. lat. 798a.3> Est sine uite solum, quaedam <est> sine matre propago. 
<anth. lat. 798a.4> Est sine rege tribus, est sine naue fretum. 
<anth. lat. 798a.5> Non sine mors gemitu, non partus absque dolore, 
<anth. lat. 798a.6> Non nix absque gelu, non notus absque sono. 
<anth. lat. 798a.7> Absque calore focus non est nec amore puella, 
<anth. lat. 798a.8> Non sine carne pilus, non sine pelle caro, 
<anth. lat. 798a.9> Non sine matre puer, non est sine uite Lyaeus, 
<anth. lat. 798a.10> Non sine pisce lacus, non sine sorde palus, 
<anth. lat. 798a.11> Non sine laude pius, non est sine crimine latro, 
<anth. lat. 798a.12> Non sine fraude forum, non sine mure penus. 
<anth. lat. 798a.13> Non urbs absque malo, non scortis absque lupanar, 
<anth. lat. 798a.14> Non sine uoce sonus, non sine luce dies. 
<anth. lat. 798a.15> Dulce sopor fessis et terris flumina siccis, 
<anth. lat. 798a.16> Dulce patri proles diuitibusque gaza(==GA-ZA). 
<anth. lat. 798a.17> Tela uiro decus est peplumque columque puellis. 
<anth. lat. 798a.18> Laus sine lite domus, laus sine fure locus. 
<anth. lat. 798a.19> Scire aliquid laus est, et nil nescire uerendum: 
<anth. lat. 798a.20> Nam sine doctrina quid nisi turpis homo? 
<anth. lat. 798a.21> Visus, auditus, tactus, olfactus, hiatus: 
<anth. lat. 798a.22> Vnum quinque duces sub uice corpus alit. 
<anth. lat. 798a.23> Dant oculi lacrimas, auditus concipit auris, 
<anth. lat. 798a.24> Cor dolet, os loquitur, nasus odore sapit. 
<anth. lat. 798a.25> Armeniae tigres, Libyae fert terra leones, 
<anth. lat. 798a.26> Est elefas Indis, tura Sabaeus habet. 
<anth. lat. 798a.27> Grifes hyperboreae septem subiecta trioni 
<anth. lat. 798a.28> Genti non absunt, aemula pestis edax. 
<anth. lat. 799.1> Auro quid melius? iaspis(==JASPIS). quid iaspide(==JASPIDE)? sensus.
<anth. lat. 799.2> Quid sensu? ratio; quid ratione? modus. 
<anth. lat. 799.3> Quid leuius fama? fulmen. quid fulmine? uentus. 
<anth. lat. 799.4> Quid uento? mulier. quid muliere? nihil. 
<anth. lat. 800.1> Pastor arator eques paui colui superaui 
<anth. lat. 800.2> Capras rus hostes fronde ligone manu. 
<anth. lat. 800.3> De capris pastis, de rure sato, hoste subacto 
<anth. lat. 800.4> Nec lac nec segetes nec spolia ulla tuli. 
<anth. lat. 801.1> Lucifer exoritur, emittunt sidera lumen; 
<anth. lat. 801.2> Quom latuere diu lumina, stella nitet. 
<anth. lat. 801.3> Nube prius latuit lux non extincta sed absens: 
<anth. lat. 801.4> Non sibi sed mundo perdita stella nitet. 
<anth. lat. 801.5> Nube carens, depulsa die, dans lumen Olympo 
<anth. lat. 801.6> Mundus ouat, fugiunt nubila, stella nitet. 
<anth. lat. 801.7> Quam gallus totiens cantu praedixerat, ecce 
<anth. lat. 801.8> Lux oritur, mundo reddita stella nitet. 
<anth. lat. 801.9> Per gallum formam, per lucem signo magistrum; 
<anth. lat. 801.10> Hic canit, illa refert; haec nitet, ille docet. 
<anth. lat. 802.1> Vulpe salitur ouis, dum densis uepribus haeret: 
<anth. lat. 802.2> Hac Ligures genitos fabula stirpe refert. 
<anth. lat. 802.3> Impliciti sunt sex uitiis: a uepribus unum, 
<anth. lat. 802.4> A ueruece duo, cetera uulpis habet. 
<anth. lat. 802.5> Gens ea uepre tenax, oue supplex, uellere mollis, 
<anth. lat. 802.6> Gens ea patre suo cauta, dolosa, pauens. 
<anth. lat. 805.1> Aeneas et Amor, pariter Iocus atque Cupido 
<anth. lat. 805.2> Sunt nati Veneris diuersis patribus orti. 
<anth. lat. 805.3> Anchises primum genuit Mauorsque secundum, 
<anth. lat. 805.4> Vulcanus quartum; Ioue natus tertius astat. 
<anth. lat. 805.5> Eloquio primus dulcis, dat amara secundus, 
<anth. lat. 805.6> Tertius illecebras, feruorem denique quartus. 
<anth. lat. 806.1> Proponit primus liber, inuehit, inuocat atque 
<anth. lat. 806.2> Exponit causas, cursus properantis ad urbem 
<anth. lat. 806.3> Caesaris et nimios hic narrat in urbe timores. 
<anth. lat. 806.4> Quadruplices questus libri pars prima secundi 
<anth. lat. 806.5> Continet; eiusdem pars proxima uerba Catonis 
<anth. lat. 806.6> Et Bruti. dicit, quo foedere Martia nupsit. 
<anth. lat. 806.7> Hostis in occursum ducit pars tertia; Magnum 
<anth. lat. 806.8> Opposuisse manus notat et quod Caesaris ira 
<anth. lat. 806.9> Cuncta ruunt. arcesque capit, cedentibus instat. 
<anth. lat. 806.10> Ast uni uitam tribuit qui nuntius hosti, 
<anth. lat. 806.11> Exemplumque fuit; quo uiso Magnus ad omnes 
<anth. lat. 806.12> Turmas ipse suas hortandas magna minatur. 
<anth. lat. 806.13> Hinc pars quarta notat Pompeium tunc properasse 
<anth. lat. 806.14> Brundusium; tandemque uidens maris ostia claudi 
<anth. lat. 806.15> Hesperiam puppesque duas in parte reliquit. 
<anth. lat. 806.16> Tertius exponit primo quid Iulia dixit, 
<anth. lat. 806.17> Quid Magnus fecit, audax quo Curio missus. 
<anth. lat. 806.18> Altera pars libri dicit, quod Caesar in urbem 
<anth. lat. 806.19> Iuit opesque dedit Romae nolente Metello 
<anth. lat. 806.20> Militibus, Magnique notat qui signa sequuntur. 
<anth. lat. 806.21> Vltima quod tendens Hispanas Caesar ad oras 
<anth. lat. 806.22> Massiliae stetit: hanc sed uicit in aequore Brutus. 
<anth. lat. 806.23> At quarti libri narrat pars prima, quod iuit 
<anth. lat. 806.24> Caesar in Hispanos ad iussa ducesque reuersos. 
<anth. lat. 806.25> Mortem Vultei cum multis altera pars dat. 
<anth. lat. 806.26> Vltima, quod Varum pepulit campoque fugauit 
<anth. lat. 806.27> Curio, fraude Iubae cecidit qui strage suorum. 
<anth. lat. 806.28> In prima quinti Pompeio Roma regenda 
<anth. lat. 806.29> Est data. multa timens pro se responsa recepit 
<anth. lat. 806.30> Appius; exponit pars proxima seditionem 
<anth. lat. 806.31> Sedatam poena. mare transiit urbe relicta 
<anth. lat. 806.32> Caesar, qui questus, quod non Antonius ultra 
<anth. lat. 806.33> Iuerat, expertus fuit ipse pericula ponti. 
<anth. lat. 806.34> Vltima, quod posita mansit Cornelia Lesbo. 
<anth. lat. 806.35>"Postquam castra" notat, quod Caesar uictus ab hoste 
<anth. lat. 806.36> Fugit in Emathiam, quamuis clausisset is ipsum. 
<anth. lat. 806.37> Hinc et Thessaliam quae sit gentemque profanam 
<anth. lat. 806.38> Describit. damnat Sextum non digna petentem. 
<anth. lat. 806.39>"Segnior Oceano" casu quo bella geruntur 
<anth. lat. 806.40> Ostendit primo, sic et quae dixit uterque. 
<anth. lat. 806.41> Proxima pars bellum describit, et ultima, Magnum 
<anth. lat. 806.42> Deuictum cepisse fugam. Sed Caesar habendas 
<anth. lat. 806.43> Militibus monstrauit opes castrisque recedit. 
<anth. lat. 806.44>"Iam super Herculeas" quo fugit, denotat atque 
<anth. lat. 806.45> Quid dixit Magnus(==MAGNU+S) ..(==A+) quando quaerere Parthos 
<anth. lat. 806.46> Consuluit: sed cassa fuit sententia Magni. 
<anth. lat. 806.47> Parsque secunda notat Pompeium morte peremptum 
<anth. lat. 806.48> Indigna; Phariis pars ultima datque sepulcrum. 
<anth. lat. 806.49>"At non in Pharia" dicit, quod bella Catoni 
<anth. lat. 806.50> Libertate placent, qui Sextum multa minantem 
<anth. lat. 806.51> Corripuit, postquam sciuit de funere Magni. 
<anth. lat. 806.52> Altera pars multos correptos uoce Catonis 
<anth. lat. 806.53> Dicit per Syrtes fore multa pericula passos. 
<anth. lat. 806.54> Tertia quod Caesar simulauit ferre dolorem 
<anth. lat. 806.55> Nec doluit saeuus generi ceruice recisa. 
<anth. lat. 806.56>"Vt primum" primo notat ut perrexit ad urbem 
<anth. lat. 806.57> Aegypti Caesar et ut est Cleopatra locuta. 
<anth. lat. 806.58> Et dapibus sumptis Nili disquiritur ortus. 
<anth. lat. 806.59> Parsque secunda refert famulos qui fata parabant 
<anth. lat. 806.60> Praua duci caesos aduersa nefandaque passos. 
<anth. lat. 807.1> Ad fora pictoris dum numina lignea gestans 
<anth. lat. 807.2> Venalesque deos tendit asellus iners, 
<anth. lat. 807.3> Vertice detecto uel flexo poplite turba 
<anth. lat. 807.4> Obuia cum precibus numina sancta colit. 
<anth. lat. 807.5> Gaudet iners tanto secum sublimis honore, 
<anth. lat. 807.6> Virtutes. mores, gesta, genus numerans. 
<anth. lat. 807.7> Sors uaga cuncta rotat: olitorem nactus asellus 
<anth. lat. 807.8> Allia cum porris fertque refertque forum. 
<anth. lat. 807.9> Horret turba procul et olenti cedit asello. 
<anth. lat. 807.10> Hic stupet ignarus et gemebundus ait: 
<anth. lat. 807.11>"Cur sic contemnor? cur tanti cessit honoris 
<anth. lat. 807.12> Gloria? quae coluit me modo, turba fugit. 
<anth. lat. 807.13> Haec est lex mundi: genitum consistere quicquam 
<anth. lat. 807.14> Non ualet. Hic factus +portheor alter ego." 
<anth. lat. 807.15> Se putat indigne mutatum functus honore, 
<anth. lat. 807.16> Post positos fasces uilis ad ima cadens. 
<anth. lat. 810.1> Ales dum madidis grauata pennis 
<anth. lat. 810.2> Vdos tardius explicat uolatus, 
<anth. lat. 810.3> Defecta in medio repente nisu 
<anth. lat. 810.4> Capta est pondere deprimente plumae: 
<anth. lat. 810.5> Cassato solito uigore pennae, 
<anth. lat. 810.6> Quae uitam dederant, dedere letum. 
<anth. lat. 810.7> Sic, quis ardua nunc tenebat alis, 
<anth. lat. 810.8> Isdem protinus incidit ruinae. 
<anth. lat. 810.9> Quid sublimia circuisse prodest? 
<anth. lat. 810.10> Qui celsi steterant, iacent sub imis! 
<anth. lat. 810.11> Exemplum capiant nimis tenendum; 
<anth. lat. 810.12> Qui uentis tumidi uolant secundis. 
<anth. lat. 811.1> Salue magne pater, diuum suauissime, salue, 
<anth. lat. 811.2> Liber, et o nostris saepe colende modis. 
<anth. lat. 811.3> Numine nostra tuo dignaris tecta subire. 
<anth. lat. 811.4> Te colimus laeta fronte: benignus ades. 
<anth. lat. 811.5> Qui modo sollicitis fueramus mentibus, ecce 
<anth. lat. 811.6> Aduentu exhilaras nos, pater alme, tuo. 
<anth. lat. 811.7> Tu lactas hominum mentem et conuiuia laeta 
<anth. lat. 811.8> Efficis, ac sine te gaudia cuncta silent. 
<anth. lat. 812.1> Parce puer, si forte tuas sonus improbus aures 
<anth. lat. 812.2> Aduenit infandumque audens exposcere munus. 
<anth. lat. 812.3> Nam meminisse potes, seruata lege pudicos 
<anth. lat. 812.4> Esse aliquos longumque diu tenuisse pudorem, 
<anth. lat. 812.5> Sed postquam aurata delegit cuspide telum 
<anth. lat. 812.6> Caecus amor tenuique offendit uulnere pectus, 
<anth. lat. 812.7> Tum pudor et sacri reuerentia pectoris omnem 
<anth. lat. 812.8> Labitur in noxam: dolet heu sic uelle, stupetque 
<anth. lat. 812.9> Flammigeros motus, et tandem cogitur ipsi 
<anth. lat. 812.10> Succubuisse deo et genua inclinasse tyranno. 
<anth. lat. 812.11> Quare age, care puer, cuius modo forma decorque 
<anth. lat. 812.12> Ingeniumque ferax omni probitate sacroque 
<anth. lat. 812.13> Pieridum cultu renitens et Palladis arte 
<anth. lat. 812.14> Vexant peruigili semper mea pectora flamma: 
<anth. lat. 812.15> Da precor auxilium atque ignem lenito furentem! 
<anth. lat. 813.1> Iuppiter in caelis, Caesar regit omnia terris. 
<anth. lat. 831.1> Quisquis ad ista moues fulgentia limina gressus, 
<anth. lat. 831.2> Priscorum hic poteris uenerandos cernere uultus, 
<anth. lat. 831.3> Hic pacis bellique uiros, quos aurea quondam 
<anth. lat. 831.4> Roma tulit caeloque pares dedit inclyta uirtus. 
<anth. lat. 831.5> Grandia si placeant tantorum gesta uirorum, 
<anth. lat. 831.6> Pasce tuos inspectu oculos et singula lustra. 
<anth. lat. 832.1> Hic noua qui celsae fundauit moenia Troiae, 
<anth. lat. 832.2> Vrbem Romanam proprio de nomine dixit. 
<anth. lat. 832.3> Infantem gelidi proiectum ad Thybridis undas 
<anth. lat. 832.4> Vberibus fecunda piis Larentia pauit. 
<anth. lat. 832.5> Ausus finitimas praedari fraude Sabinas, 
<anth. lat. 832.6> Fortem fortis humi prostrauit Acrona duello. 
<anth. lat. 833.1> Cui dedit hirsutus nomen uenerabile cirrus, 
<anth. lat. 833.2> Quintius hic ille est, rigidis animosus in armis. 
<anth. lat. 833.3> Is quoque dum curuo sudans penderet aratro, 
<anth. lat. 833.4> Ante boues meritum meruit dictator honorem. 
<anth. lat. 833.5> Consulis obsessi partes defendit inertis, 
<anth. lat. 833.6> Inde triumphalem conscendit agricola currum. 
<anth. lat. 834.1> Qui fuit en patriae quondam spes ampla ruentis, 
<anth. lat. 834.2> Hic Senonum propria domuit uirtute furores; 
<anth. lat. 834.3> Vicit et opposito quos clausit Marte Faliscos, 
<anth. lat. 834.4> Brachia fallaci religato in terga magistro. 
<anth. lat. 834.5> Quicquid ubique truces bello ualuere decenni, 
<anth. lat. 834.6> Inclita, Veientes, accessit pompa triumpho. 
<anth. lat. 835.1> Inclita Torquatae dedit hic cognomina genti. 
<anth. lat. 835.2> Vir ferus ante acies prostrati guttura Galli 
<anth. lat. 835.3> Perfodiens gladio poscentis uoce duellum 
<anth. lat. 835.4> Abstulit aurati pretiosa monilia torquis. 
<anth. lat. 835.5> Consulis et Decii bello collega Latino 
<anth. lat. 835.6> Victoris nati maculauit caede secures. 
<anth. lat. 836.1> Hic est qui uitam patriae deuouit amatae. 
<anth. lat. 836.2> Dum furor oppositos agitaret ad arma Latinos 
<anth. lat. 836.3> Saeuaque crudelem cecinissent classica pugnam, 
<anth. lat. 836.4> Inter tela aciesque uirum cuneosque pedestres 
<anth. lat. 836.5> Candida sacrata religatus tempora uitta 
<anth. lat. 836.6> Ante aciem moriens hostilibus occidit armis. 
<anth. lat. 837.1> Quid iuuat imperio populos rexisse potenti 
<anth. lat. 837.2> Fuluaque Mygdoniis ornasse palatia gemmis? 
<anth. lat. 837.3> Quamquam ciuis inops, toto notissimus orbe 
<anth. lat. 837.4> Hic fuit, egregio domuit qui Marte Sabinos. 
<anth. lat. 837.5> Fregerit ipse licet fulgentis robora Pyrrhi, 
<anth. lat. 837.6> Pauperiem lato Samnitum praetulit auro. 
<anth. lat. 838.1> Contentus modico tectique habitator egeni 
<anth. lat. 838.2> Hic erat et renuit deuicti munera Pyrrhi, 
<anth. lat. 838.3> Spreuit et oblatos, Samnitum munera, seruos, 
<anth. lat. 838.4> Respuit immensi locupletia ponderis aera, 
<anth. lat. 838.5> Horruit infamem scelerata fraude magistrum 
<anth. lat. 838.6> Pocula pollicitum regi miscere ueneno. 
<anth. lat. 839.1> Vir fuit iste ferox, qui toruus fronte uerenda 
<anth. lat. 839.2>+Vir fuit egregius et bello clarus et armis. 
<anth. lat. 839.3> Captiuos modici quamquam pauperrimus agri 
<anth. lat. 839.4> Exemit pretio Poenorum in uincula missos. 
<anth. lat. 839.5> Is qui cunctando nisi Punica fregerit arma, 
<anth. lat. 839.6> Nulla foret Latiis Romana potentia terris. 
<anth. lat. 840.1> Armorum uirtute potens Nero Claudius hic est. 
<anth. lat. 840.2> Coniunctus Liuio Picentis(==PI+CENTIS) ad arua Metauri 
<anth. lat. 840.3> Prostrauit Libycas memorando Marte cohortes. 
<anth. lat. 840.4> Fortunate tui, iuuenis metuende, furoris! 
<anth. lat. 840.5> Ausus es ignari iacere ad tentoria fratris 
<anth. lat. 840.6> Ceruicem Libyci media inter tela tyranni. 
<anth. lat. 841.1> Tu primus Libycum Nolae sub moenibus hostem 
<anth. lat. 841.2> Insidiis periture tuis, Marcelle, fugasti. 
<anth. lat. 841.3> Cumque Syracosii quondam +negaretur(==NE-GA-RE+TUR) honoris
<anth. lat. 841.4> Pompa tibi, Albano gessisti in monte triumphum. 
<anth. lat. 841.5> Praedonum deprensa manu uenerandaque multis 
<anth. lat. 841.6> Luctibus heu patrio caruerunt ossa sepulcro. 
<anth. lat. 842.1> Ille ego sum, patriam Poeno qui Marte cadentem 
<anth. lat. 842.2> Sustinui rapuique feris ex hostibus urbes 
<anth. lat. 842.3> Hispanas(==HISPA-NA-S), +Hannonisque acies magnumque Syphacem 
<anth. lat. 842.4> Perdomui et fractum totiens armisque repulsum 
<anth. lat. 842.5> Hannibalem, uictorque ferox mihi regna subegi 
<anth. lat. 842.6> Punica et excelsas altae Carthaginis arces. 
<anth. lat. 843.1> Et genus et nomen merui uirtute feroci 
<anth. lat. 843.2> Rusticus Arpinas, bellorum maximus auctor. 
<anth. lat. 843.3> Effera post Numidae quam fregimus arma Iugurthae, 
<anth. lat. 843.4> Cimbrica praeclaros geminauit pompa triumphos. 
<anth. lat. 843.5> Exegi ciuile nefas seruilibus armis, 
<anth. lat. 843.6> Et mea Sullanos fregerunt arma furores. 
<anth. lat. 844.1> Igne calens belli mediaque in caede cruentus, 
<anth. lat. 844.2> Pompeiana phalanx patulis exire ruinis 
<anth. lat. 844.3> Dum furit et properat claustrorum frangere turres, 
<anth. lat. 844.4> Scaeua ego Caesarei defendi culmina ualli. 
<anth. lat. 844.5> Dum timet Oceanus praeclari Caesaris arma, 
<anth. lat. 844.6> Textum pampineae gessi sublime coronae. 
<anth. lat. 845.1> Arma tuli quondam toto uictricia mundo, 
<anth. lat. 845.2> Qui pelago Cilicas et Pontica regna subegi. 
<anth. lat. 845.3> Vis mea, quos profugus commouerat exul ad arma, 
<anth. lat. 845.4> Bellorum uirtute truces prostrauit Hiberos. 
<anth. lat. 845.5> At me post soceri ciuilia bella cruenti 
<anth. lat. 845.6> Dextera Septimii Phariis lacerauit in undis. 
<anth. lat. 846.1> Cerne hic ora sacri semper ueneranda Catonis! 
<anth. lat. 846.2> Libertate potens animoque inuictus et armis 
<anth. lat. 846.3> Auius incerto peragrauit tramite Syrtes. 
<anth. lat. 846.4> Libertatis enim dulcedine captus amatae, 
<anth. lat. 846.5> Ne sua seruitio premerentur colla tyranni, 
<anth. lat. 846.6> Fortia crudeli penetrauit pectora ferro. 
<anth. lat. 847.1> Ille hic magnanimus qui claris arduus actis 
<anth. lat. 847.2> Non timuit generum nec inertia signa senatus, 
<anth. lat. 847.3> Ne sibi Gallorum raperetur pompa triumphi, 
<anth. lat. 847.4> Intulit inuitus per ciuica uiscera ferrum. 
<anth. lat. 847.5> Vis inuicta uiri reparata classe Britannos 
<anth. lat. 847.6> Vicit et hostiles Rheni conpescuit undas. 
<anth. lat. 848.1> Caesar, ad imperium ciuili sanguine partum 
<anth. lat. 848.2> Venisti, famulasque manus Fortuna tetendit. 
<anth. lat. 848.3> Ipsa tibi cessit tellus et iussibus aequor 
<anth. lat. 848.4> Paruit omne tuis. uerum inuidiosa potestas 
<anth. lat. 848.5> Et suspectus honos: adimunt ciuilibus armis 
<anth. lat. 848.6> Imperium uitamque tibi formidine regni. 
<anth. lat. 849.1> Germanos domui Caesar Gallosque potentes, 
<anth. lat. 849.2> Cesserunt signis omnia regna meis. 
<anth. lat. 849.3> Et generum uici natosque ferumque Catonem 
<anth. lat. 849.4> Imperioque fuit subdita Roma meo. 
<anth. lat. 849.5> In tantis opibus me fors inimica peremit, 
<anth. lat. 849.6> Omnis et immiti gloria sorte ruit. 
<anth. lat. 850.1> En adsum Caesar. quis me praestantior armis? 
<anth. lat. 850.2> Quis prior eloquio? quis me clementior alter 
<anth. lat. 850.3> Egregia pietate fuit? quoscumque subegi, 
<anth. lat. 850.4> Hos uici pietate magis quam fortibus armis. 
<anth. lat. 850.5> Plus mecum Fortuna fuit, plus obtulit uni 
<anth. lat. 850.6> Quam sibi di dederunt. gestis belloque refulsi, 
<anth. lat. 850.7> Germanos domui populos Gallosque potentes 
<anth. lat. 850.8> Atque tripartitum tenui sub fascibus orbem. 
<anth. lat. 850.9> Deleri haud potuit uirtus, non inclyta fama; 
<anth. lat. 850.10> Haud patricida meum potuit restringere nomen. 
<anth. lat. 850.11> Qua rapitur Titan curru, qua uergitur axis, 
<anth. lat. 850.12> Hac Zephyrus nostros referet per saecla triumphos. 
<anth. lat. 851.1> Quae mihi, sancte, dabit grandes expromere laudes 
<anth. lat. 851.2> Musa tuas? iam pauca canam. tu Caesaris alti 
<anth. lat. 851.3> Vltus es indignam memorando nomine mortem, 
<anth. lat. 851.4> Actiaco et Pharias superasti in gurgite classes, 
<anth. lat. 851.5> Tranquillumque tuis faciens uirtutibus orbem 
<anth. lat. 851.6> Clausisti reserata diu sua limina Iano. 
<anth. lat. 852.1> Solus habes aquila coruos laniante triumuir 
<anth. lat. 852.2> Imperium, uictusque tuis Antonius armis 
<anth. lat. 852.3> Leucadio et regina freto; Ianumque bifrontem 
<anth. lat. 852.4> Clausisti. at toto cum feceris otia mundo 
<anth. lat. 852.5> Teque audes conferre deo, te Liuia sortis 
<anth. lat. 852.6> Dicitur humanae tandem monuisse ueneno. 
<anth. lat. 853.1> Claudius egregie uixit priuatus et insons 
<anth. lat. 853.2> Imperiis, Auguste, tuis; simulataque uirtus 
<anth. lat. 854.1> Caesareos toto referens hic orbe triumphos 
<anth. lat. 854.2> Notus erat mundo quondam pietate gementi. 
<anth. lat. 854.3> Inclytus extremos penetrauit uictor ad Indos, 
<anth. lat. 854.4> Belligerosque Arabas et Colchos sub iuga misit, 
<anth. lat. 854.5> Armenia Parthos pepulit Babylone subacta, 
<anth. lat. 854.6> Et dedit Albanis regem, quos uicerat armis. 
<anth. lat. 855.1> In Macetum campis ultus iam Caesaris umbras 
<anth. lat. 855.2> Sum patris, Augustus belloque armisque superbus, 
<anth. lat. 855.3> Atque meos sensit fugiens Antonius enses. 
<anth. lat. 855.4> Quantum ingens mundus, quantum Iouis alta potestas, 
<anth. lat. 855.5> Tantus in orbe fui. terras pontumque subegi: 
<anth. lat. 855.6> Vix caelum superis et sidera summa reliqui. 
<anth. lat. 855a.1> Demetrium Antigoni, Poenos, elapsus Epiro(==E-PI+RO) 
<anth. lat. 855a.2> Concussi bellis, Siculos, Lacedaemona Pyrrhus. 
<anth. lat. 855a.3> Romanos studui Tarento(==TA+RENTO) auertere et ardor 
<anth. lat. 855a.4> Feruidus assidui belli mihi semper inhaesit. 
<anth. lat. 855b.1> Magnus Alexander sum, qui uictricibus omnem 
<anth. lat. 855b.2> Munificus bellis incussi et stragibus orbem. 
<anth. lat. 855b.3> Ante meos nullus potuit tam fortiter annos 
<anth. lat. 855b.4> Tam late imperium et regnorum extendere fines. 
<anth. lat. 855c.1> Magni animi Caesar populos uirtute subegi 
<anth. lat. 855c.2> Iulius Arctoos, potui qui solus honores 
<anth. lat. 855c.3> Flectere Pompeii et solus Romana tenere 
<anth. lat. 855c.4> Imperia atque unum mundo praeponere regem. 
<anth. lat. 855d.1> Volue tuos oculos: metuendum hunc aspice, lector, 
<anth. lat. 855d.2> Armorum bellique ducem +bellatrix in omnes
<anth. lat. 855d.3> Terrarum pelagique plagas uictricia quondam 
<anth. lat. 855d.4> Victor signa tulit, nullo superatus ab hoste. 
<anth. lat. 855d.5> Gallia bellatrix, opibus superba(==SU+PERBA-) uirisque 
<anth. lat. 855d.6> Passa sub hoc dudum Romanas principe leges, 
<anth. lat. 855d.7> Pontica quo cecidit uictore potentia; quartum 
<anth. lat. 855d.8> Caesareis titulis dedit Africa terra triumphum. 
<anth. lat. 856.1> Ninus ab Assyriis sum primus regibus ausus 
<anth. lat. 856.2> Non modo finitimos populos regesque potentes 
<anth. lat. 856.3> Imperio pressisse meo, sed uiribus omnem 
<anth. lat. 856.4> Paene Asiam domui terraeque marique timendus. 
<anth. lat. 857.1> Te stola ne dubium teneat cultusque uenusti 
<anth. lat. 857.2> Corporis ambiguus; sum clara Semiramis, alto 
<anth. lat. 857.3> Non minor ipsa uiro, belli pacisque probatis 
<anth. lat. 857.4> Artibus insignis, nato miserabilis uno. 
<anth. lat. 858.1> Quantum fata ualent atque inmutabilis ordo 
<anth. lat. 858.2> Astrorum, docui Cyrus: quem nulla domare 
<anth. lat. 858.3> Vis potuit, non Astyages Babylonue superba, 
<anth. lat. 858.4> Massagetis eadem me fata dedere tremendis. 
<anth. lat. 859.1> Quantum ego claruerim Mauortis in agmine, Cyrus 
<anth. lat. 859.2> Ipse ferus nouit, qui dum mea regna profanus 
<anth. lat. 859.3> Spargapise insidiis rapto popularier audet, 
<anth. lat. 859.4> Quam Tamyris turbata ualet, cognouit in utre. 
<anth. lat. 860.1> Inter Amazonidas, quas insula celsa Tritonis(==TRI-TO+NIS) 
<anth. lat. 860.2> Hespera progenuit, qui me nescire Myrinam 
<anth. lat. 860.3> Dixerit, ignarum sese fateatur oportet 
<anth. lat. 860.4> Eximiae laudis: Libyamque Asiamque subegi. 
<anth. lat. 861.1> Graiugenas acies superans passimque fugatas 
<anth. lat. 861.2> Penthesilea premens ulcisci nobilis umbram 
<anth. lat. 861.3> Hectoris ipsa mei potui, ni dirus Achillis 
<anth. lat. 861.4> Ille Neoptolemus me clam misisset ad Orcum. 
<anth. lat. 862.1> Magnus Alexander bellisque horrendus et armis, 
<anth. lat. 862.2> Qui terrore mei trepidantem nominis orbem 
<anth. lat. 862.3> Vsque sub Eoum paruo cum milite Gangen 
<anth. lat. 862.4> Vndique concussi, nulli sum laude secundus. 
<anth. lat. 863.1> Sum genus Aeneadum Gaius cognomine Caesar 
<anth. lat. 863.2> Iulius, Assyrios, Cyrum, Macetumque ferocem 
<anth. lat. 863.3> Qui iuuenem probitate animi, qui corporis acer 
<anth. lat. 863.4> Viribus exsuperans fueram pater urbis et orbis. 
<anth. lat. 863a.1> Tres sumus <ecce> deae: forma se quaelibet effert. 
<anth. lat. 863a.2> Hoc in discidio uolumus, Paris, arbiter esto: 
<anth. lat. 863a.3> Cui pomum dederis, titulum simul ipse referto. 
<anth. lat. 863a.4> Plectra sonora, ioci, lusus, lasciua uoluptas, 
<anth. lat. 863a.5> Haec mea. si reliquis me praefers, ipsa puellam 
<anth. lat. 863a.6> Pro mercede dabo, qua non formosior ulla. 
<anth. lat. 863a.7> Sceptrorum sublimis honor fascesque tremendi 
<anth. lat. 863a.8> Diuitiaeque mei iuris. te iudice palmam 
<anth. lat. 863a.9> Si tulerim, regno per me donabere summo. 
<anth. lat. 863a.10> Quae caelum, quae terra tenet, quae pontus et orcus, 
<anth. lat. 863a.11> Legibus astringo certis: nil me sine rectum; 
<anth. lat. 863a.12> Et, si me sequeris, non abstrahet inuius error. 
<anth. lat. 863a.13> Grata mihi tua forma, Venus, tua munera grata. 
<anth. lat. 863a.14> Plus aliis mihi mente sedes: certaminis ecce 
<anth. lat. 863a.15> Pignus habe uictrix auri spectabile malum. 
<anth. lat. 863a.16> Hac in lite triplex hominum mellita poesis 
<anth. lat. 863a.17> Depinxit studium, quorum datur optio cunctis. 
<anth. lat. 863a.18> Falluntur tamen optando plerique: sequaces 
<anth. lat. 863a.19> Luxus habet multos, honor et sapientia paucos. 
<anth. lat. 864.1> Aestatis Maius Tauro primordia prodit. 
<anth. lat. 864.2> Iunius aestiuo Geminorum cardine surgit. 
<anth. lat. 864.3> Iulius aestiuas Cancro secat +alter aristas. 
<anth. lat. 864.4> Autumni caput Augustus parat ore Leonis. 
<anth. lat. 864.5> Autumnas uuas September Virgine curat. 
<anth. lat. 864.6> Libra sub autumno Octobri dat semina sulco. 
<anth. lat. 864.7> Scorpius innectit tempus +brumale Nouembris. 
<anth. lat. 864.8> Arcitenens hiemis ... 
<anth. lat. 864.9>... Capricorni sidere frigens. 
<anth. lat. 864.10> Inducit Februo uer udus aquarius aruo. 
<anth. lat. 864.11> Mars flores uernis nemori sub Piscibus edit. 
<anth. lat. 864.12> Aprili uernante nouans Aries micat annum. 
<anth. lat. 865.1> Porcius octophoro fertur resupinus ad aedem 
<anth. lat. 865.2> Iunonis Triuiae priscaque templa deae 
<anth. lat. 865.3> Et circum Phoebi. merito stupet inscia turba 
<anth. lat. 865.4> Atque ait: an horum uictima porrus erit? 
<anth. lat. 866.1> Quis deus hoc medium flammauit crinibus aurum, 
<anth. lat. 866.2> Iussit et in dumis sentibus esse rosam? 
<anth. lat. 866.3> Aspicis ut magni coeant in foedus amantes: 
<anth. lat. 866.4> Martem spina refert, flos Veneris pretium est. 
<anth. lat. 866.5> Quid tibi cum magnis, puer, est, lasciue, sagittis? 
<anth. lat. 866.6> Hoc melius telo pungere corda potes! 
<anth. lat. 866.7> Nec flammas quaeras neque +alti pectoris ignis:
<anth. lat. 866.8> Si tibi uer tantum praebeat ista, sat est. 
<anth. lat. 866.9> Pallens herba uiret: color est hic semper amantum. 
<anth. lat. 866.10> Tam fugitiua rosa est quam fugitiuus amor. 
<anth. lat. 866.11> Nam quod floricomis gaudet lasciua metallis, 
<anth. lat. 866.12> Aurum significat uilius esse rosa. 
<anth. lat. 867.1> Fabula constituit toto notissima mundo 
<anth. lat. 867.2> Gorgoneos uultus saxificumque nefas. 
<anth. lat. 867.3> Hoc monstrum natura potens nouitate ueneni 
<anth. lat. 867.4> Ex oculis nostris iusserat esse malum. 
<anth. lat. 867.5> Hanc auro genitus Iouis ales praesule diua 
<anth. lat. 867.6> Mactans aerato conspicit ingenio. 
<anth. lat. 867.7> Deriguit mirata necem fatumque ueneni 
<anth. lat. 867.8> Vertit et in mortem decidit ipsa lapis. 
<anth. lat. 867.9> Sic praesens absensque simul caecumque uidendo 
<anth. lat. 867.10> Ludit et ignaro raptor ab hoste redit. 
<anth. lat. 869.1> Pulcinus miluo dum portaretur "hoc" inquit 
<anth. lat. 869.2>"Iam cado, ne timeas; non tenet ...."
<anth. lat. 871.1> Postquam militia et belli sudore uacabant 
<anth. lat. 871.2> Romani et nusquam bella uel hostis erat, 
<anth. lat. 871.3> Desidia et luxu robur Romana iuuentus 
<anth. lat. 871.4> Perdidit. hoc cecidit inclita Roma modo. 
<anth. lat. 873.1> Te cuperet Phoebus roseis aptare quadrigis, 
<anth. lat. 873.2> Sed fleret breuior te properante dies. 
<anth. lat. 873a.1> Ambitur gemini sinuosa fauce profundi 
<anth. lat. 873a.2> Vrbs, quae de paruo flumine nomen habet; 
<anth. lat. 873a.3> Quam mare, quam tellus ditant, set dispare fato: 
<anth. lat. 873a.4> Pisce fretum, terra germine grata placent. 
<anth. lat. 873a.5> Vitis oliua seges surgunt tellure feraci 
<anth. lat. 873a.6> Et mare purpureo murice dite rubet. 
<anth. lat. 873b.1> Baiarum dum forte capit sub mollibus umbris 
<anth. lat. 873b.2> Fessus Amor somnum murmure captus aquae, 
<anth. lat. 873b.3> Ipsa facem accurrens gelida celauit in unda, 
<anth. lat. 873b.4> Vt ueteres flammas uindicet, alma Venus. 
<anth. lat. 873b.5> Quum primum liquor ille aeternos concipit ignes; 
<anth. lat. 873b.6> Igne nouo (quisnam crederet?) arsit aqua. 
<anth. lat. 873b.7> Flammiuomis igitur fumant haec balnea lymphis, 
<anth. lat. 873b.8> Quod facula una omnes uincit Amoris aquas. 
<anth. lat. 873c.1> Dicite, cum melius cadere ante Lucretia posset, 
<anth. lat. 873c.2> Cur potius post uim maluit illa mori? 
<anth. lat. 873c.3> Crimine se absoluit manus illa habitura coactae 
<anth. lat. 873c.4> Vltorem et patriae depositura iugum. 
<anth. lat. 873c.5> Quam bene contempto lacerat sua pectora ferro, 
<anth. lat. 873c.6> Dum pariter famae consulit et patriae! 
<anth. lat. 873d.1> Dum non laeta fuit, defensa est Ilios armis: 
<anth. lat. 873d.2> Militibus grauidum laeta recepit equum. 
<anth. lat. 873e.1> Cum te mortalem noris, praesentibus exple 
<anth. lat. 873e.2> Deliciis animum. Post mortem nulla uoluptas. 
<anth. lat. 873e.3> Namque ego sum puluis, qui nuper tanta tenebam. 
<anth. lat. 873e.4>"Haec habeo quae edi, quaeque exsaturata libido 
<anth. lat. 873e.5> Hausit; at illa iacent multa et praeclara relicta." 
<anth. lat. 873e.6> Hoc sapiens uitae mortalibus est documentum. 
<anth. lat. 874a.1> Purpura iuridicis sacros largitur honores 
<anth. lat. 874a.2> Et noua fastorum permutat nomina libris. 
<anth. lat. 874a.3> Sol hiemis glacies soluit iam uere niuesque; 
<anth. lat. 874a.4> Cortice turgidulo rumpunt in palmite gemmae. 
<anth. lat. 874a.5> Martia iura mouet, signis fera bella minatur, 
<anth. lat. 874a.6> Excitet ut turmas, et truncat falce nouellas. 
<anth. lat. 874a.7> Post Chaos expulsum rident primordia mundi. 
<anth. lat. 874a.8> Tempora pensantur noctis cum luce diei. 
<anth. lat. 874a.9> Prata per innumeros uernant gemmata colores; 
<anth. lat. 874a.10> Floribus ambrosiis caespes stellatur odorus. 
<anth. lat. 874a.11> Messibus armatis crispae flauantur aristae: 
<anth. lat. 874a.12> Rusticus expensas et fluctus nauta reposcit. 
<anth. lat. 874a.13> Vmida dant siccas messes domicilia Lunae: 
<anth. lat. 874a.14> Fontanas exhaurit aquas, ut Nilus inundet. 
<anth. lat. 874a.15> Atria solis habet, sed nomen Caesaris adfert. 
<anth. lat. 874a.16> Mitia poma +dabit, siccas terit area fruges. 
<anth. lat. 874a.17> Aestuat autumnus partim uariantibus uuis, 
<anth. lat. 874a.18> Agricolis spondens mercedem uina laborum. 
<anth. lat. 874a.19> Promitur agricolis saltantibus ebrius imber; 
<anth. lat. 874a.20> Rusticitasque +decet gaudens plus sordida musto. 
<anth. lat. 874a.21> Pigra redux torpescit hiems; mitescit oliua, 
<anth. lat. 874a.22> Et frumenta capit quae fenore terra refundat. 
<anth. lat. 874a.23> Algida bruma niuans onerat iuga celsa pruinis 
<anth. lat. 874a.24> Et glaciale gelu nutrit sub matribus agnos. 
<anth. lat. 874b.1> Alma Venus <quondam> dum Martis uitat amores 
<anth. lat. 874b.2> Et pedibus nudis florea prata premit, 
<anth. lat. 874b.3> Sacrilega placidas irrepsit spina per herbas 
<anth. lat. 874b.4> Et tenero plantas uulnere mox lacerat. 
<anth. lat. 874b.5> Funditur inde cruor; uestitur spina rubore; 
<anth. lat. 874b.6> Quae scelus admisit, munus odoris habet. 
<anth. lat. 874b.7> Sanguine cuncta rubent croceos dumeta per agros 
<anth. lat. 874b.8> Et sancit uepres astra imitata rosa. 
<anth. lat. 874b.9> Quid prodest, Cypris, Martem fugisse cruentum, 
<anth. lat. 874b.10> Cum tibi puniceo sanguine planta madet? 
<anth. lat. 874b.11> Sanguineis Cytherea genis, sic crimina punis, 
<anth. lat. 874b.12> Mordacem ut spinam flammea gemma tegat? 
<anth. lat. 874b.13> Sic decuit doluisse deam, sic numen amorum, 
<anth. lat. 874b.14> Vindicet ut blandis uulnera muneribus. 
<anth. lat. 875.1> Cogitat Vrsidius sibi dote iugare puellam; 
<anth. lat. 875.2> Vt placeat domino, cogitat Vrsidius. 
<anth. lat. 875.3> Cogitat Vrsidius heredem tollere paruum; 
<anth. lat. 875.4> Vt placeat domino, cogitat Vrsidius. 
<anth. lat. 875.5> Cogitat Vrsidius domino quacumque placere 
<anth. lat. 875.6> Virgine uel puero. quam sapit Vrsidius! 
<anth. lat. 877.1> Caesaris ad ualuas sedeo, sto nocte dieque, 
<anth. lat. 877.2> Nec datur ingressus, quo mea fata loquar. 
<anth. lat. 877.3> Ite, deae faciles, et nostro nomine saltem 
<anth. lat. 877.4> Dicite diuini praesidis ante pedes: 
<anth. lat. 877.5> Si nequeo placidas affari Caesaris auris, 
<anth. lat. 877.6> Saltem aliquis ueniat, qui mihi dicat "abi". 
<anth. lat. 879.1> Angelus alloquitur Mariam, quo praescia uerbo 
<anth. lat. 879.2> Concipiat salua uirginitate deum. 
<anth. lat. 879.3> Dant tibi Chaldaei praenuntia munera reges: 
<anth. lat. 879.4> Myrrham homo, rex aurum, suscipe tura deus. 
<anth. lat. 879.5> Permutat lymphas in uina liquentia Christus, 
<anth. lat. 879.6> Quo primum facto se probat esse deum. 
<anth. lat. 879.7> Quinque explent panes, pisces duo milia quinque, 
<anth. lat. 879.8> Et deus ex paruo plus superesse iubet. 
<anth. lat. 879.9> Editus ex utero caecus noua lumina sentit 
<anth. lat. 879.10> Et stupet ignotum se meruisse diem. 
<anth. lat. 879.11> Lazarus e tumulo Christo inclamante resurgit 
<anth. lat. 879.12> Et durae mortis lex resoluta perit. 
<anth. lat. 879.13> Nutantem quatit unda Petrum, cui Christus in alto 
<anth. lat. 879.14> Et dextra gressus firmat et ore fidem. 
<anth. lat. 879.15> Exsanguis Christi contingit femina uestem. 
<anth. lat. 879.16> Stat cruor in uenis. fit medicina fides. 
<anth. lat. 879.17> Iussus post multos graditur paralyticus annos, 
<anth. lat. 879.18>(Mirandum) lecti portitor ipse sui. 
<anth. lat. 882.1>"Optimus est" Cleobulus ait "modus" incola Lindi. 
<anth. lat. 882.2> Ex Ephyra Periandre, doces cuncta emeditanda. 
<anth. lat. 882.3>"Tempus nosce" inquit Mitylenis Pittacus ortus. 
<anth. lat. 882.4> Plures esse malos Bias autumat ille Prieneus, 
<anth. lat. 882.5> Milesiusque Thales sponsori damna minatur. 
<anth. lat. 882.6>"Nosce" inquit "tete" Chilon Lacedaemone cretus, 
<anth. lat. 882.7> Cecropiusque Solon "ne quid nimis" induperauit. 
<anth. lat. 885.1> Hortis Hesperidum, Sabelle, cultis 
<anth. lat. 885.2> Nostrae cultior hortus est puellae. 
<anth. lat. 885.3> Mirari, o bone, desinas, Sabelle. 
<anth. lat. 885.4> Hortorum deus ipse nam Priapus 
<anth. lat. 885.5> Cunctis hunc fodit et rigat diebus. 
<anth. lat. 886.1> Acidos haec cernis montana cacumina busti 
<anth. lat. 886.2> Aequor et ex imis fluminis ire iugis? 
<anth. lat. 886.3> Ista Cyclopei(==CY-CLO+PE+I) durant monumenta furoris: 
<anth. lat. 886.4> Hic amor, hic dolor est, candida nympha, tuus. 
<anth. lat. 886.5> Sed bene, si periit, iacet hac sub mole sepultus, 
<anth. lat. 886.6> Nomen et exultans unda perenne uehit. 
<anth. lat. 886.7> Sic manet ille quidem neque mortuus esse feretur 
<anth. lat. 886.8> Vitaque per liquidas caerula manat aquas. 
<anth. lat. 887.1> Pan tibi, Phoebe tibi, lenimen dulce laborum, 
<anth. lat. 887.2> Otia dum terimus, carmina mille damus. 
<anth. lat. 889.1> Feltria perpetuo niuium damnata rigore, 
<anth. lat. 889.2> Terra uale posthac non adeunda mihi. 
<anth. lat. 890.1> Petroni carmen diuino pondere currit, 
<anth. lat. 890.2> Quo iuuenum mores arguit atque senum. 
<anth. lat. 890.3> Quare +illepraesa gaudet lasciua puella, 
<anth. lat. 890.4> At quoque delicias frigida sentit anus. 
<anth. lat. 890.5> Nam +rbter diri scripsitque Neronis +amictu,
<anth. lat. 890.6> Arbiter arbitrio dictus et ipse suo. 
<anth. lat. 891.1> Infantem Nymphae Bacchum, quo tempore ab igne 
<anth. lat. 891.2> Prodiit, inuentum sub cinere abluerant. 
<anth. lat. 891.3> Ex illo Nymphis cum Baccho gratia multa est, 
<anth. lat. 891.4> Seiunctus quod sit ignis et urat adhuc. 
<anth. lat. 892.1> Formosissima Lai feminarum, 
<anth. lat. 892.2> Dum noctis pretium tibi requiro, 
<anth. lat. 892.3> Magnum continuo petis talentum: 
<anth. lat. 892.4> Tanti non emo, Lai, paenitere! 
<anth. lat. 899.1> Dictantes Medici quandoque et Apollinis artes 
<anth. lat. 899.2> Musas Romano iussimus ore loqui. 
<anth. lat. 899.3> Nec minus est nobis per pauca uolumina famae, 
<anth. lat. 899.4> Quam quos nulla satis bibliotheca capit. 
<anth. lat. 900.1> Roma, tibi ambiguum mea mors sine teste dedisset, 
<anth. lat. 900.2> Esset utrum ut corpus sic scelerata anima. 
<anth. lat. 900.3> Proin(==PRO.IN) animam testor scelus haud tetigisse, sed ecce, 
<anth. lat. 900.4> Vt solum foedum est corpus, et id fodio, 
<anth. lat. 900.5> Qua cruor inflictam labem lauet et per aperta 
<anth. lat. 900.6> Pectora ab inuisa sit fuga sede animae. 
<anth. lat. 901.1> Callidus Afer eris semper, Romane disertus, 
<anth. lat. 901.2> Semper Galle piger, semper Hibere celer. 
<anth. lat. 902.1> Cor non laudo hominis: nam perfidum et exitiale. 
<anth. lat. 902.2> Non laudo os: namque est uaniloquum et fatuum. 
<anth. lat. 902.3> Non oculos: etenim sunt lusci oculi atque patrantes. 
<anth. lat. 902.4> Non barbam: rufa est. non cilia: haud cilia. 
<anth. lat. 902.5> Non mihi laudanturque manus: hae namque rapaces. 
<anth. lat. 902.6> Et non laudatur mentula: merdacea est. 
<anth. lat. 902.7> Non nares: patulae. genua et non laudo: maligna. 
<anth. lat. 902.8> Et non laudo pedes: pes geminusque fugax. 
<anth. lat. 902.9> Non frontem: effrons est. non uentrem: gurgulionis. 
<anth. lat. 902.10> Lumbos: elumbos. renem: ubicumque malus. 
<anth. lat. 902.11> Non nomen Caluitoris: nam est omine nomen 
<anth. lat. 902.12> Tetrum, ut cor multis exitiale bonis. 
<anth. lat. 902.13> Ecquid laudo igitur de hoc corpore? laudo capillos, 
<anth. lat. 902.14> Tam foeda a calua qui modo profugerint. 
<anth. lat. 904.1> Cecropias noctes, doctorum exempla uirorum, 
<anth. lat. 904.2> Donat habere mihi nobilis Eustochius. 
<anth. lat. 904.3> Viuat et aeternum laetus bona tempora ducat, 
<anth. lat. 904.4> Qui sic dilecto tanta docenda dedit. 
<anth. lat. 905.1> Dente perit Lycabas, serpens pede, Nigra ueneno, 
<anth. lat. 905.2> Flumine auis, calamo +quoredimite lepus. 
<anth. lat. 912.1> Virginis insano Iulianus captus amore 
<anth. lat. 912.2> Femina fit cultu dissimulatque uirum 
<anth. lat. 912.3> Et sic indutus muliebriter intrat ad illam. 
<anth. lat. 912.4> Res patet, abscindit membra pudenda pater. 
<anth. lat. 912.5> Femina uirque prius nec uir nec femina nunc est: 
<anth. lat. 912.6> Fit neutrum, credi femina dum uoluit(==VOLUIT). 
<anth. lat. 918.1> Dulces Vestricii iocos,
<anth. lat. 918.2> Seras Socraticae relliquias domus, 
<anth. lat. 918.3> Ne laudes nimium, Mari.
<anth. lat. 918.4> Contemnit placitas <no> bilibus uiris, 
<anth. lat. 918.5> Soli qui sapientiae
<anth. lat. 918.6> Post florem tepidum nec stabilem gradum 
<anth. lat. 918.7> Aetatis senium dicat
<anth. lat. 918.8> Mentis compositae, qualis ab arduis 
<anth. lat. 918.9> Ad se uerba laboribus,
<anth. lat. 918.10> Quos non dat patriae, seposuit sibi 
<anth. lat. 918.11> Annos, orba lucro graui.
<anth. lat. 918.12><Iam nulla> ambitio tegmine candida 
<anth. lat. 918.13> Illudat grauidae spei!
<anth. lat. 918.14> Nos sero pelagus uicimus inuium: 
<anth. lat. 918.15> Quicquid uiximus, interit.
<anth. lat. 918.16> Aestas quem decies septima diuidit, 
<anth. lat. 918.17> An leues memoret iocos
<anth. lat. 918.18> Atque aptos citharae conciliet modos, 
<anth. lat. 918.19> Surdis auriculis strepens?
<anth. lat. 918.20> Quisquis decrepiti corporis est reus, 
<anth. lat. 918.21> Sat sese eloquii probat,
<anth. lat. 918.22> Si ser<uat> placidi iura silentii 
<anth. lat. 918.23> Et patrocinium otii.
<anth. lat. 918.24> Hoc cani grauitas uerticis abstitit, 
<anth. lat. 918.25> Non ut sponte sua fugax,
<anth. lat. 918.26> Sed multi numeris carminis ... 
<anth. lat. 919.1> Faue, sancta deum sata,
<anth. lat. 919.2> Nullis, Pauperies, numinibus minor, 
<anth. lat. 919.3> Tecum si sapias tibi;
<anth. lat. 919.4> Vitae magnificis hospes honoribus, 
<anth. lat. 919.5> Absoluens numerum tuae
<anth. lat. 919.6> In te laetitiae, sordida, cum quies 
<anth. lat. 919.7> Raucis nuda tumultibus
<anth. lat. 919.8> Ambit te patria +forcilis in domo, 
<anth. lat. 919.9> Nullis uendibilis plausibus,
<anth. lat. 919.10> Contemptrix queruli magnanimis fori; 
<anth. lat. 919.11> Nil non sola potens, ubi
<anth. lat. 919.12> Furtiuis procerum suppliciis procul 
<anth. lat. 919.13> Regnas in proprio sinu.
<anth. lat. 919.14> Felix, quem teneris mater ab unguibus 
<anth. lat. 919.15> Et regina rapis simul!
<anth. lat. 919.16> Non illum <tumidis> fascibus arduum 
<anth. lat. 919.17> Versat nobilitas mala
<anth. lat. 919.18> Curarum facilem fluctibus, ut suis 
<anth. lat. 919.19> Orbem sideribus rotet.
<anth. lat. 919.20> Illum splendida nox et decor improbe 
<anth. lat. 919.21> Caecus praecipitant ...
<anth. lat. 919.22>... 
<anth. lat. 920.1> Postquam fixa solo semel
<anth. lat. 920.2> Spernit fluctiuagos ancora nauitas 
<anth. lat. 920.3> In saeuum pelagus sequi,
<anth. lat. 920.4> Quam uitat rabido perniciem mari, 
<anth. lat. 920.5> In +suo reperit sinu.
<anth. lat. 920.6> Haerentem tumidis ... dentibus 
<anth. lat. 920.7> Aerugo propria exedit.
<anth. lat. 920.8> Ni te desidia sancta quies leuet, 
<anth. lat. 920.9> Turbas dum populi fugis,
<anth. lat. 920.10> Priuatis quaties fata tumultibus, 
<anth. lat. 920.11> In te ludere peruicax.
<anth. lat. 920.12> Nos somnus uigilans, <quo placide> fruor, 
<anth. lat. 920.13> Tortis liberat anguibus:
<anth. lat. 920.14> At presso gracilis Cura manet pede. 
<anth. lat. 921.1>+Ingrati nebulae +desidie caput 
<anth. lat. 921.2> Circumstant trepidum; sors nimia in probos 
<anth. lat. 921.3> Incestis facilis annuit ausibus; 
<anth. lat. 921.4> Sta contra assiduo pede.
<anth. lat. 921.5> Multum turba tenax .. fidei 
<anth. lat. 921.6> Vltra fata furit non docilis fugae 
<anth. lat. 921.7>. desider ... praemio 
<anth. lat. 921.8>...
<anth. lat. 922.1> Principium uitae .. obitus meditatio est. 
<anth. lat. 922.2> Non uult emendari peccare nesciens. 
<anth. lat. 922.3> Immoderata ira fructus est insaniae. 
<anth. lat. 922.4> Pecuniam amico credens fert damnum duplex: 
<anth. lat. 922.5> Argentum<que> et sodalem perdidit simul. 
<anth. lat. 923.1> Cerne Arabem Myrrham temerati a crimine lecti 
<anth. lat. 923.2> Patria praecipiti linquere regna fuga. 
<anth. lat. 923.3> Pone sequens genitor ui uindicis imminet ensis 
<anth. lat. 923.4> Et premit incestae iam pede Poena pedem, 
<anth. lat. 923.5> Donec mutata in +fontem proiecta figura est: 
<anth. lat. 923.6> Sic quoque non certo lympha liquore fugit. 
<anth. lat. 924.1> Cum patrem et patrios ferret ceruice penates 
<anth. lat. 924.2> Atque adeo ingentis fata +nouerca Asiae 
<anth. lat. 924.3> Romanosque deos Europaeosque triumphos 
<anth. lat. 924.4> Totius et mundi(==MUNDI_) +exsuuiis spolia, 
<anth. lat. 924.5> Tros Anchisiades poterat periisse per ignes, 
<anth. lat. 924.6> Haemonia ut uirtus tracta erat ante rota. 
<anth. lat. 924.7> At cum flamma furens tetigit senis ora parentis, 
<anth. lat. 924.8> Dissiliit nullis noxia turbinibus. 
<anth. lat. 924.9> Fata operi restant, pietas si sola fauebit: 
<anth. lat. 924.10> Inuictum in mediis ignibus obsequium est. 
<anth. lat. 925.1> Qui dubias artes per mystica dicta subibis, 
<anth. lat. 925.2> Mercurii doctos uoluere(==VOLVERE) disce toros. 
<anth. lat. 925.3> Ille breui ductu scandet sublime cathedram, 
<anth. lat. 925.4> Qui lychnos discet, docte Capella, tuos. 
<anth. lat. 925.5> Canitiem auctoris auget grauitasque magistri: 
<anth. lat. 925.6> Qui discet libris, hinc cito proficiet. 
<anth. lat. 926.1> Desidiam nolis. sed nec labor improbus omni 
<anth. lat. 926.2> Arridet. dulce est inter utrumque +nihil. 
<anth. lat. 926.3> Ignauum scabies, luctantem iniuria perdit. 
<anth. lat. 926.4> Ille sui, alterius perdidit iste decus. 
<anth. lat. 927.1> Hinc est quod populus aurum quasi numen adorans 
<anth. lat. 927.2> Audet in ignotum sponte uenire nefas, 
<anth. lat. 927.3> Speque lucri totiens excedere ius et honestum 
<anth. lat. 927.4> Sustinet, ut gratis nunc iuuet esse reum. 
<anth. lat. 927.5> Ius ruit, ordo perit, sceleri placet ora manusque 
<anth. lat. 927.6> Vendere, quamque inopem, tam pudet esse probum. 
<anth. lat. 929.1> Vtilis es nulli, cunctis ingrata, senectus: 
<anth. lat. 929.2> Te Stygio peperit cana Megaera deo. 
<anth. lat. 929.3> Nil adeo firmum est, quod non tua robora frangant: 
<anth. lat. 929.4> Arma stilos cartas saxa metalla deos. 
<anth. lat. 929.5> Carmina uiuaci membranis illita succo 
<anth. lat. 929.6> Annorum serie debilitata cadunt. 
<anth. lat. 929.7> Ipsa mihi pugnas quae nectere mille solebat, 
<anth. lat. 929.8> Aequales inter maxima dicta suas, 
<anth. lat. 929.9> Numquam sueta nisi iugulato(==JU-GU-LA+TO+) cedere ab hoste 
<anth. lat. 929.10> Inque imis mortes quaerere uisceribus, 
<anth. lat. 929.11> Virgineis ambita choris, adamata puellis, 
<anth. lat. 929.12> Quamque hostes etiam caram habuere sui, 
<anth. lat. 929.13> Illa caput roseum florenti sandice cincta, 
<anth. lat. 929.14> Languida caeruleo mentula uicta situ est. 
<anth. lat. 931.1> Tempore qui laeto sortem ridemus amaram, 
<anth. lat. 931.2> Certa uelut stabiles non dea uerset equos, 
<anth. lat. 931.3> Cur iidem aduerso laetam uenamur in aestu? 
<anth. lat. 931.4> Ah mea tam bene quod cognita causa mihi est! 
<anth. lat. 931.5> O qui carorum caput, o carissime quondam, 
<anth. lat. 931.6> An potes et miseri nunc meminisse tui? 
<anth. lat. 931.7> Est equidem in laetis nemo non promptus amicus, 
<anth. lat. 931.8> Ipsa homini aduersis umbra inimica sua est. 
<anth. lat. 931.9> Tantalus infelix, dicunt, conuiua deorum 
<anth. lat. 931.10> Nunc quoque apud Manes uictima sacra Ioui est. 
<anth. lat. 931.11> Vsque adeo poenas non delent ultima fata: 
<anth. lat. 931.12> Qui cecidit diuis, surgere nemo ualet. 
<anth. lat. 931.13> Scilicet et nobis, qui functo corpore nuper 
<anth. lat. 931.14> Dura per antiqui busta fugamur aui, 
<anth. lat. 931.15>+Perfida felices ostendit regula diuos 
<anth. lat. 931.16> Et uoluit(==VOLUIT) sanctis partem aliquam esse locis, 
<anth. lat. 931.17> Non alio exemplo nisi ut eruta turbine diro 
<anth. lat. 931.18> Desereret media nos rota fracta uia. 
<anth. lat. 931.19> Ah mihi praeteritos referant si numina uultus 
<anth. lat. 931.20>(Non etenim ueterem: te, noua plaga, queror), 
<anth. lat. 931.21> Vt facili amissos adblandiar ore fauores, 
<anth. lat. 931.22> Tura ferens dignis carmina laeta diis! 
<anth. lat. 931.23> Vt grauis hiberno torrens de monte uolutus 
<anth. lat. 931.24> Obuia non magna arbuta uerrit ope, 
<anth. lat. 931.25> Saepe domos etiam, saepe addita moenia raptat, 
<anth. lat. 931.26> Currens praecipiti per iuga longa uia: 
<anth. lat. 931.27> Sic semel atque uno nos abstulit improbus ictu, 
<anth. lat. 931.28> Mentem etiam et Musis pectora uota, furor. 
<anth. lat. 931.29> Altus eram certe: Sortis furor omnia uincit; 
<anth. lat. 931.30> Obuius ut quisque est, "tu mihi" clamo "ueni". 
<anth. lat. 931.31> Improbus est, quisquis non haec spectacula cernens 
<anth. lat. 931.32> Fortuna instabili se quoque stare putat: 
<anth. lat. 931.33> En ego nec Caros habeo miserandus amicos, 
<anth. lat. 931.34> A quibus auxilio uerbaue remue petam. 
<anth. lat. 931.35> Vnicus est, qui me non plane spernit egentem; 
<anth. lat. 931.36> Cetera contempto supplice turba fugit. 
<anth. lat. 931.37> Quid faciam infelix? quae non nisi in omnibus uni est, 
<anth. lat. 931.38> Sollicitem longo carmine saepe fidem? 
<anth. lat. 931.39> Fracta fides crebro est precibus lugentis amici, 
<anth. lat. 931.40> Hac tamen amissa num mage tristis ero? 
<anth. lat. 931.41> Vos superi et, quorum es merito mihi numinis instar, 
<anth. lat. 931.42> Quem numquam posthac spero uidere, parens, 
<anth. lat. 931.43> Vnius in gremio spes nostra abiecta sodalis 
<anth. lat. 931.44> Tabet et absentis perdita uerba sonat. 
<anth. lat. 931.45> Ille iuuet forsan, sed uerba immensa locutis 
<anth. lat. 931.46> Facta breui constant non repetenda modo. 
<anth. lat. 931.47> Scilicet in somnis quae poscunt plurima diuos 
<anth. lat. 931.48> In fratrum auxiliis experietur inops. 
<anth. lat. 931.49> Nos ubi praeteritis componimus orsa secuti 
<anth. lat. 931.50> Temporis, his etiam credere fata uetant. 
<anth. lat. 931.51> Interea rapit hora (nec est reparabilis) horam: 
<anth. lat. 931.52> Nos lenta placuit tabe perire deo, 
<anth. lat. 931.53> Vt pereunt miseri, quos uitae fructus ademptus 
<anth. lat. 931.54> Deseruit(==DESERUIT), nulla post reparandus ope. 
<anth. lat. 931.55> Tempore non illo Priamum periisse putabis, 
<anth. lat. 931.56> Quo iacuit Teucro littore truncus iners; 
<anth. lat. 931.57> Verum ut Thessalicis circum sua moenia funus 
<anth. lat. 931.58> Hectoreum rapuit fortior hostis equis. 
<anth. lat. 931.59> Non ea post ductos uicto ex Oriente triumphos 
<anth. lat. 931.60> Exstinxit Magnum, quae tulit, hora, caput; 
<anth. lat. 931.61> Illa illum exstinxit, campis congressa Philippis 
<anth. lat. 931.62> Caesarea populum quae ruit hora manu. 
<anth. lat. 931.63> Scilicet hic uitae finis, qui finis honorum est, 
<anth. lat. 931.64> Cumque sua pereunt prosperitate uiri. 
<anth. lat. 931.65> Sic quod heri uixi, quia iam nox altera praesto est, 
<anth. lat. 931.66> Non illud tempus, quod modo duco, uocem. 
<anth. lat. 931.67> Quaeque dies sibi uita sua est; cum transiit illa, 
<anth. lat. 931.68> Hesternae non est lux hodierna memor. 
<anth. lat. 931.69> Quare, quem fructus uiuendi, uita relinquit: 
<anth. lat. 931.70> Nempe quid hoc demto, mors nisi maesta, uenit? 
<anth. lat. 931.71> Vndique quae laetis si se tristissima monstrat, 
<anth. lat. 931.72> Quid miseris censes nolle parare mali? 
<anth. lat. 931.73> Saepe ferunt uenti, saepe est firmissima nauis; 
<anth. lat. 931.74> Mutarunt uenti flamina: nauis obit. 
<anth. lat. 931.75> Dum cauet hos scopulos, alios incurrere nauta 
<anth. lat. 931.76> Sentit et est damno serior arte suo. 
<anth. lat. 931.77> Structa quid in magno sunt propugnacula saxo? 
<anth. lat. 931.78> Humano maius saepe labore ruunt: 
<anth. lat. 931.79> Callidus internis se spiritus ingerit antris; 
<anth. lat. 931.80> Cum posita rupes sic grauis arce iacet. 
<anth. lat. 931.81> Tuta nec in solido rerum Fortuna fauore est; 
<anth. lat. 931.82> Cum minime credas, impulit illa rotam. 
<anth. lat. 931.83> Tum quoque, cum nitido ridet placidissima uultu, 
<anth. lat. 931.84> Turpis in aduerso pectore fucus inest. 
<anth. lat. 931.85> Eleuat incautum, sperantem maxima nutu 
<anth. lat. 931.86> Proiicit, ascendit cetera turba tamen. 
<anth. lat. 931.87> Haec ego qui possum miseris miser ipse referre, 
<anth. lat. 931.88> Non poteram dictis olim adhibere fidem 
<anth. lat. 931.89> Stulta quia et uotis tam credula turba beata est, 
<anth. lat. 931.90> Rideat ut miseri magna monentis opem. 
<anth. lat. 931.91> Saepe mihi dixit Paeligni Musa poetae, 
<anth. lat. 931.92> Nunc ego mutata quod uice dico tibi. 
<anth. lat. 931.93> Credite, quis fidum Fortuna uidetur asylum: 
<anth. lat. 931.94> Non erit haec uobis, non fuit illa mihi. 
<anth. lat. 931.95> Pendet ab axe suo uitae uariabilis ordo, 
<anth. lat. 931.96> Nulla sui certa est hora nec ulla fuit, 
<anth. lat. 931.97> Cumque nihil possit longi fuga mobilis aeui, 
<anth. lat. 931.98> Se tamen hac semper mobilitate fugit. 
<anth. lat. 931.99> Sed uitam incertam sequitur miserabile letum, 
<anth. lat. 931.100> Humanas inter sola ea certa uia est. 
<anth. lat. 931.101> Stultus et indoctus qui, cum non nesciat, illo 
<anth. lat. 931.102> Eximi ab innumeris tempora lassa malis, 
<anth. lat. 931.103> Hoc tamen extremo timet et fugit undique nisu, 
<anth. lat. 931.104> Quod sequitur fortem quod timidumque premit. 
<anth. lat. 931.105>"Vita tamen dulcis." quid si magis altera restat? 
<anth. lat. 931.106>"Mors grauis." an scimus non grauiore premi? 
<anth. lat. 931.107> Altior at miseris cura est, dolor ossibus haeret. 
<anth. lat. 931.108> Verba cadunt pulcre, pectora maeror edit. 
<anth. lat. 931.109> Sic ego qui medicas aliis dare molior herbas, 
<anth. lat. 931.110> Nullius credam uulnera nostra manu. 
<anth. lat. 931.111> Vna sed in cunctis data sunt solatia curis, 
<anth. lat. 931.112> Sustineant lapso quae mihi membra pede. 
<anth. lat. 931.113> Nulla, licet tenuis linquat spiramina uitae, 
<anth. lat. 931.114> Absque interuallo sors truculenta fuit, 
<anth. lat. 931.115> Nempe quia est miseris aliquod quoque numen amicum; 
<anth. lat. 931.116> Qui patitur, nullis spernitur ille deis. 
<anth. lat. 931.117> Venit ubi ad summum, non progressura ruina est, 
<anth. lat. 931.118> Sed stetit et retro est uiribus acta suis. 
<anth. lat. 931.119> Ipsa quoque e bustis extollier ossa uidemus, 
<anth. lat. 931.120> Cum patria coluit relligione nepos. 
<anth. lat. 931.121> Diruta murali tormento saxa feruntur: 
<anth. lat. 931.122> Erigit his alio moenia Marte labor. 
<anth. lat. 931.123> Infelix quisquis nocet infelicibus umquam, 
<anth. lat. 931.124> Hic meruit nullo tristia fine pati. 
<anth. lat. 931.125> Omne quod hic cernis, tenuis modo corporis umbra est; 
<anth. lat. 931.126> Vix macie exesis artubus ossa traho. 
<anth. lat. 931.127> Rarus aperta mouet procul internodia poples, 
<anth. lat. 931.128> Consedit genubus tractus ab ore tremor. 
<anth. lat. 931.129> Sordibus et multo similis squalore sepultis 
<anth. lat. 931.130> Vix inter uiuos larua uidenda uagor 
<anth. lat. 931.131> Non tamen hoc hostes, non hoc mala numina possint, 
<anth. lat. 931.132> Vt ualeat pronum nox pepulisse caput. 
<anth. lat. 931.133> Anguibus Alcides et caesa languidus hydra 
<anth. lat. 931.134> Non chortes timuit, grus homicida, tuas. 
<anth. lat. 931.135> Briseis ut rapta est, amor aegrum inclusit Achillem, 
<anth. lat. 931.136> Non metus Hectoreae Memnoniaeue facis. 
<anth. lat. 931.137> Ille sed exstincto rediit uigor acer amico, 
<anth. lat. 931.138> Reddidit ut iustus deposita arma dolor. 
<anth. lat. 931.139> Me quoque Fors mihi restituet, moribundaque membra 
<anth. lat. 931.140> Viribus ire suis splendida Fata dabunt. 
<anth. lat. 931.141> Tum trucis inuidiae furiis ultricibus horrens 
<anth. lat. 931.142> Inuoluam positis arma uirumque malis. 
<anth. lat. 931.143> Interea, ut libitum est, absentibus utere diuis, 
<anth. lat. 931.144> Liuor, et in nostro gaudia quaere rogo! 
<anth. lat. 932.1> Sera dedit Phoebo fugiente crepuscula Vesper. 
<anth. lat. 932.2> Conticuit mediam rerum confectio noctem. 
<anth. lat. 932.3> Exoriens tenebris dilucula restituit sol. 
<anth. lat. 932.4> Tempora sol reuehit, nox cedit tempora delens. 
<anth. lat. 932.5> Nox accensetur soli ceu luna diei. 
<anth. lat. 933.1> Fortunae et uirtutis opus, Seuerine Boethi, 
<anth. lat. 933.2> E patria pulsus non tua per scelera, 
<anth. lat. 933.3> Tandem ignotus habes qui te colat, ut tua uirtus, 
<anth. lat. 933.4> Vt tua fortuna promeruitque sophos. 
<anth. lat. 933.5> Post obitum dant fata locum, post fata superstes 
<anth. lat. 933.6> Vxoris propriae te quoque fama colit. 
<anth. lat. 934.1> Mille post annos quater atque centum 
<anth. lat. 934.2> Graeciae uindex capit arma mundi 
<anth. lat. 934.3> Et superborum grauis arma regum 
<anth. lat. 934.4> Diripit audax.
<anth. lat. 934.5> Ille non magno genitore magnus 
<anth. lat. 934.6> Indiae reges Mediaeque, Parthos, 
<anth. lat. 934.7> Bactra cum Poro Ecbatanosque paruo 
<anth. lat. 934.8> Milite uicit;
<anth. lat. 934.9> Vincere ingentes animis et ausis, 
<anth. lat. 934.10> Non docens gentes numero et metallo, 
<anth. lat. 934.11> Vi celer, uirtute ualens, profundo 
<anth. lat. 934.12> Pectore doctus.
<anth. lat. 934.13> Hoc magister te docuit ministrum, 
<anth. lat. 934.14> Nam uolens parere, regit deinde. 
<anth. lat. 934.15> Paenitet tempus abiisse tantum 
<anth. lat. 934.16> Absque Camena.
<anth. lat. 934.17> Scribit in pectus bona dicta rector, 
<anth. lat. 934.18> Praecipit doctor pietate tota. 
<anth. lat. 934.19> Sic Alexander simul et magister 
<anth. lat. 934.20> Omnia uincunt.
<anth. lat. 934.21> Ast ubi totum tenuit sub uno 
<anth. lat. 934.22> Orbem habens sceptro, sibi uictus ipsi 
<anth. lat. 934.23> Corruit. uicit Babylon triumpho 
<anth. lat. 934.24> Te muliebri.
<anth. lat. 934.25> Sic Clitum ad Bacchi necat <udus> aram, 
<anth. lat. 934.26> Sic deum temnit iuuenis proteruus, 
<anth. lat. 934.27> Sic duos et iam decem habens reliquit 
<anth. lat. 934.28> Sceptra per annos.
<anth. lat. 934.29> Ter decem uixit iuuenis per annos 
<anth. lat. 934.30> Additis tantum tribus aut duobus. 
<anth. lat. 934.31> Viuus exarsit, moriens flagrauit 
<anth. lat. 934.32> Orbis in illo.
<anth. lat. 934.33> Non satis mundus fuit unus illi, 
<anth. lat. 934.34> Nec satis quisquam fuit unus illi. 
<anth. lat. 934.35> Maximus princeps sine fine: Baccho 
<anth. lat. 934.36> Finis in ipso est.
<anth. lat. 935.1> Vt placidus noctu tibi Morpheus adsit, oportet, 
<anth. lat. 935.2> Vt faciat laetum sobria uita diem. 
<anth. lat. 935.3> Qui laesere diem, laesere tyrannida somni. 
<anth. lat. 935.4> Hic furias, quo se uindicet, ultor habet. 
<anth. lat. 935.5> Casta placent somno; mala sunt insomnia praesto, 
<anth. lat. 935.6> Ebria lux foedis cum fuit acta iocis. 
<anth. lat. 936.1> Quos paribus nutrix eadem pauisse papillis, 
<anth. lat. 936.2> Pectore quos uno genitrix gestasse probatur, 
<anth. lat. 936.3> Discidiis indiscissis in mutua saepe 
<anth. lat. 936.4> Vulnera non una perituri clade ruerunt. 
<anth. lat. 936.5> Quos post longaeuos discordia deserit annos, 
<anth. lat. 936.6> Vt post commissas iunxerunt foedera dextras, 
<anth. lat. 936.7> Constantis dederunt documenta frequenter amoris. 
<anth. lat. 936.8> Thebanum nullo linquit discrimine Tydeus; 
<anth. lat. 936.9> Tydea nullo umquam Polynices Marte relinquit. 
<anth. lat. 937.1> Mars grauis armorum, Pluto moderator Auerni est, 
<anth. lat. 937.2> Neptunus maris imperio dominatur, in astris 
<anth. lat. 937.3> Imperium Iouis est; regnat uacuo aere Iuno, 
<anth. lat. 937.4> At Venus in terris et ubique, Cupidine cincta. 
<anth. lat. 938.1> Vt Venus in terris, in aquis dat iura Cupido, 
<anth. lat. 938.2> Sic Musae memores seruant per saecula libros; 
<anth. lat. 938.3> Sic comes armorum crescit per carmina Fama 
<anth. lat. 938.4> Nec sinit aeternis occumbere scripta coronis. 
<anth. lat. 938.5> Pallas amat Musas atque ornat laude Camenas. 
<anth. lat. 938.6> Bellorum uiuit placatis gloria Musis. 
<anth. lat. 938.7> Et Veneris constant iuncta cum Pallade Musae 
<anth. lat. 938.8> Imperio. sic cuncta regit diuina Voluptas. 
<anth. lat. 939.1> Matronam magni uehit ardens pauo Tonantis. 
<anth. lat. 939.2> Ad Veneris currum iuncta columba cygno(==CY-GNO) est. 
<anth. lat. 939.3> Pallada bubo uehit, sed eam rota nulla figurat. 
<anth. lat. 939.4> Anguibus alma Ceres Persephoneque uenit. 
<anth. lat. 939.5> Delia cum Luna est gemina prouecta iuuenca. 
<anth. lat. 939.6> Venatrix ceruas uirgo Diana tenet. 
<anth. lat. 940.1> Thessalici proceres iunctis uirtutibus Argo 
<anth. lat. 940.2> Magnificam aedificant fatiloquamque ratem. 
<anth. lat. 940.3> Hac, ope uentorum, Iunone et Pallade faustis, 
<anth. lat. 940.4> Auratum referunt trans freta longa pecus. 
<anth. lat. 940.5> Omnis in hac picta est uirtutis imagine forma. 
<anth. lat. 940.6> Hanc labor acer opus grande parare iubet; 
<anth. lat. 940.7> Cumque opus effectum est, uentis piger indiget usus: 
<anth. lat. 940.8> Hi tibi Fortunae dant rapiuntque rotam. 
<anth. lat. 940.9> Iuno notat nummos, sapientia Pallade constat: 
<anth. lat. 940.10> His ducibus tandem gloria parta uenit. 
<anth. lat. 940.11> Niteris incassum nec te aurea praeda sequetur, 
<anth. lat. 940.12> Hic nisi te ternus dux super astra uehat. 
<anth. lat. 940.13> Quid facias igitur? Fortunae gloria seruit(==SERVIT), 
<anth. lat. 940.14> Diuitiis seruit(==SERVIT), seruit(==SERVIT) et illa libris. 
<anth. lat. 940.15> Ora igitur diuos, ut sis felixque bonusque; 
<anth. lat. 940.16> Vt doctus, Musas irrequietus ama. 
<anth. lat. 941.1> Vere nouo florebat humus, satus aethere sudo 
<anth. lat. 941.2> Imbre maritatum uegetabat spiritus orbem. 
<anth. lat. 941.3> Ipsa quoque aetherea deducta propagine flamma 
<anth. lat. 941.4> Visceribus suffusa cauis noua germina largo 
<anth. lat. 941.5> Vrgebat gremio reparans elementa calore. 
<anth. lat. 941.6> Latonae geminum numen, Cythereius ignis, 
<anth. lat. 941.7> Iuppiter ipse parens et Maiae mobile pignus 
<anth. lat. 941.8> Temperie unanimi, secluso frigore tristi 
<anth. lat. 941.9> Saturni ueteris, mundi per aperta nitebant: 
<anth. lat. 941.10> Cum Venus Idaliis comitata sororibus exit, 
<anth. lat. 941.11> Thessalicos uisura Lares, ubi florida Tempe 
<anth. lat. 941.12> Perpetuis faciles conseruant cultibus hortos. 
<anth. lat. 941.13> It Natura comes lactenti feta papilla, 
<anth. lat. 941.14> Vnde uenit uitale decus; prope Gratia blando 
<anth. lat. 941.15> Intuitu inuergit florem nascentibus herbis. 
<anth. lat. 941.16> Ante deam tenui decurrit ueste Voluptas, 
<anth. lat. 941.17> Ostentans reuocansque nitentia membra tegendo, 
<anth. lat. 941.18> Purpureas croceo suras euincta cothurno, 
<anth. lat. 941.19> Speque sua maior nullaque imitanda figura. 
<anth. lat. 941.20> Blanda manu implexam tenet hanc ducitque canendo 
<anth. lat. 941.21> Aethereas Siren iterabile carmen ad auras. 
<anth. lat. 941.22> Ad iuga blanda sedet niueas moderata columbas, 
<anth. lat. 941.23> Non satianda bonis, diuae soror alma. Cupido 
<anth. lat. 941.24> Aliger obsequio stipat puer; agmen Amorum 
<anth. lat. 941.25> Claudit agens choreas pictis exercitus armis. 
<anth. lat. 941.26> Arrident late toto reuolantia mundo 
<anth. lat. 941.27> Sidera, blanditu dominam uenerata sereno. 
<anth. lat. 941.28> Ipsa leui residens curru, mitissima diuum, 
<anth. lat. 941.29> Ventilat afflatu caelum Zephyrisque remissis 
<anth. lat. 941.30> Mulcet agros lenique astris adremigat aura. 
<anth. lat. 941.31> Protinus ut liquidum Phoebi iubar ore recussit 
<anth. lat. 941.32> Progressamque deam docuere elementa fauendo, 
<anth. lat. 941.33> Lydia qui cedente reliquerat arua sorore, 
<anth. lat. 941.34> Obuia pampineis Liber rapit agmina thyrsis. 
<anth. lat. 941.35> Ditia Pactoli superat Peneius amnis 
<anth. lat. 941.36> Munera, clarus aquis nitidum stagnantibus aurum. 
<anth. lat. 941.37> Exsultant Dryadum faciles deliria Fauni 
<anth. lat. 941.38> Et Satyri, sub utroque deo promptissima pubes. 
<anth. lat. 941.39> Corniger hos stimulis implet puer, aethera clangor 
<anth. lat. 941.40> Verberat et crotalis responsant tympana pulsu. 
<anth. lat. 941.41> Ecce pater pando recubans Silenus asello, 
<anth. lat. 941.42> Cui lacer a summo pendebat cantharus armo 
<anth. lat. 941.43>(Vina per os hirtaeque fluunt compendia barbae), 
<anth. lat. 941.44> E numero comitum Veneris uestigat et olim 
<anth. lat. 941.45> Captus amore petit festino Chlorida uoto. 
<anth. lat. 941.46> Nympha retro cedens dum spes alit inque furentem 
<anth. lat. 941.47> Blanda micans oculis refugit pede, libera lusu 
<anth. lat. 941.48> Turba fauet totoque fremit petulantia coetu. 
<anth. lat. 941.49> Hic subito uolitans sparsas rumore per umbras 
<anth. lat. 941.50> Fama mouet mentes incertaque murmura portat. 
<anth. lat. 941.51> Orta dehinc largo narratur fabula motu; 
<anth. lat. 941.52> Non uidet auctorem, sed sentit quisque refertque 
<anth. lat. 941.53> Atque audisse putat, nec primus in agmine toto est: 
<anth. lat. 941.54> Mane sub Eoo, dum diuae castra mouentur, 
<anth. lat. 941.55> Elapsum pennis et inobseruata ferentem 
<anth. lat. 941.56> Per liquidas Hymenaeum auras uestigia Romae 
<anth. lat. 941.57> Aduertisse pedem subitoque redire tumultu. 
<anth. lat. 941.58> Ipse aderat pompamque trahens uictosque iugali 
<anth. lat. 941.59> Quos inconsulta coniunxerat arte Diona, 
<anth. lat. 941.60> Auspicium iuuenem atque aequaeuae pectus Aellae. 
<anth. lat. 941.61> Illos prima patrum generosae stirpis alumnos 
<anth. lat. 941.62> Nobilitas tota pridem celebrauerat urbe 
<anth. lat. 941.63> Et species morumque opulentia compta nitore; 
<anth. lat. 941.64> Nec semel Arcitenens tentarat spicula castis 
<anth. lat. 941.65> Indere pectoribus, matris molimine magno. 
<anth. lat. 941.66> Olli florebant studiis Helicone potito, 
<anth. lat. 941.67> Nec chorus Aonidum nec sanctae Palladis ardor 
<anth. lat. 941.68> Nec pater ipse iugi cuiquam maiore fauebat 
<anth. lat. 941.69> Ingenio. par cura animo, labor otia nescit 
<anth. lat. 941.70> Improbus atque altis urit praecordia flammis. 
<anth. lat. 941.71> Gloria, ab excelsa Laus intemerabilis arce 
<anth. lat. 941.72> Monstrat iter, quo celsa petunt fastigia rerum 
<anth. lat. 941.73> Semideae mentes, puro stirps prosata caelo. 
<anth. lat. 941.74> At teneros aeui nec adhuc puerile sonantes 
<anth. lat. 941.75> A primis fausto sociarant omine cunis 
<anth. lat. 941.76> Solliciti longa de posteritate parentes, 
<anth. lat. 941.77> Hinc puer elusa iuga Calliopeius illis 
<anth. lat. 941.78> Nexuerat domina laetamque ferebat ad aulam 
<anth. lat. 941.79> Luctantes rapiens iuuenes, immane tropaeum. 
<anth. lat. 941.80> Indignata tamen risit dea; nec tibi tantum 
<anth. lat. 941.81> Saepe licere uelis, nimium studiose pudoris, 
<anth. lat. 941.82> Maternos nimium, puer, amplexate rigores. 
<anth. lat. 941.83> Protinus instaurant pompae genialis honorem 
<anth. lat. 941.84> Deflectuntque uiam pelagoque aduertere certant. 
<anth. lat. 941.85> Ales at e medio reuolans Concordia coetu 
<anth. lat. 941.86> Iungere nunc dextras, nunc oscula pangere mandat 
<anth. lat. 941.87> Primaque perpetuis mysteria tradere curis. 
<anth. lat. 941.88> Ipsa pharetratos urget dea Pronuba fratres, 
<anth. lat. 941.89> Sancta Fides, flectant choreas ad moenia Romae 
<anth. lat. 941.90> Et patrios laeto repetant rumore Penates, 
<anth. lat. 941.91> Vnde ante ora suorum et auitae in sedibus aulae 
<anth. lat. 941.92> Testentur fixum foedus thalamumque coronent, 
<anth. lat. 941.93>... 
<anth. lat. 942.1> Quod cernunt oculi, deus est: fons nempe deorum est. 
<anth. lat. 942.2> Maiestas caeli uertitur orbe suo. 
<anth. lat. 942.3> Terra gerit gremio sese caelique suoque 
<anth. lat. 942.4> Et finem ingentis monstrat uterque globi. 
<anth. lat. 942.5> At quae se pelago tradit natura uidendam, 
<anth. lat. 942.6> Luminibus dicit: "non ego finem habeo. 
<anth. lat. 942.7> Omnia me circum, super, omnia fundit aquae lex: 
<anth. lat. 942.8> Sic nusquam immensi terminus Oceani est. 
<anth. lat. 942.9> Hic oculos igitur rerum in primordia mittis 
<anth. lat. 942.10> Exspirant omnes hic numeri atque notae: 
<anth. lat. 942.11> Nascitur hinc quicquid moritur retroque recedit; 
<anth. lat. 942.12> Huc redit, aeterno quicquid in orbe perit. 
<anth. lat. 942.13> Hoc perimit flammas elementum, alit euocat auget, 
<anth. lat. 942.14> Omnis abest sapiens aque Thalete procul." 
<anth. lat. 943.1> Collisi silicis chalybem uigor urget in ignem 
<anth. lat. 943.2> Et flammam inter se quassa metalla uomunt. 
<anth. lat. 943.3> Durities uitae fortunaeque improba uirtus 
<anth. lat. 943.4> Vitam emendantes scit generare preces. 
<anth. lat. 943.5> Sic anima in uiui scintillas emicat ignis, 
<anth. lat. 943.6> Et sua fert miti damna leuanda deo, 
<anth. lat. 943.7> Sic quoque naturae generant contraria lucem, 
<anth. lat. 943.8> Factoris pateant ut monumenta dei. 
<anth. lat. 943.9> Sic Ratio sese peccantem cernit in usu, 
<anth. lat. 943.10> Admonet et superi lux peritura poli. 
<anth. lat. 944.1> Fortiter in uita mortem contemnere iactant, 
<anth. lat. 944.2> Quos Fortuna suis puluerulentat equis. 
<anth. lat. 944.3> At quibus alba dies procedit tramite laeto, 
<anth. lat. 944.4> Dulcius aetherea nil sibi luce ferunt. 
<anth. lat. 944.5> Omnia sed passae nunc hoc, nunc tempore in illo, 
<anth. lat. 944.6> Communi superos mens prece cuncta petit. 
<anth. lat. 944.7> Quicquid in hospitio succedat corporis isto, 
<anth. lat. 944.8> Sidere uel retro uota ferente cadat. 
<anth. lat. 944.9> Vnius ambitio non est expleta senectae, 
<anth. lat. 944.10> Centum annos etiam prima iuuenta cupit. 
<anth. lat. 944.11> At cui canities sparsit iam sera capillos, 
<anth. lat. 944.12> Deficiunt toto quem sua membra gradu, 
<anth. lat. 944.13> Sena licet uitae uicennia compleat, optat 
<anth. lat. 944.14> Sperat et aestates addere posse decem. 
<anth. lat. 944.15> Has quoque si addiderit, semper sitit insuper unam; 
<anth. lat. 944.16> Vnus in immensos, si queat, annus eat. 
<anth. lat. 944.17> Nemo satur uitae mensa discedit ab ista, 
<anth. lat. 944.18> Incusant omnes fata retroque uident. 
<anth. lat. 944.19> At quia nulla dies ars uirtus prorogat isto, 
<anth. lat. 944.20> Hoc patitur meriti nescia Vita sui. 
<anth. lat. 945.1> Primus in Ausonios scissis ex Alpibus agros 
<anth. lat. 945.2> Hannibal inrupi, bellorum qui artibus omnes 
<anth. lat. 945.3> Excessi et diris attriui cladibus urbem. 
<anth. lat. 945.4> Poenorum potui solus tardare ruinas. 
<anth. lat. 945.5> Hannibalem et longos fregi Carthaginis ausus 
<anth. lat. 945.6> Scipio, Romano medium qui circiter orbem 
<anth. lat. 945.7> Adieci imperio libertatemque labentem(==LA-BENTEM)
<anth. lat. 945.8> Firmaui, despector opum, seruator honesti. 
<anth. lat. 945.9> Tempus adest. facias, tibi si facienda uidentur, 
<anth. lat. 945.10> Quae peto, Laurenti. sis memor ergo mei.
<anth. lat. 948.1> Virgilium uatem melius sua carmina laudant, 
<anth. lat. 948.2> In freta dum fluuii current, dum montibus umbrae 
<anth. lat. 948.3> Lustrabunt conuexa, polus dum sidera pascet. 
<anth. lat. 948.4> Semper honos nomenque tuum laudesque manebunt. 
<anth. lat. 949.1> Cur mihi fons orbis paruo sermone meauit? 
<anth. lat. 949.2> An minus apta suis sperauit corda fluentis, 
<anth. lat. 949.3> Cum pateat mens omnis aquis spectetque loquacem 
<anth. lat. 949.4> Religionis opem? gratos dat sensibus imbres, 
<anth. lat. 949.5> Expectat quos plena fides Christi de stipite pendens.
