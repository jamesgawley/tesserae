<verg. aen. 1.1> Arma uirumque cano, Troiae qui primus ab oris
<verg. aen. 1.2> Italiam fato profugus Lauiniaque(==LAVINJAQVE) uenit
<verg. aen. 1.3> Litora, multum ille et terris iactatus et alto
<verg. aen. 1.4> Vi superum, saeuae memorem Iunonis ob iram,
<verg. aen. 1.5_5> Multa quoque et bello passus, dum conderet urbem
<verg. aen. 1.6> Inferretque deos Latio, genus unde Latinum
<verg. aen. 1.7> Albanique patres atque altae moenia Romae.
<verg. aen. 1.8> Musa, mihi causas memora, quo numine laeso
<verg. aen. 1.9> Quidue dolens regina deum tot uoluere(==VOLVERE) casus
<verg. aen. 1.10_10> Insignem pietate uirum, tot adire labores
<verg. aen. 1.11> Impulerit. Tantaene animis caelestibus irae?
<verg. aen. 1.12> Vrbs antiqua fuit (Tyrii tenuere coloni)
<verg. aen. 1.13> Karthago, Italiam contra Tiberinaque longe
<verg. aen. 1.14> Ostia, diues opum studiisque asperrima belli;
<verg. aen. 1.15_15> Quam Iuno fertur terris magis omnibus unam
<verg. aen. 1.16> Posthabita coluisse Samo: hic illius arma,
<verg. aen. 1.17> Hic currus fuit; hoc regnum dea gentibus esse,
<verg. aen. 1.18> Si qua fata sinant, iam tum tenditque fouetque.
<verg. aen. 1.19> Progeniem sed enim Troiano a sanguine duci
<verg. aen. 1.20_20> Audierat, Tyrias olim quae uerteret arces;
<verg. aen. 1.21> Hinc populum late regem belloque superbum
<verg. aen. 1.22> Venturum excidio Libyae: sic uoluere(==VOLVERE) Parcas.
<verg. aen. 1.23> Id metuens ueterisque memor Saturnia belli,
<verg. aen. 1.24> Prima quod ad Troiam pro caris gesserat Argis:
<verg. aen. 1.25_25> Necdum etiam causae irarum saeuique dolores
<verg. aen. 1.26> Exciderant animo; manet alta mente repostum
<verg. aen. 1.27> Iudicium Paridis spretaeque iniuria formae
<verg. aen. 1.28> Et genus inuisum et rapti Ganymedis honores:
<verg. aen. 1.29> His accensa super iactatos aequore toto
<verg. aen. 1.30_30> Troas, reliquias Danaum atque immitis Achilli,
<verg. aen. 1.31> Arcebat longe Latio, multosque per annos
<verg. aen. 1.32> Errabant acti fatis maria omnia circum.
<verg. aen. 1.33> Tantae molis erat Romanam condere gentem.
<verg. aen. 1.34> Vix e conspectu Siculae telluris in altum
<verg. aen. 1.35_35> Vela dabant laeti et spumas salis aere ruebant,
<verg. aen. 1.36> Cum Iuno aeternum seruans sub pectore uolnus
<verg. aen. 1.37> Haec secum: "Mene incepto desistere uictam
<verg. aen. 1.38> Nec posse Italia Teucrorum auertere regem?
<verg. aen. 1.39> Quippe uetor fatis. Pallasne exurere classem
<verg. aen. 1.40_40> Argiuum atque ipsos potuit submergere ponto
<verg. aen. 1.41> Vnius ob noxam et furias Aiacis Oilei?
<verg. aen. 1.42> Ipsa Iouis rapidum iaculata e nubibus ignem
<verg. aen. 1.43> Disiecitque rates euertitque aequora uentis,
<verg. aen. 1.44> Illum exspirantem transfixo pectore flammas
<verg. aen. 1.45_45> Turbine corripuit scopuloque infixit acuto;
<verg. aen. 1.46> Ast ego, quae diuom incedo regina Iouisque
<verg. aen. 1.47> Et soror et coniunx, una cum gente tot annos
<verg. aen. 1.48> Bella gero. Et quisquam numen Iunonis adorat
<verg. aen. 1.49> Praeterea aut supplex aris imponet honorem?"
<verg. aen. 1.50_50> Talia flammato secum dea corde uolutans
<verg. aen. 1.51> Nimborum in patriam, loca feta furentibus Austris,
<verg. aen. 1.52> Aeoliam uenit. Hic uasto rex Aeolus antro
<verg. aen. 1.53> Luctantis uentos tempestatesque sonoras
<verg. aen. 1.54> Imperio premit ac uinclis et carcere frenat.
<verg. aen. 1.55_55> Illi indignantes magno cum murmure montis
<verg. aen. 1.56> Circum claustra fremunt; celsa sedet Aeolus arce
<verg. aen. 1.57> Sceptra tenens mollitque animos et temperat iras.
<verg. aen. 1.58> Ni faciat, maria ac terras caelumque profundum
<verg. aen. 1.59> Quippe ferant rapidi secum uerrantque per auras:
<verg. aen. 1.60_60> Sed pater omnipotens speluncis abdidit atris
<verg. aen. 1.61> Hoc metuens molemque et montis insuper altos
<verg. aen. 1.62> Imposuit, regemque dedit qui foedere certo
<verg. aen. 1.63> Et premere et laxas sciret dare iussus habenas.
<verg. aen. 1.64> Ad quem tum Iuno supplex his uocibus usa est:
<verg. aen. 1.65_65>"Aeole (namque tibi diuum pater atque hominum rex
<verg. aen. 1.66> Et mulcere dedit fluctus et tollere uento),
<verg. aen. 1.67> Gens inimica mihi Tyrrhenum nauigat aequor
<verg. aen. 1.68> Ilium in Italiam portans uictosque penatis:
<verg. aen. 1.69> Incute uim uentis submersasque obrue puppes,
<verg. aen. 1.70_70> Aut age diuersos et disice corpora ponto.
<verg. aen. 1.71> Sunt mihi bis septem praestanti corpore Nymphae,
<verg. aen. 1.72> Quarum quae forma pulcherrima Deiopea,
<verg. aen. 1.73> Conubio iungam stabili propriamque dicabo,
<verg. aen. 1.74> Omnis ut tecum meritis pro talibus annos
<verg. aen. 1.75_75> Exigat et pulchra faciat te prole parentem."
<verg. aen. 1.76> Aeolus haec contra: "Tuus, o regina, quid optes,
<verg. aen. 1.77> Explorare labor; mihi iussa capessere fas est.
<verg. aen. 1.78> Tu mihi quodcumque hoc regni, tu sceptra Iouemque
<verg. aen. 1.79> Concilias, tu das epulis accumbere diuum
<verg. aen. 1.80_80> Nimborumque facis tempestatumque potentem."
<verg. aen. 1.81> Haec ubi dicta, cauum conuersa cuspide montem
<verg. aen. 1.82> Impulit in latus: ac uenti uelut agmine facto,
<verg. aen. 1.83> Qua data porta, ruunt et terras turbine perflant.
<verg. aen. 1.84> Incubuere mari totumque a sedibus imis
<verg. aen. 1.85_85> Vna Eurusque Notusque ruunt creberque procellis
<verg. aen. 1.86> Africus et uastos uoluunt ad litora fluctus.
<verg. aen. 1.87> Insequitur clamorque uirum stridorque rudentum.
<verg. aen. 1.88> Eripiunt subito nubes caelumque diemque
<verg. aen. 1.89> Teucrorum ex oculis; ponto nox incubat atra;
<verg. aen. 1.90_90> Intonuere poli et crebris micat ignibus aether
<verg. aen. 1.91> Praesentemque uiris intentant omnia mortem.
<verg. aen. 1.92> Extemplo Aeneae soluuntur frigore membra;
<verg. aen. 1.93> Ingemit et duplicis tendens ad sidera palmas
<verg. aen. 1.94> Talia uoce refert: "O terque quaterque beati,
<verg. aen. 1.95_95> Quis ante ora patrum Troiae sub moenibus altis
<verg. aen. 1.96> Contigit oppetere! o Danaum fortissime gentis
<verg. aen. 1.97> Tydide! mene Iliacis occumbere campis
<verg. aen. 1.98> Non potuisse tuaque animam hanc effundere dextra,
<verg. aen. 1.99> Saeuus ubi Aeacidae telo iacet Hector, ubi ingens
<verg. aen. 1.100_100> Sarpedon, ubi tot Simois correpta sub undis
<verg. aen. 1.101> Scuta uirum galeasque et fortia corpora uoluit(==VOLVIT)!"
<verg. aen. 1.102> Talia iactanti stridens Aquilone procella
<verg. aen. 1.103> Velum aduersa ferit fluctusque ad sidera tollit.
<verg. aen. 1.104> Franguntur remi; tum prora auertit et undis
<verg. aen. 1.105_105> Dat latus: insequitur cumulo praeruptus aquae mons.
<verg. aen. 1.106> Hi summo in fluctu pendent; his unda dehiscens
<verg. aen. 1.107> Terram inter fluctus aperit, furit aestus harenis.
<verg. aen. 1.108> Tris Notus abreptas in saxa latentia torquet
<verg. aen. 1.109>(Saxa: uocant Itali mediis quae in fluctibus Aras,
<verg. aen. 1.110_110> Dorsum immane mari summo), tris Eurus ab alto
<verg. aen. 1.111> In breuia et Syrtis urguet (miserabile uisu)
<verg. aen. 1.112> Inliditque uadis atque aggere cingit harenae.
<verg. aen. 1.113> Vnam, quae Lycios fidumque uehebat Oronten,
<verg. aen. 1.114> Ipsius ante oculos ingens a uertice pontus
<verg. aen. 1.115_115> In puppim ferit: excutitur pronusque magister
<verg. aen. 1.116> Voluitur in caput; ast illam ter fluctus ibidem
<verg. aen. 1.117> Torquet agens circum et rapidus uorat aequore uortex.
<verg. aen. 1.118> Apparent rari nantes in gurgite uasto,
<verg. aen. 1.119> Arma uirum tabulaeque et Troia(==TROIA) gaza per undas.
<verg. aen. 1.120_120> Iam ualidam Ilionei nauem, iam fortis Achatae,
<verg. aen. 1.121> Et qua uectus Abas et qua grandaeuus Aletes,
<verg. aen. 1.122> Vicit hiemps; laxis laterum compagibus omnes
<verg. aen. 1.123> Accipiunt inimicum imbrem rimisque fatiscunt.
<verg. aen. 1.124> Interea magno misceri murmure pontum
<verg. aen. 1.125_125> Emissamque hiemem sensit Neptunus et imis
<verg. aen. 1.126> Stagna refusa uadis, grauiter commotus, et alto
<verg. aen. 1.127> Prospiciens summa placidum caput extulit unda.
<verg. aen. 1.128> Disiectam Aeneae toto uidet aequore classem,
<verg. aen. 1.129> Fluctibus oppressos Troas caelique ruina.
<verg. aen. 1.130_130> Nec latuere doli fratrem Iunonis et irae.
<verg. aen. 1.131> Eurum ad se Zephyrumque uocat, dehinc(==DE.H.INC) talia fatur:
<verg. aen. 1.132>"Tantane uos generis tenuit fiducia uestri?
<verg. aen. 1.133> Iam caelum terramque meo sine numine, uenti,
<verg. aen. 1.134> Miscere et tantas audetis tollere moles?
<verg. aen. 1.135_135> Quos ego...! sed motos praestat componere fluctus.
<verg. aen. 1.136> Post mihi non simili poena commissa luetis.
<verg. aen. 1.137> Maturate fugam regique haec dicite uestro:
<verg. aen. 1.138> Non illi imperium pelagi saeuumque tridentem,
<verg. aen. 1.139> Sed mihi sorte datum. Tenet ille immania saxa,
<verg. aen. 1.140_140> Vestras, Eure, domos; illa se iactet in aula
<verg. aen. 1.141> Aeolus et clauso uentorum carcere regnet."
<verg. aen. 1.142> Sic ait et dicto citius tumida aequora placat
<verg. aen. 1.143> Collectasque fugat nubes solemque reducit.
<verg. aen. 1.144> Cymothoe simul et Triton adnixus acuto
<verg. aen. 1.145_145> Detrudunt nauis scopulo; leuat ipse tridenti
<verg. aen. 1.146> Et uastas aperit Syrtis et temperat aequor
<verg. aen. 1.147> Atque rotis summas leuibus perlabitur undas.
<verg. aen. 1.148> Ac ueluti magno in populo cum saepe coorta est
<verg. aen. 1.149> Seditio saeuitque animis ignobile uulgus,
<verg. aen. 1.150_150> Iamque faces et saxa uolant, furor arma ministrat;
<verg. aen. 1.151> Tum, pietate grauem ac meritis si forte uirum quem
<verg. aen. 1.152> Conspexere, silent arrectisque auribus adstant;
<verg. aen. 1.153> Ille regit dictis animos et pectora mulcet:
<verg. aen. 1.154> Sic cunctus pelagi cecidit fragor, aequora postquam
<verg. aen. 1.155_155> Prospiciens genitor caeloque inuectus aperto
<verg. aen. 1.156> Flectit equos curruque uolans dat lora secundo.
<verg. aen. 1.157> Defessi Aeneadae, quae proxima litora, cursu
<verg. aen. 1.158> Contendunt petere et Libyae uertuntur ad oras.
<verg. aen. 1.159> Est in secessu longo locus: insula portum
<verg. aen. 1.160_160> Efficit obiectu laterum, quibus omnis ab alto
<verg. aen. 1.161> Frangitur inque sinus scindit sese unda reductos.
<verg. aen. 1.162> Hinc atque hinc uastae rupes geminique minantur
<verg. aen. 1.163> In caelum scopuli, quorum sub uertice late
<verg. aen. 1.164> Aequora tuta silent; tum siluis scaena coruscis
<verg. aen. 1.165_165> Desuper horrentique atrum nemus imminet umbra;
<verg. aen. 1.166> Fronte sub aduersa scopulis pendentibus antrum:
<verg. aen. 1.167> Intus aquae dulces uiuoque sedilia saxo,
<verg. aen. 1.168> Nympharum domus. Hic fessas non uincula nauis
<verg. aen. 1.169> Vlla tenent, unco non alligat ancora morsu.
<verg. aen. 1.170_170> Huc septem Aeneas collectis nauibus omni
<verg. aen. 1.171> Ex numero subit, ac magno telluris amore
<verg. aen. 1.172> Egressi optata potiuntur Troes harena
<verg. aen. 1.173> Et sale tabentis artus in litore ponunt.
<verg. aen. 1.174> Ac primum silici scintillam excudit Achates
<verg. aen. 1.175_175> Succepitque ignem foliis atque arida circum
<verg. aen. 1.176> Nutrimenta dedit rapuitque in fomite flammam.
<verg. aen. 1.177> Tum Cererem corruptam undis Cerealiaque arma
<verg. aen. 1.178> Expediunt fessi rerum frugesque receptas
<verg. aen. 1.179> Et torrere parant flammis et frangere saxo.
<verg. aen. 1.180_180> Aeneas scopulum interea conscendit et omnem
<verg. aen. 1.181> Prospectum late pelago petit, Anthea si quem
<verg. aen. 1.182> Iactatum uento uideat Phrygiasque biremis
<verg. aen. 1.183> Aut Capyn aut celsis in puppibus arma Caici.
<verg. aen. 1.184> Nauem in conspectu nullam, tris litore ceruos
<verg. aen. 1.185_185> Prospicit errantis; hos tota armenta secuntur
<verg. aen. 1.186> A tergo et longum per uallis pascitur agmen.
<verg. aen. 1.187> Constitit hic arcumque manu celerisque sagittas
<verg. aen. 1.188> Corripuit fidus quae tela gerebat Achates,
<verg. aen. 1.189> Ductoresque ipsos primum, capita alta ferentis
<verg. aen. 1.190_190> Cornibus arboreis, sternit, tum uolgus et omnem
<verg. aen. 1.191> Miscet agens telis nemora inter frondea turbam;
<verg. aen. 1.192> Nec prius absistit, quam septem ingentia uictor
<verg. aen. 1.193> Corpora fundat humi et numerum cum nauibus aequet.
<verg. aen. 1.194> Hinc portum petit et socios partitur in omnis.
<verg. aen. 1.195_195> Vina bonus quae deinde cadis onerarat Acestes
<verg. aen. 1.196> Litore Trinacrio dederatque abeuntibus heros,
<verg. aen. 1.197> Diuidit et dictis maerentia pectora mulcet:
<verg. aen. 1.198>"O socii (neque enim ignari sumus ante malorum),
<verg. aen. 1.199> O passi grauiora, dabit deus his quoque finem.
<verg. aen. 1.200_200> Vos et Scyllaeam rabiem penitusque sonantis
<verg. aen. 1.201> Accestis scopulos, uos et Cyclopia saxa
<verg. aen. 1.202> Experti: reuocate animos maestumque timorem
<verg. aen. 1.203> Mittite; forsan et haec olim meminisse iuuabit.
<verg. aen. 1.204> Per uarios casus, per tot discrimina rerum
<verg. aen. 1.205_205> Tendimus in Latium, sedes ubi fata quietas
<verg. aen. 1.206> Ostendunt; illic fas regna resurgere Troiae.
<verg. aen. 1.207> Durate et uosmet rebus seruate secundis."
<verg. aen. 1.208> Talia uoce refert curisque ingentibus aeger
<verg. aen. 1.209> Spem uultu simulat, premit altum corde dolorem.
<verg. aen. 1.210_210> Illi se praedae accingunt dapibusque futuris:
<verg. aen. 1.211> Tergora diripiunt costis et uiscera nudant;
<verg. aen. 1.212> Pars in frusta secant ueribusque trementia figunt,
<verg. aen. 1.213> Litore aena locant alii flammasque ministrant.
<verg. aen. 1.214> Tum uictu reuocant uiris fusique per herbam
<verg. aen. 1.215_215> Implentur ueteris Bacchi pinguisque ferinae.
<verg. aen. 1.216> Postquam exempta fames epulis mensaeque remotae,
<verg. aen. 1.217> Amissos longo socios sermone requirunt
<verg. aen. 1.218> Spemque metumque inter dubii, seu uiuere credant
<verg. aen. 1.219> Siue extrema pati nec iam exaudire uocatos.
<verg. aen. 1.220_220> Praecipue pius Aeneas nunc acris Oronti,
<verg. aen. 1.221> Nunc Amyci casum gemit et crudelia secum
<verg. aen. 1.222> Fata Lyci fortemque Gyan fortemque Cloanthum.
<verg. aen. 1.223> Et iam finis erat, cum Iuppiter aethere summo
<verg. aen. 1.224> Dispiciens mare ueliuolum terrasque iacentis
<verg. aen. 1.225_225> Litoraque et latos populos, sic uertice caeli
<verg. aen. 1.226> Constitit et Libyae defixit lumina regnis.
<verg. aen. 1.227> Atque illum talis iactantem pectore curas
<verg. aen. 1.228> Tristior et lacrimis oculos suffusa nitentis
<verg. aen. 1.229> Adloquitur Venus: "O qui res hominumque deumque
<verg. aen. 1.230_230> Aeternis regis imperiis et fulmine terres,
<verg. aen. 1.231> Quid meus Aeneas in te committere tantum,
<verg. aen. 1.232> Quid Troes potuere, quibus tot funera passis
<verg. aen. 1.233> Cunctus ob Italiam terrarum clauditur orbis?
<verg. aen. 1.234> Certe hinc Romanos olim uoluentibus annis,
<verg. aen. 1.235_235> Hinc fore ductores reuocato a sanguine Teucri,
<verg. aen. 1.236> Qui mare, qui terras omnis dicione tenerent,
<verg. aen. 1.237> Pollicitus: quae te, genitor, sententia uertit?
<verg. aen. 1.238> Hoc equidem occasum Troiae tristisque ruinas
<verg. aen. 1.239> Solabar fatis contraria fata rependens;
<verg. aen. 1.240_240> Nunc eadem fortuna uiros tot casibus actos
<verg. aen. 1.241> Insequitur. Quem das finem, rex magne, laborum?
<verg. aen. 1.242> Antenor potuit mediis elapsus Achiuis
<verg. aen. 1.243> Illyricos penetrare sinus atque intima tutus
<verg. aen. 1.244> Regna Liburnorum et fontem superare Timaui,
<verg. aen. 1.245_245> Vnde per ora nouem uasto cum murmure montis
<verg. aen. 1.246> It mare proruptum et pelago premit arua sonanti.
<verg. aen. 1.247> Hic tamen ille urbem Pataui sedesque locauit
<verg. aen. 1.248> Teucrorum et genti nomen dedit armaque fixit
<verg. aen. 1.249> Troia(==TROIA), nunc placida compostus pace quiescit:
<verg. aen. 1.250_250> Nos, tua progenies, caeli quibus adnuis arcem,
<verg. aen. 1.251> Nauibus (infandum!) amissis unius ob iram
<verg. aen. 1.252> Prodimur atque Italis longe disiungimur oris.
<verg. aen. 1.253> Hic pietatis honos? sic nos in sceptra reponis?"
<verg. aen. 1.254> Olli subridens hominum sator atque deorum
<verg. aen. 1.255_255> Vultu, quo caelum tempestatesque serenat,
<verg. aen. 1.256> Oscula libauit natae, dehinc(==DE.H.INC) talia fatur:
<verg. aen. 1.257>"Parce metu, Cytherea: manent immota tuorum
<verg. aen. 1.258> Fata tibi; cernes urbem et promissa Lauini
<verg. aen. 1.259> Moenia sublimemque feres ad sidera caeli
<verg. aen. 1.260_260> Magnanimum Aenean; neque me sententia uertit.
<verg. aen. 1.261> Hic tibi (fabor enim, quando haec te cura remordet,
<verg. aen. 1.262> Longius et uoluens fatorum arcana mouebo)
<verg. aen. 1.263> Bellum ingens geret Italia populosque ferocis
<verg. aen. 1.264> Contundet moresque uiris et moenia ponet,
<verg. aen. 1.265_265> Tertia dum Latio regnantem uiderit aestas
<verg. aen. 1.266> Ternaque transierint Rutulis hiberna subactis.
<verg. aen. 1.267> At puer Ascanius, cui nunc cognomen Iulo
<verg. aen. 1.268> Additur (Ilus erat, dum res stetit Ilia regno),
<verg. aen. 1.269> Triginta magnos uoluendis mensibus orbis
<verg. aen. 1.270_270> Imperio explebit regnumque ab sede Lauini
<verg. aen. 1.271> Transferet et Longam multa ui muniet Albam.
<verg. aen. 1.272> Hic iam ter centum totos regnabitur annos
<verg. aen. 1.273> Gente sub Hectorea, donec regina sacerdos
<verg. aen. 1.274> Marte grauis geminam partu dabit Ilia prolem.
<verg. aen. 1.275_275> Inde lupae fuluo nutricis tegmine laetus
<verg. aen. 1.276> Romulus excipiet gentem et Mauortia condet
<verg. aen. 1.277> Moenia Romanosque suo de nomine dicet.
<verg. aen. 1.278> His ego nec metas rerum nec tempora pono,
<verg. aen. 1.279> Imperium sine fine dedi. Quin aspera Iuno,
<verg. aen. 1.280_280> Quae mare nunc terrasque metu caelumque fatigat,
<verg. aen. 1.281> Consilia in melius referet mecumque fouebit
<verg. aen. 1.282> Romanos, rerum dominos gentemque togatam.
<verg. aen. 1.283> Sic placitum. Veniet lustris labentibus aetas,
<verg. aen. 1.284> Cum domus Assaraci Phthiam clarasque Mycenas
<verg. aen. 1.285_285> Seruitio premet ac uictis dominabitur Argis.
<verg. aen. 1.286> Nascetur pulchra Troianus origine Caesar,
<verg. aen. 1.287> Imperium Oceano, famam qui terminet astris,
<verg. aen. 1.288> Iulius, a magno demissum nomen Iulo.
<verg. aen. 1.289> Hunc tu olim caelo spoliis Orientis onustum
<verg. aen. 1.290_290> Accipies secura; uocabitur hic quoque uotis.
<verg. aen. 1.291> Aspera tum positis mitescent saecula bellis:
<verg. aen. 1.292> Cana Fides et Vesta, Remo cum fratre Quirinus
<verg. aen. 1.293> Iura dabunt; dirae ferro et compagibus artis
<verg. aen. 1.294> Claudentur Belli portae; Furor impius intus
<verg. aen. 1.295_295> Saeua sedens super arma et centum uinctus aenis
<verg. aen. 1.296> Post tergum nodis fremet horridus ore cruento."
<verg. aen. 1.297> Haec ait et Maia genitum demittit ab alto,
<verg. aen. 1.298> Vt terrae utque nouae pateant Carthaginis arces
<verg. aen. 1.299> Hospitio Teucris, ne fati nescia Dido
<verg. aen. 1.300_300> Finibus arceret. Volat ille per aera magnum
<verg. aen. 1.301> Remigio alarum ac Libyae citus adstitit oris.
<verg. aen. 1.302> Et iam iussa facit ponuntque ferocia Poeni
<verg. aen. 1.303> Corda uolente deo; in primis regina quietum
<verg. aen. 1.304> Accipit in Teucros animum mentemque benignam.
<verg. aen. 1.305_305> At pius Aeneas per noctem plurima uoluens,
<verg. aen. 1.306> Vt primum lux alma datast, exire locosque
<verg. aen. 1.307> Explorare nouos, quas uento accesserit oras,
<verg. aen. 1.308> Qui teneant (nam inculta uidet), hominesne feraene,
<verg. aen. 1.309> Quaerere constituit sociisque exacta referre.
<verg. aen. 1.310_310> Classem in conuexo nemorum sub rupe cauata
<verg. aen. 1.311> Arboribus clausam circum atque horrentibus umbris
<verg. aen. 1.312> Occulit; ipse uno graditur comitatus Achate
<verg. aen. 1.313> Bina manu lato crispans hastilia ferro.
<verg. aen. 1.314> Cui mater media sese tulit obuia silua,
<verg. aen. 1.315_315> Virginis os habitumque gerens et uirginis arma,
<verg. aen. 1.316> Spartanae uel qualis equos Threissa fatigat
<verg. aen. 1.317> Harpalyce uolucremque fuga praeuertitur Hebrum.
<verg. aen. 1.318> Namque umeris de more habilem suspenderat arcum
<verg. aen. 1.319> Venatrix dederatque comam diffundere uentis,
<verg. aen. 1.320_320> Nuda genu nodoque sinus collecta fluentis.
<verg. aen. 1.321> Ac prior "Heus" inquit "iuuenes, monstrate, mearum
<verg. aen. 1.322> Vidistis si quam hic errantem forte sororum
<verg. aen. 1.323> Succinctam pharetra et maculosae tegmine lyncis,
<verg. aen. 1.324> Aut spumantis apri cursum clamore prementem."
<verg. aen. 1.325_325> Sic Venus, et Veneris contra sic filius orsus:
<verg. aen. 1.326>"Nulla tuarum audita mihi neque uisa sororum,
<verg. aen. 1.327> O... quam te memorem, uirgo? namque haud tibi uoltus
<verg. aen. 1.328> Mortalis, nec uox hominem sonat; o, dea certe
<verg. aen. 1.329>(An Phoebi soror? an Nympharum sanguinis una?),
<verg. aen. 1.330_330> Sis felix nostrumque leues, quaecumque, laborem
<verg. aen. 1.331> Et quo sub caelo tandem, quibus orbis in oris
<verg. aen. 1.332> Iactemur, doceas; ignari hominumque locorumque
<verg. aen. 1.333> Erramus, uento huc uastis et fluctibus acti.
<verg. aen. 1.334> Multa tibi ante aras nostra cadet hostia dextra."
<verg. aen. 1.335_335> Tum Venus: "Haut equidem tali me dignor honore;
<verg. aen. 1.336> Virginibus Tyriis mos est gestare pharetram
<verg. aen. 1.337> Purpureoque alte suras uincire coturno.
<verg. aen. 1.338> Punica regna uides, Tyrios et Agenoris urbem;
<verg. aen. 1.339> Sed fines Libyci, genus intractabile bello.
<verg. aen. 1.340_340> Imperium Dido Tyria regit urbe profecta,
<verg. aen. 1.341> Germanum fugiens. Longa est iniuria, longae
<verg. aen. 1.342> Ambages; sed summa sequar fastigia rerum.
<verg. aen. 1.343> Huic coniunx Sychaeus erat, ditissimus agri
<verg. aen. 1.344> Phoenicum et magno miserae dilectus amore,
<verg. aen. 1.345_345> Cui pater intactam dederat primisque iugarat
<verg. aen. 1.346> Ominibus. Sed regna Tyri germanus habebat
<verg. aen. 1.347> Pygmalion, scelere ante alios immanior omnis.
<verg. aen. 1.348> Quos inter medius uenit furor. Ille Sychaeum
<verg. aen. 1.349> Impius ante aras atque auri caecus amore
<verg. aen. 1.350_350> Clam ferro incautum superat, securus amorum
<verg. aen. 1.351> Germanae; factumque diu celauit et aegram
<verg. aen. 1.352> Multa malus simulans uana spe lusit amantem.
<verg. aen. 1.353> Ipsa sed in somnis inhumati uenit imago
<verg. aen. 1.354> Coniugis ora modis attollens pallida miris;
<verg. aen. 1.355_355> Crudelis aras traiectaque pectora ferro
<verg. aen. 1.356> Nudauit caecumque domus scelus omne retexit.
<verg. aen. 1.357> Tum celerare fugam patriaque excedere suadet
<verg. aen. 1.358> Auxiliumque uiae ueteres tellure recludit
<verg. aen. 1.359> Thesauros, ignotum argenti pondus et auri.
<verg. aen. 1.360_360> His commota fugam Dido sociosque parabat.
<verg. aen. 1.361> Conueniunt quibus aut odium crudele tyranni
<verg. aen. 1.362> Aut metus acer erat; nauis, quae forte paratae,
<verg. aen. 1.363> Corripiunt onerantque auro. Portantur auari
<verg. aen. 1.364> Pygmalionis opes pelago; dux femina facti.
<verg. aen. 1.365_365> Deuenere locos, ubi nunc ingentia cernes
<verg. aen. 1.366> Moenia surgentemque nouae Karthaginis arcem,
<verg. aen. 1.367> Mercatique solum, facti de nomine Byrsam,
<verg. aen. 1.368> Taurino quantum possent circumdare tergo.
<verg. aen. 1.369> Sed uos qui tandem? quibus aut uenistis ab oris?
<verg. aen. 1.370_370> Quoue tenetis iter?". Quaerenti talibus ille
<verg. aen. 1.371> Suspirans imoque trahens a pectore uocem:
<verg. aen. 1.372>"O dea, si prima repetens ab origine pergam
<verg. aen. 1.373> Et uacet annalis nostrorum audire laborum,
<verg. aen. 1.374> Ante diem clauso componet Vesper Olympo.
<verg. aen. 1.375_375> Nos Troia antiqua, si uestras forte per auris
<verg. aen. 1.376> Troiae nomen iit, diuersa per aequora uectos
<verg. aen. 1.377> Forte sua Libycis tempestas appulit oris.
<verg. aen. 1.378> Sum pius Aeneas, raptos qui ex hoste penates
<verg. aen. 1.379> Classe ueho mecum, fama super aethera notus.
<verg. aen. 1.380_380> Italiam quaero patriam et genus ab Ioue summo.
<verg. aen. 1.381> Bis denis Phrygium conscendi nauibus aequor,
<verg. aen. 1.382> Matre dea monstrante uiam data fata secutus;
<verg. aen. 1.383> Vix septem conuolsae undis Euroque supersunt.
<verg. aen. 1.384> Ipse ignotus, egens, Libyae deserta peragro,
<verg. aen. 1.385_385> Europa atque Asia pulsus." Nec plura querentem
<verg. aen. 1.386> Passa Venus medio sic interfata dolore est:
<verg. aen. 1.387>"Quisquis es, haut, credo, inuisus caelestibus auras
<verg. aen. 1.388> Vitalis carpis, Tyriam qui adueneris urbem.
<verg. aen. 1.389> Perge modo atque hinc te reginae ad limina perfer.
<verg. aen. 1.390_390> Namque tibi reduces socios classemque relatam
<verg. aen. 1.391> Nuntio et in tutum uersis Aquilonibus actam,
<verg. aen. 1.392> Ni frustra augurium uani docuere parentes.
<verg. aen. 1.393> Aspice bis senos laetantis agmine cycnos,
<verg. aen. 1.394> Aetheria quos lapsa plaga Iouis ales aperto
<verg. aen. 1.395_395> Turbabat caelo; nunc terras ordine longo
<verg. aen. 1.396> Aut capere aut captas iam despectare uidentur:
<verg. aen. 1.397> Vt reduces illi ludunt stridentibus alis
<verg. aen. 1.398> Et coetu cinxere polum cantusque dedere,
<verg. aen. 1.399> Haut aliter puppesque tuae pubesque tuorum
<verg. aen. 1.400_400> Aut portum tenet aut pleno subit ostia uelo.
<verg. aen. 1.401> Perge modo et, qua te ducit uia, derige gressum."
<verg. aen. 1.402> Dixit et auertens rosea ceruice refulsit
<verg. aen. 1.403> Ambrosiaeque comae diuinum uertice odorem
<verg. aen. 1.404> Spirauere; pedes uestis defluxit ad imos,
<verg. aen. 1.405_405> Et uera incessu patuit dea. Ille ubi matrem
<verg. aen. 1.406> Adgnouit, tali fugientem est uoce secutus:
<verg. aen. 1.407>"Quid natum totiens, crudelis tu quoque, falsis
<verg. aen. 1.408> Ludis imaginibus? cur dextrae iungere dextram
<verg. aen. 1.409> Non datur ac ueras audire et reddere uoces?"
<verg. aen. 1.410_410> Talibus incusat gressumque ad moenia tendit.
<verg. aen. 1.411> At Venus obscuro gradientis aere saepsit
<verg. aen. 1.412> Et multo nebulae circum dea fudit amictu,
<verg. aen. 1.413> Cernere ne quis eos neu quis contingere posset
<verg. aen. 1.414> Moliriue moram aut ueniendi poscere causas.
<verg. aen. 1.415_415> Ipsa Paphum sublimis abit sedesque reuisit
<verg. aen. 1.416> Laeta suas, ubi templum illi centumque Sabaeo
<verg. aen. 1.417> Ture calent arae sertisque recentibus halant.
<verg. aen. 1.418> Corripuere uiam interea, qua semita monstrat.
<verg. aen. 1.419> Iamque ascendebant collem, qui plurimus urbi
<verg. aen. 1.420_420> Imminet aduersasque aspectat desuper arces.
<verg. aen. 1.421> Miratur molem Aeneas, magalia quondam,
<verg. aen. 1.422> Miratur portas strepitumque et strata uiarum.
<verg. aen. 1.423> Instant ardentes Tyrii: pars ducere muros
<verg. aen. 1.424> Molirique arcem et manibus subuoluere saxa,
<verg. aen. 1.425_425> Pars optare locum tecto et concludere sulco;
<verg. aen. 1.426> Iura magistratusque legunt sanctumque senatum.
<verg. aen. 1.427> Hic portus alii effodiunt, hic alta theatris
<verg. aen. 1.428> Fundamenta locant alii immanisque columnas
<verg. aen. 1.429> Rupibus excidunt, scaenis decora alta futuris.
<verg. aen. 1.430_430> Qualis apes aestate noua per florea rura
<verg. aen. 1.431> Exercet sub sole labor, cum gentis adultos
<verg. aen. 1.432> Educunt fetus, aut cum liquentia mella
<verg. aen. 1.433> Stipant et dulci distendunt nectare cellas,
<verg. aen. 1.434> Aut onera accipiunt uenientum, aut agmine facto
<verg. aen. 1.435_435> Ignauum fucos pecus a praesepibus arcent;
<verg. aen. 1.436> Feruet opus redolentque thymo fragrantia mella.
<verg. aen. 1.437>"O fortunati, quorum iam moenia surgunt!"
<verg. aen. 1.438> Aeneas ait et fastigia suspicit urbis.
<verg. aen. 1.439> Infert se saeptus nebula (mirabile dictu)
<verg. aen. 1.440_440> Per medios miscetque uiris neque cernitur ulli.
<verg. aen. 1.441> Lucus in urbe fuit media, laetissimus umbrae,
<verg. aen. 1.442> Quo primum iactati undis et turbine Poeni
<verg. aen. 1.443> Effodere loco signum, quod regia Iuno
<verg. aen. 1.444> Monstrarat, caput acris equi; sic nam fore bello
<verg. aen. 1.445_445> Egregiam et facilem uictu per saecula gentem.
<verg. aen. 1.446> Hic templum Iunoni ingens Sidonia Dido
<verg. aen. 1.447> Condebat, donis opulentum et numine diuae,
<verg. aen. 1.448> Aerea cui gradibus surgebant limina nexaeque
<verg. aen. 1.449> Aere trabes, foribus cardo stridebat aenis.
<verg. aen. 1.450_450> Hoc primum in luco noua res oblata timorem
<verg. aen. 1.451> Leniit, hic primum Aeneas sperare salutem
<verg. aen. 1.452> Ausus et adflictis melius confidere rebus.
<verg. aen. 1.453> Namque sub ingenti lustrat dum singula templo
<verg. aen. 1.454> Reginam opperiens, dum quae fortuna sit urbi
<verg. aen. 1.455_455> Artificumque manus inter se operumque laborem
<verg. aen. 1.456> Miratur, uidet Iliacas ex ordine pugnas
<verg. aen. 1.457> Bellaque iam fama totum uulgata per orbem,
<verg. aen. 1.458> Atridas Priamumque et saeuum ambobus Achillem.
<verg. aen. 1.459> Constitit et lacrimans "quis iam locus" inquit, "Achate,
<verg. aen. 1.460_460> Quae regio in terris nostri non plena laboris?
<verg. aen. 1.461> En Priamus. Sunt hic etiam sua praemia laudi,
<verg. aen. 1.462> Sunt lacrimae rerum et mentem mortalia tangunt.
<verg. aen. 1.463> Solue metus; feret haec aliquam tibi fama salutem."
<verg. aen. 1.464> Sic ait atque animum pictura pascit inani
<verg. aen. 1.465_465> Multa gemens largoque umectat flumine uoltum.
<verg. aen. 1.466> Namque uidebat uti bellantes Pergama circum
<verg. aen. 1.467> Hac fugerent Grai, premeret Troiana iuuentus,
<verg. aen. 1.468> Hac Phryges, instaret curru cristatus Achilles.
<verg. aen. 1.469> Nec procul hinc Rhessi niueis tentoria uelis
<verg. aen. 1.470_470> Adgnoscit lacrimans, primo quae prodita somno
<verg. aen. 1.471> Tydides multa uastabat caede cruentus,
<verg. aen. 1.472> Ardentisque auertit equos in castra prius quam
<verg. aen. 1.473> Pabula gustassent Troiae Xanthumque bibissent.
<verg. aen. 1.474> Parte alia fugiens amissis Troilus armis,
<verg. aen. 1.475_475> Infelix puer atque impar congressus Achilli,
<verg. aen. 1.476> Fertur equis curruque haeret resupinus inani,
<verg. aen. 1.477> Lora tenens tamen; huic ceruixque comaeque trahuntur
<verg. aen. 1.478> Per terram, et uersa puluis inscribitur hasta.
<verg. aen. 1.479> Interea ad templum non aequae Palladis ibant
<verg. aen. 1.480_480> Crinibus Iliades passis peplumque ferebant
<verg. aen. 1.481> Suppliciter, tristes et tunsae pectora palmis;
<verg. aen. 1.482> Diua solo fixos oculos auersa tenebat.
<verg. aen. 1.483> Ter circum Iliacos raptauerat Hectora muros
<verg. aen. 1.484> Exanimumque auro corpus uendebat Achilles.
<verg. aen. 1.485_485> Tum uero ingentem gemitum dat pectore ab imo,
<verg. aen. 1.486> Vt spolia, ut currus, utque ipsum corpus amici
<verg. aen. 1.487> Tendentemque manus Priamum conspexit inermis.
<verg. aen. 1.488> Se quoque principibus permixtum agnouit Achiuis,
<verg. aen. 1.489> Eoasque acies et nigri Memnonis arma.
<verg. aen. 1.490_490> Ducit Amazonidum lunatis agmina peltis
<verg. aen. 1.491> Penthesilea furens mediisque in milibus ardet,
<verg. aen. 1.492> Aurea subnectens exsertae cingula mammae
<verg. aen. 1.493> Bellatrix, audetque uiris concurrere uirgo.
<verg. aen. 1.494> Haec dum Dardanio Aeneae miranda uidentur,
<verg. aen. 1.495_495> Dum stupet obtutuque haeret defixus in uno,
<verg. aen. 1.496> Regina ad templum, forma pulcherrima Dido,
<verg. aen. 1.497> Incessit magna iuuenum stipante caterua.
<verg. aen. 1.498> Qualis in Eurotae ripis aut per iuga Cynthi
<verg. aen. 1.499> Exercet Diana choros, quam mille secutae
<verg. aen. 1.500_500> Hinc atque hinc glomerantur Oreades; illa pharetram
<verg. aen. 1.501> Fert umero gradiensque deas supereminet omnis
<verg. aen. 1.502>(Latonae tacitum pertemptant gaudia pectus):
<verg. aen. 1.503> Talis erat Dido, talem se laeta ferebat
<verg. aen. 1.504> Per medios instans operi regnisque futuris.
<verg. aen. 1.505_505> Tum foribus diuae, media testudine templi,
<verg. aen. 1.506> Saepta armis solioque alte subnixa resedit.
<verg. aen. 1.507> Iura dabat legesque uiris operumque laborem
<verg. aen. 1.508> Partibus aequabat iustis aut sorte trahebat:
<verg. aen. 1.509> Cum subito Aeneas concursu accedere magno
<verg. aen. 1.510_510> Anthea Sergestumque uidet fortemque Cloanthum
<verg. aen. 1.511> Teucrorumque alios, ater quos aequore turbo
<verg. aen. 1.512> Dispulerat penitusque alias auexerat oras.
<verg. aen. 1.513> Obstipuit simul ipse, simul percussus Achates
<verg. aen. 1.514> Laetitiaque metuque; auidi coniungere dextras
<verg. aen. 1.515_515> Ardebant, sed res animos incognita turbat.
<verg. aen. 1.516> Dissimulant et nube caua speculantur amicti
<verg. aen. 1.517> Quae fortuna uiris, classem quo litore linquant,
<verg. aen. 1.518> Quid ueniant: cunctis nam lecti nauibus ibant
<verg. aen. 1.519> Orantes ueniam et templum clamore petebant.
<verg. aen. 1.520_520> Postquam introgressi et coram data copia fandi,
<verg. aen. 1.521> Maximus Ilioneus placido sic pectore coepit:
<verg. aen. 1.522>"O regina, nouam cui condere Iuppiter urbem
<verg. aen. 1.523> Iustitiaque dedit gentis frenare superbas,
<verg. aen. 1.524> Troes te miseri, uentis maria omnia uecti,
<verg. aen. 1.525_525> Oramus: prohibe infandos a nauibus ignis,
<verg. aen. 1.526> Parce pio generi et propius res aspice nostras.
<verg. aen. 1.527> Non nos aut ferro Libycos populare penatis
<verg. aen. 1.528> Venimus aut raptas ad litora uertere praedas;
<verg. aen. 1.529> Non ea uis animo nec tanta superbia uictis.
<verg. aen. 1.530_530> Est locus, Hesperiam Grai cognomine dicunt,
<verg. aen. 1.531> Terra antiqua, potens armis atque ubere glebae;
<verg. aen. 1.532> Oenotri coluere uiri; nunc fama minores
<verg. aen. 1.533> Italiam dixisse ducis de nomine gentem.
<verg. aen. 1.534> Hic cursus fuit,
<verg. aen. 1.535_535> Cum subito adsurgens fluctu nimbosus Orion
<verg. aen. 1.536> In uada caeca tulit penitusque procacibus Austris
<verg. aen. 1.537> Perque undas superante salo perque inuia saxa
<verg. aen. 1.538> Dispulit: huc pauci uestris adnauimus oris.
<verg. aen. 1.539> Quod genus hoc hominum? quaeue hunc tam barbara morem
<verg. aen. 1.540_540> Permittit patria? hospitio prohibemur harenae;
<verg. aen. 1.541> Bella cient primaque uetant consistere terra.
<verg. aen. 1.542> Si genus humanum et mortalia temnitis arma,
<verg. aen. 1.543> At sperate deos memores fandi atque nefandi.
<verg. aen. 1.544> Rex erat Aeneas nobis, quo iustior alter
<verg. aen. 1.545_545> Nec pietate fuit nec bello maior et armis.
<verg. aen. 1.546> Quem si fata uirum seruant, si uescitur aura
<verg. aen. 1.547> Aetheria neque adhuc crudelibus occubat umbris,
<verg. aen. 1.548> Non metus, officio nec te certasse priorem
<verg. aen. 1.549> Paeniteat. Sunt et Siculis regionibus urbes
<verg. aen. 1.550_550> Armaque, Troianoque a sanguine clarus Acestes.
<verg. aen. 1.551> Quassatam uentis liceat subducere classem
<verg. aen. 1.552> Et siluis aptare trabes et stringere remos,
<verg. aen. 1.553> Si datur Italiam sociis et rege recepto
<verg. aen. 1.554> Tendere, ut Italiam laeti Latiumque petamus;
<verg. aen. 1.555_555> Sin absumpta salus et te, pater optime Teucrum,
<verg. aen. 1.556> Pontus habet Libyae nec spes iam restat Iuli,
<verg. aen. 1.557> At freta Sicaniae saltem sedesque paratas,
<verg. aen. 1.558> Vnde huc aduecti, regemque petamus Acesten."
<verg. aen. 1.559> Talibus Ilioneus; cuncti simul ore fremebant
<verg. aen. 1.560_560> Dardanidae.
<verg. aen. 1.561> Tum breuiter Dido uoltum demissa profatur:
<verg. aen. 1.562>"Soluite corde metum, Teucri, secludite curas.
<verg. aen. 1.563> Res dura et regni nouitas me talia cogunt
<verg. aen. 1.564> Moliri et late finis custode tueri.
<verg. aen. 1.565_565> Quis genus Aeneadum, quis Troiae nesciat urbem
<verg. aen. 1.566> Virtutesque uirosque aut tanti incendia belli?
<verg. aen. 1.567> Non obtunsa adeo gestamus pectora Poeni,
<verg. aen. 1.568> Nec tam auersus equos Tyria Sol iungit ab urbe.
<verg. aen. 1.569> Seu uos Hesperiam magnam Saturniaque arua
<verg. aen. 1.570_570> Siue Erycis finis regemque optatis Acesten,
<verg. aen. 1.571> Auxilio tutos dimittam opibusque iuuabo.
<verg. aen. 1.572> Voltis et his mecum pariter considere regnis:
<verg. aen. 1.573> Vrbem quam statuo, uestra est; subducite nauis;
<verg. aen. 1.574> Tros Tyriusque mihi nullo discrimine agetur.
<verg. aen. 1.575_575> Atque utinam rex ipse Noto compulsus eodem
<verg. aen. 1.576> Adforet Aeneas! Equidem per litora certos
<verg. aen. 1.577> Dimittam et Libyae lustrare extrema iubebo,
<verg. aen. 1.578> Si quibus eiectus siluis aut urbibus errat."
<verg. aen. 1.579> His animum arrecti dictis et fortis Achates
<verg. aen. 1.580_580> Et pater Aeneas iamdudum erumpere nubem
<verg. aen. 1.581> Ardebant. Prior Aenean compellat Achates:
<verg. aen. 1.582>"Nate dea, quae nunc animo sententia surgit?
<verg. aen. 1.583> Omnia tuta uides, classem sociosque receptos.
<verg. aen. 1.584> Vnus abest, medio in fluctu quem uidimus ipsi
<verg. aen. 1.585_585> Submersum; dictis respondent cetera matris."
<verg. aen. 1.586> Vix ea fatus erat cum circumfusa repente
<verg. aen. 1.587> Scindit se nubes et in aethera purgat apertum.
<verg. aen. 1.588> Restitit Aeneas claraque in luce refulsit
<verg. aen. 1.589> Os umerosque deo similis; namque ipsa decoram
<verg. aen. 1.590_590> Caesariem nato genetrix lumenque iuuentae
<verg. aen. 1.591> Purpureum et laetos oculis adflarat honores:
<verg. aen. 1.592> Quale manus addunt ebori decus aut ubi flauo
<verg. aen. 1.593> Argentum Pariusue lapis circumdatur auro.
<verg. aen. 1.594> Tum sic reginam adloquitur cunctisque repente
<verg. aen. 1.595_595> Improuisus ait: "Coram, quem quaeritis, adsum
<verg. aen. 1.596> Troius Aeneas, Libycis ereptus ab undis.
<verg. aen. 1.597> O sola infandos Troiae miserata labores,
<verg. aen. 1.598> Quae nos, reliquias Danaum, terraeque marisque
<verg. aen. 1.599> Omnibus exhaustos iam casibus, omnium egenos,
<verg. aen. 1.600_600> Vrbe, domo socias, grates persoluere dignas
<verg. aen. 1.601> Non opis est nostrae, Dido, nec quicquid ubique est
<verg. aen. 1.602> Gentis Dardaniae, magnum quae sparsa per orbem.
<verg. aen. 1.603> Di tibi, si qua pios respectant numina, si quid
<verg. aen. 1.604> Vsquam iustitiae est et mens sibi conscia recti,
<verg. aen. 1.605_605> Praemia digna ferant. Quae te tam laeta tulerunt
<verg. aen. 1.606> Saecula? qui tanti talem genuere parentes?
<verg. aen. 1.607> In freta dum fluuii current, dum montibus umbrae
<verg. aen. 1.608> Lustrabunt conuexa, polus dum sidera pascet,
<verg. aen. 1.609> Semper honos nomenque tuum laudesque manebunt,
<verg. aen. 1.610_610> Quae me cumque uocant terrae." Sic fatus amicum
<verg. aen. 1.611> Ilionea petit dextra laeuaque Serestum,
<verg. aen. 1.612> Post alios, fortemque Gyan fortemque Cloanthum.
<verg. aen. 1.613> Obstipuit primo aspectu Sidonia Dido,
<verg. aen. 1.614> Casu deinde uiri tanto, et sic ore locuta est:
<verg. aen. 1.615_615>"Quis te, nate dea, per tanta pericula casus
<verg. aen. 1.616> Insequitur? quae uis immanibus applicat oris?
<verg. aen. 1.617> Tune ille Aeneas quem Dardanio Anchisae
<verg. aen. 1.618> Alma Venus Phrygii genuit Simoentis ad undam?
<verg. aen. 1.619> Atque equidem Teucrum memini Sidona uenire
<verg. aen. 1.620_620> Finibus expulsum patriis, noua regna petentem
<verg. aen. 1.621> Auxilio Beli; genitor tum Belus opimam
<verg. aen. 1.622> Vastabat Cyprum et uictor dicione tenebat.
<verg. aen. 1.623> Tempore iam ex illo casus mihi cognitus urbis
<verg. aen. 1.624> Troianae nomenque tuum regesque Pelasgi.
<verg. aen. 1.625_625> Ipse hostis Teucros insigni laude ferebat
<verg. aen. 1.626> Seque ortum antiqua Teucrorum a stirpe uolebat.
<verg. aen. 1.627> Quare agite, o tectis, iuuenes, succedite nostris.
<verg. aen. 1.628> Me quoque per multos similis fortuna labores
<verg. aen. 1.629> Iactatam hac demum uoluit(==VOLUIT) consistere terra.
<verg. aen. 1.630_630> Non ignara mali miseris succurrere disco."
<verg. aen. 1.631> Sic memorat; simul Aenean in regia ducit
<verg. aen. 1.632> Tecta, simul diuom templis indicit honorem.
<verg. aen. 1.633> Nec minus interea sociis ad litora mittit
<verg. aen. 1.634> Viginti tauros, magnorum horrentia centum
<verg. aen. 1.635_635> Terga suum, pinguis centum cum matribus agnos,
<verg. aen. 1.636> Munera laetitiamque dii.
<verg. aen. 1.637> At domus interior regali splendida luxu
<verg. aen. 1.638> Instruitur, mediisque parant conuiuia tectis:
<verg. aen. 1.639> Arte laboratae uestes ostroque superbo,
<verg. aen. 1.640_640> Ingens argentum mensis caelataque in auro
<verg. aen. 1.641> Fortia facta patrum, series longissima rerum
<verg. aen. 1.642> Per tot ducta uiros antiquae ab origine gentis.
<verg. aen. 1.643> Aeneas (neque enim patrius consistere mentem
<verg. aen. 1.644> Passus amor) rapidum ad nauis praemittit Achaten,
<verg. aen. 1.645_645> Ascanio ferat haec ipsumque ad moenia ducat;
<verg. aen. 1.646> Omnis in Ascanio cari stat cura parentis.
<verg. aen. 1.647> Munera praeterea Iliacis erepta ruinis
<verg. aen. 1.648> Ferre iubet, pallam signis auroque rigentem
<verg. aen. 1.649> Et circumtextum croceo uelamen acantho,
<verg. aen. 1.650_650> Ornatus Argiuae Helenae, quos illa Mycenis,
<verg. aen. 1.651> Pergama cum peteret inconcessosque hymenaeos,
<verg. aen. 1.652> Extulerat, matris Ledae mirabile donum;
<verg. aen. 1.653> Praeterea sceptrum, Ilione quod gesserat olim,
<verg. aen. 1.654> Maxima natarum Priami colloque monile
<verg. aen. 1.655_655> Bacatum et duplicem gemmis auroque coronam.
<verg. aen. 1.656> Haec celerans iter ad nauis tendebat Achates.
<verg. aen. 1.657> At Cytherea nouas artes, noua pectore uersat
<verg. aen. 1.658> Consilia, ut faciem mutatus et ora Cupido
<verg. aen. 1.659> Pro dulci Ascanio ueniat donisque furentem
<verg. aen. 1.660_660> Incendat reginam atque ossibus implicet ignem.
<verg. aen. 1.661> Quippe domum timet ambiguam Tyriosque bilinguis;
<verg. aen. 1.662> Vrit atrox Iuno et sub noctem cura recursat.
<verg. aen. 1.663> Ergo his aligerum dictis adfatur Amorem:
<verg. aen. 1.664>"Nate, meae uires, mea magna potentia, solus
<verg. aen. 1.665_665> Nate patris summi qui tela Typhoia temnis,
<verg. aen. 1.666> Ad te confugio et supplex tua numina posco.
<verg. aen. 1.667> Frater ut Aeneas pelago tuus omnia circum
<verg. aen. 1.668> Litora iactetur odiis Iunonis acerbae,
<verg. aen. 1.669> Nota tibi, et nostro doluisti saepe dolore.
<verg. aen. 1.670_670> Nunc Phoenissa tenet Dido blandisque moratur
<verg. aen. 1.671> Vocibus, et uereor quo se Iunonia uertant
<verg. aen. 1.672> Hospitia: haut tanto cessabit cardine rerum.
<verg. aen. 1.673> Quocirca capere ante dolis et cingere flamma
<verg. aen. 1.674> Reginam meditor, ne quo se numine mutet,
<verg. aen. 1.675_675> Sed magno Aeneae mecum teneatur amore.
<verg. aen. 1.676> Qua facere id possis nostram nunc accipe mentem:
<verg. aen. 1.677> Regius accitu cari genitoris ad urbem
<verg. aen. 1.678> Sidoniam puer ire parat, mea maxima cura,
<verg. aen. 1.679> Dona ferens pelago et flammis restantia Troiae;
<verg. aen. 1.680_680> Hunc ego sopitum somno super alta Cythera
<verg. aen. 1.681> Aut super Idalium sacrata sede recondam,
<verg. aen. 1.682> Ne qua scire dolos mediusue occurrere possit.
<verg. aen. 1.683> Tu faciem illius noctem non amplius unam
<verg. aen. 1.684> Falle dolo et notos pueri puer indue uultus,
<verg. aen. 1.685_685> Vt, cum te gremio accipiet laetissima Dido
<verg. aen. 1.686> Regalis inter mensas laticemque Lyaeum,
<verg. aen. 1.687> Cum dabit amplexus atque oscula dulcia figet,
<verg. aen. 1.688> Occultum inspires ignem fallasque ueneno."
<verg. aen. 1.689> Paret Amor dictis carae genetricis et alas
<verg. aen. 1.690_690> Exuit et gressu gaudens incedit Iuli.
<verg. aen. 1.691> At Venus Ascanio placidam per membra quietem
<verg. aen. 1.692> Inrigat et fotum gremio dea tollit in altos
<verg. aen. 1.693> Idaliae lucos, ubi mollis amaracus illum
<verg. aen. 1.694> Floribus et dulci adspirans complectitur umbra.
<verg. aen. 1.695_695> Iamque ibat dicto parens et dona Cupido
<verg. aen. 1.696> Regia portabat Tyriis duce laetus Achate.
<verg. aen. 1.697> Cum uenit, aulaeis iam se regina superbis
<verg. aen. 1.698> Aurea composuit sponda mediamque locauit;
<verg. aen. 1.699> Iam pater Aeneas et iam Troiana iuuentus
<verg. aen. 1.700_700> Conueniunt stratoque super discumbitur ostro.
<verg. aen. 1.701> Dant manibus famuli lymphas Cereremque canistris
<verg. aen. 1.702> Expediunt tonsisque ferunt mantelia uillis.
<verg. aen. 1.703> Quinquaginta intus famulae, quibus ordine longam
<verg. aen. 1.704> Cura penum struere et flammis adolere penatis;
<verg. aen. 1.705_705> Centum aliae totidemque pares aetate ministri,
<verg. aen. 1.706> Qui dapibus mensas onerent et pocula ponant.
<verg. aen. 1.707> Nec non et Tyrii per limina laeta frequentes
<verg. aen. 1.708> Conuenere; toris iussi discumbere pictis
<verg. aen. 1.709> Mirantur dona Aeneae, mirantur Iulum
<verg. aen. 1.710_710> Flagrantisque dei uultus simulataque uerba
<verg. aen. 1.711> Pallamque et pictum croceo uelamen acantho.
<verg. aen. 1.712> Praecipue infelix, pesti deuota futurae,
<verg. aen. 1.713> Expleri mentem nequit ardescitque tuendo
<verg. aen. 1.714> Phoenissa et pariter puero donisque mouetur.
<verg. aen. 1.715_715> Ille ubi complexu Aeneae colloque pependit
<verg. aen. 1.716> Et magnum falsi impleuit genitoris amorem,
<verg. aen. 1.717> Reginam petit. Haec oculis, haec pectore toto
<verg. aen. 1.718> Haeret et interdum gremio fouet inscia Dido
<verg. aen. 1.719> Insidat quantus miserae deus. At memor ille
<verg. aen. 1.720_720> Matris Acidaliae paulatim abolere Sychaeum
<verg. aen. 1.721> Incipit et uiuo temptat praeuertere amore
<verg. aen. 1.722> Iam pridem resides animos desuetaque corda.
<verg. aen. 1.723> Postquam prima quies epulis mensaeque remotae,
<verg. aen. 1.724> Crateras magnos statuunt et uina coronant.
<verg. aen. 1.725_725> Fit strepitus tectis uocemque per ampla uolutant
<verg. aen. 1.726> Atria; dependent lychni laquearibus aureis
<verg. aen. 1.727> Incensi et noctem flammis funalia uincunt.
<verg. aen. 1.728> Hic regina grauem gemmis auroque poposcit
<verg. aen. 1.729> Impleuitque mero pateram, quam Belus et omnes
<verg. aen. 1.730_730> A Belo soliti; tum facta silentia tectis:
<verg. aen. 1.731>"Iuppiter (hospitibus nam te dare iura locuntur)
<verg. aen. 1.732> Hunc laetum Tyriisque diem Troiaque profectis
<verg. aen. 1.733> Esse uelis nostrosque huius meminisse minores.
<verg. aen. 1.734> Adsit laetitiae Bacchus dator et bona Iuno;
<verg. aen. 1.735_735> Et uos o coetum, Tyrii, celebrate fauentes."
<verg. aen. 1.736> Dixit et in mensam laticum libauit honorem
<verg. aen. 1.737> Primaque libato summo tenus attigit ore;
<verg. aen. 1.738> Tum Bitiae dedit increpitans; ille impiger hausit
<verg. aen. 1.739> Spumantem pateram et pleno se proluit auro;
<verg. aen. 1.740_740> Post alii proceres. Cithara crinitus Iopas
<verg. aen. 1.741> Personat aurata, docuit quem maximus Atlans.
<verg. aen. 1.742> Hic canit errantem lunam solisque labores,
<verg. aen. 1.743> Vnde hominum genus et pecudes, unde imber et ignes,
<verg. aen. 1.744> Arcturum pluuiasque Hyadas geminosque Triones,
<verg. aen. 1.745_745> Quid tantum Oceano properent se tingere soles
<verg. aen. 1.746> Hiberni uel quae tardis mora noctibus obstet;
<verg. aen. 1.747> Ingeminant plausu Tyrii Troesque secuntur.
<verg. aen. 1.748> Nec non et uario noctem sermone trahebat
<verg. aen. 1.749> Infelix Dido longumque bibebat amorem,
<verg. aen. 1.750_750> Multa super Priamo rogitans, super Hectore multa;
<verg. aen. 1.751> Nunc quibus Aurorae uenisset filius armis,
<verg. aen. 1.752> Nunc quales Diomedis equi, nunc quantus Achilles.
<verg. aen. 1.753>"Immo age et a prima dic, hospes, origine nobis
<verg. aen. 1.754> Insidias" inquit, "Danaum casusque tuorum
<verg. aen. 1.755_755> Erroresque tuos; nam te iam septima portat
<verg. aen. 1.756> Omnibus errantem terris et fluctibus aestas."
<verg. aen. 2.1> Conticuere omnes intentique ora tenebant;
<verg. aen. 2.2> Inde toro pater Aeneas sic orsus ab alto:
<verg. aen. 2.3>"Infandum, regina, iubes renouare dolorem,
<verg. aen. 2.4> Troianas ut opes et lamentabile regnum
<verg. aen. 2.5_5> Eruerint Danai, quaeque ipse miserrima uidi
<verg. aen. 2.6> Et quorum pars magna fui. Quis talia fando
<verg. aen. 2.7> Myrmidonum Dolopumue aut duri miles Vlixi
<verg. aen. 2.8> Temperet a lacrimis? et iam nox umida caelo
<verg. aen. 2.9> Praecipitat suadentque cadentia sidera somnos.
<verg. aen. 2.10_10> Sed si tantus amor casus cognoscere nostros
<verg. aen. 2.11> Et breuiter Troiae supremum audire laborem,
<verg. aen. 2.12> Quamquam animus meminisse horret luctuque refugit,
<verg. aen. 2.13> Incipiam. Fracti bello fatisque repulsi
<verg. aen. 2.14> Ductores Danaum, tot iam labentibus annis,
<verg. aen. 2.15_15> Instar montis equum diuina Palladis arte
<verg. aen. 2.16> Aedificant sectaque intexunt abiete costas:
<verg. aen. 2.17> Votum pro reditu simulant; ea fama uagatur.
<verg. aen. 2.18> Huc delecta uirum sortiti corpora furtim
<verg. aen. 2.19> Includunt caeco lateri penitusque cauernas
<verg. aen. 2.20_20> Ingentis uterumque armato milite complent.
<verg. aen. 2.21> Est in conspectu Tenedos, notissima fama
<verg. aen. 2.22> Insula, diues opum Priami dum regna manebant,
<verg. aen. 2.23> Nunc tantum sinus et statio male fida carinis:
<verg. aen. 2.24> Huc se prouecti deserto in litore condunt.
<verg. aen. 2.25_25> Nos abiisse rati et uento petiisse Mycenas.
<verg. aen. 2.26> Ergo omnis longo soluit se Teucria luctu.
<verg. aen. 2.27> Panduntur portae; iuuat ire et Dorica castra
<verg. aen. 2.28> Desertosque uidere locos litusque relictum.
<verg. aen. 2.29> Hic Dolopum manus, hic saeuus tendebat Achilles,
<verg. aen. 2.30_30> Classibus hic locus, hic acie certare solebant.
<verg. aen. 2.31> Pars stupet innuptae donum exitiale Mineruae
<verg. aen. 2.32> Et molem mirantur equi; primusque Thymoetes
<verg. aen. 2.33> Duci intra muros hortatur et arce locari,
<verg. aen. 2.34> Siue dolo seu iam Troiae sic fata ferebant.
<verg. aen. 2.35_35> At Capys et quorum melior sententia menti
<verg. aen. 2.36> Aut pelago Danaum insidias suspectaque dona
<verg. aen. 2.37> Praecipitare iubent subiectisque urere flammis,
<verg. aen. 2.38> Aut terebrare cauas uteri et temptare latebras.
<verg. aen. 2.39> Scinditur incertum studia in contraria uulgus.
<verg. aen. 2.40_40> Primus ibi ante omnis, magna comitante caterua,
<verg. aen. 2.41> Laocoon ardens summa decurrit ab arce
<verg. aen. 2.42> Et procul: "O miseri, quae tanta insania, ciues?
<verg. aen. 2.43> Creditis auectos hostis? aut ulla putatis
<verg. aen. 2.44> Dona carere dolis Danaum? sic notus Vlixes?
<verg. aen. 2.45_45> Aut hoc inclusi ligno occultantur Achiui,
<verg. aen. 2.46> Aut haec in nostros fabricata est machina muros
<verg. aen. 2.47> Inspectura domos uenturaque desuper urbi,
<verg. aen. 2.48> Aut aliquis latet error: equo ne credite, Teucri.
<verg. aen. 2.49> Quidquid id est, timeo Danaos et dona ferentis."
<verg. aen. 2.50_50> Sic fatus ualidis ingentem uiribus hastam
<verg. aen. 2.51> In latus inque feri curuam compagibus aluum
<verg. aen. 2.52> Contorsit. Stetit illa tremens, uteroque recusso
<verg. aen. 2.53> Insonuere cauae gemitumque dedere cauernae.
<verg. aen. 2.54> Et, si fata deum, si mens non laeua fuisset,
<verg. aen. 2.55_55> Impulerat ferro Argolicas foedare latebras,
<verg. aen. 2.56> Troiaque nunc staret, Priamique arx alta maneres.
<verg. aen. 2.57> Ecce, manus iuuenem interea post terga reuinctum
<verg. aen. 2.58> Pastores magno ad regem clamore trahebant
<verg. aen. 2.59> Dardanidae, qui se ignotum uenientibus ultro,
<verg. aen. 2.60_60> Hoc ipsum ut strueret Troiamque aperiret Achiuis,
<verg. aen. 2.61> Obtulerat, fidens animi atque in utrumque paratus,
<verg. aen. 2.62> Seu uersare dolos seu certae occumbere morti.
<verg. aen. 2.63> Vndique uisendi studio Troiana iuuentus
<verg. aen. 2.64> Circumfusa ruit certantque illudere capto.
<verg. aen. 2.65_65> Accipe nunc Danaum insidias et crimine ab uno
<verg. aen. 2.66> Disce omnis.
<verg. aen. 2.67> Namque ut conspectu in medio turbatus, inermis,
<verg. aen. 2.68> Constitit atque oculis Phrygia agmina circumspexit:
<verg. aen. 2.69>"Heu, quae nunc tellus" inquit "quae me aequora possunt
<verg. aen. 2.70_70> Accipere? aut quid iam misero mihi denique restat,
<verg. aen. 2.71> Cui neque apud Danaos usquam locus, et super ipsi
<verg. aen. 2.72> Dardanidae infensi poenas cum sanguine poscunt?"
<verg. aen. 2.73> Quo gemitu conuersi animi compressus et omnis
<verg. aen. 2.74> Impetus. Hortamur fari quo sanguine cretus
<verg. aen. 2.75_75> Quidue ferat; memoret quae sit fiducia capto.
<verg. aen. 2.76> Ille haec deposita tandem formidine fatur:
<verg. aen. 2.77>"Cuncta equidem tibi, rex, fuerit quodcumque, fatebor
<verg. aen. 2.78> Vera" inquit; "neque me Argolica de gente negabo;
<verg. aen. 2.79> Hoc primum; nec, si miserum fortuna Sinonem
<verg. aen. 2.80_80> Finxit, uanum etiam mendacemque improba finget.
<verg. aen. 2.81> Fando aliquod si forte tuas peruenit ad auris
<verg. aen. 2.82> Belidae nomen Palamedis et incluta fama
<verg. aen. 2.83> Gloria, quem falsa sub proditione Pelasgi
<verg. aen. 2.84> Insontem infando indicio, quia bella uetabat,
<verg. aen. 2.85_85> Demisere neci, nunc cassum lumine lugent:
<verg. aen. 2.86> Illi me comitem et consanguinitate propinquum
<verg. aen. 2.87> Pauper in arma pater primis huc misit ab annis.
<verg. aen. 2.88> Dum stabat regno incolumis regumque uigebat
<verg. aen. 2.89> Conciliis, et nos aliquod nomenque decusque
<verg. aen. 2.90_90> Gessimus. Inuidia postquam pellacis Vlixi
<verg. aen. 2.91>(Haut ignota loquor) superis concessit ab oris,
<verg. aen. 2.92> Adflictus uitam in tenebris luctuque trahebam
<verg. aen. 2.93> Et casum insontis mecum indignabar amici.
<verg. aen. 2.94> Nec tacui demens et me, fors si qua tulisset,
<verg. aen. 2.95_95> Si patrios umquam remeassem uictor ad Argos,
<verg. aen. 2.96> Promisi ultorem et uerbis odia aspera moui.
<verg. aen. 2.97> Hinc mihi prima mali labes, hinc semper Vlixes
<verg. aen. 2.98> Criminibus terrere nouis, hinc spargere uoces
<verg. aen. 2.99> In uulgum ambiguas et quaerere conscius arma.
<verg. aen. 2.100_100> Nec requieuit enim, donec Calchante ministro...
<verg. aen. 2.101> Sed quid ego haec autem nequiquam ingrata reuoluo,
<verg. aen. 2.102> Quidue moror? si omnis uno ordine habetis Achiuos
<verg. aen. 2.103> Idque audire sat est, iamdudum sumite poenas:
<verg. aen. 2.104> Hoc Ithacus uelit et magno mercentur Atridae."
<verg. aen. 2.105_105> Tum uero ardemus scitari et quaerere causas,
<verg. aen. 2.106> Ignari scelerum tantorum artisque Pelasgae.
<verg. aen. 2.107> Prosequitur pauitans et ficto pectore fatur:
<verg. aen. 2.108>"Saepe fugam Danai Troia cupiere relicta
<verg. aen. 2.109> Moliri et longo fessi discedere bello;
<verg. aen. 2.110_110> Fecissentque utinam! Saepe illos aspera ponti
<verg. aen. 2.111> Interclusit hiems et terruit Auster euntis.
<verg. aen. 2.112> Praecipue cum iam hic trabibus contextus acernis
<verg. aen. 2.113> Staret equus toto sonuerunt aethere nimbi.
<verg. aen. 2.114> Suspensi Eurypylum scitantem oracula Phoebi
<verg. aen. 2.115_115> Mittimus, isque adytis haec tristia dicta reportat:
<verg. aen. 2.116>"Sanguine placastis uentos et uirgine caesa,
<verg. aen. 2.117> Cum primum Iliacas, Danai, uenistis ad oras:
<verg. aen. 2.118> Sanguine quaerendi reditus animaque litandum
<verg. aen. 2.119> Argolica." Vulgi quae uox ut uenit ad auris,
<verg. aen. 2.120_120> Obstipuere animi gelidusque per ima cucurrit
<verg. aen. 2.121> Ossa tremor, cui fata parent, quem poscat Apollo.
<verg. aen. 2.122> Hic Ithacus uatem magno Calchanta tumultu
<verg. aen. 2.123> Protrahit in medios: quae sint ea numina diuum
<verg. aen. 2.124> Flagitat. Et mihi iam multi crudele canebant
<verg. aen. 2.125_125> Artificis scelus et taciti uentura uidebant.
<verg. aen. 2.126> Bis quinos silet ille dies tectusque recusat
<verg. aen. 2.127> Prodere uoce sua quemquam aut opponere morti.
<verg. aen. 2.128> Vix tandem, magnis Ithaci clamoribus actus,
<verg. aen. 2.129> Composito rupit uocem et me destinat arae.
<verg. aen. 2.130_130> Adsensere omnes et, quae sibi quisque timebat,
<verg. aen. 2.131> Vnius in miseri exitium conuersa tulere.
<verg. aen. 2.132> Iamque dies infanda aderat; mihi sacra parari
<verg. aen. 2.133> Et salsae fruges et circum tempora uittae.
<verg. aen. 2.134> Eripui, fateor, leto me et uincula rupi,
<verg. aen. 2.135_135> Limosoque lacu per noctem obscurus in ulua
<verg. aen. 2.136> Delitui dum uela darent, si forte dedissent.
<verg. aen. 2.137> Nec mihi iam patriam antiquam spes ulla uidendi,
<verg. aen. 2.138> Nec dulcis natos exoptatumque parentem;
<verg. aen. 2.139> Quos illi fors et poenas ob nostra reposcent
<verg. aen. 2.140_140> Effugia et culpam hanc miserorum morte piabunt.
<verg. aen. 2.141> Quod te per superos et conscia numina ueri,
<verg. aen. 2.142> Per si qua est quae restet adhuc mortalibus usquam
<verg. aen. 2.143> Intemerata fides, oro, miserere laborum
<verg. aen. 2.144> Tantorum, miserere animi non digna ferentis."
<verg. aen. 2.145_145> His lacrimis uitam damus et miserescimus ultro.
<verg. aen. 2.146> Ipse uiro primus manicas atque arta leuari
<verg. aen. 2.147> Vincla iubet Priamus dictisque ita fatur amicis:
<verg. aen. 2.148>"Quisquis es (amissos hinc iam obliuiscere Graios)
<verg. aen. 2.149> Noster eris; mihique haec edissere uera roganti:
<verg. aen. 2.150_150> Quo molem hanc immanis equi statuere? quis auctor?
<verg. aen. 2.151> Quidue petunt? quae religio? aut quae machina belli?"
<verg. aen. 2.152> Dixerat. ille, dolis instructus et arte Pelasga,
<verg. aen. 2.153> Sustulit exutas uinclis ad sidera palmas:
<verg. aen. 2.154>"Vos, aeterni ignes, et non uiolabile uestrum
<verg. aen. 2.155_155> Testor numen" ait, "uos arae ensesque nefandi,
<verg. aen. 2.156> Quos fugi, uittaeque deum, quas hostia gessi:
<verg. aen. 2.157> Fas mihi Graiorum sacrata resoluere iura,
<verg. aen. 2.158> Fas odisse uiros atque omnia ferre sub auras,
<verg. aen. 2.159> Si qua tegunt; teneor patriae nec legibus ullis.
<verg. aen. 2.160_160> Tu modo promissis maneas seruataque serues
<verg. aen. 2.161> Troia fidem, si uera feram, si magna rependam.
<verg. aen. 2.162> Omnis spes Danaum et coepti fiducia belli
<verg. aen. 2.163> Palladis auxiliis semper stetit. Impius ex quo
<verg. aen. 2.164> Tydides sed enim scelerumque inuentor Vlixes
<verg. aen. 2.165_165> Fatale adgressi sacrato auellere templo
<verg. aen. 2.166> Palladium, caesis summae custodibus arcis,
<verg. aen. 2.167> Corripuere sacram effigiem manibusque cruentis
<verg. aen. 2.168> Virgineas ausi diuae contingere uittas:
<verg. aen. 2.169> Ex illo fluere ac retro sublapsa referri
<verg. aen. 2.170_170> Spes Danaum, fractae uires, auersa deae mens.
<verg. aen. 2.171> Nec dubiis ea signa dedit Tritonia monstris.
<verg. aen. 2.172> Vix positum castris simulacrum: arsere coruscae
<verg. aen. 2.173> Luminibus flammae arrectis salsusque per artus
<verg. aen. 2.174> Sudor iit terque ipsa solo (mirabile dictu)
<verg. aen. 2.175_175> Emicuit parmamque ferens hastamque trementem.
<verg. aen. 2.176> Extemplo temptanda fuga canit aequora Calchas,
<verg. aen. 2.177> Nec posse Argolicis exscindi Pergama telis
<verg. aen. 2.178> Omina ni repetant Argis numenque reducant
<verg. aen. 2.179> Quod pelago et curuis secum auexere carinis.
<verg. aen. 2.180_180> Et nunc quod patrias uento petiere Mycenas
<verg. aen. 2.181> Arma deosque parant comites pelagoque remenso
<verg. aen. 2.182> Inprouisi aderunt; ita digerit omina Calchas.
<verg. aen. 2.183> Hanc pro Palladio moniti, pro numine laeso
<verg. aen. 2.184> Effigiem statuere, nefas quae triste piaret.
<verg. aen. 2.185_185> Hanc tamen immensam Calchas attollere molem
<verg. aen. 2.186> Roboribus textis caeloque educere iussit,
<verg. aen. 2.187> Ne recipi portis aut duci in moenia possit,
<verg. aen. 2.188> Neu populum antiqua sub religione tueri.
<verg. aen. 2.189> Nam si uestra manus uiolasset dona Mineruae,
<verg. aen. 2.190_190> Tum magnum exitium (quod di prius omen in ipsum
<verg. aen. 2.191> Conuertant!) Priami imperio Phrygibusque futurum;
<verg. aen. 2.192> Sin manibus uestris uestram ascendisset in urbem,
<verg. aen. 2.193> Vltro Asiam magno Pelopea ad moenia bello
<verg. aen. 2.194> Venturam et nostros ea fata manere nepotes."
<verg. aen. 2.195_195> Talibus insidiis periurique arte Sinonis
<verg. aen. 2.196> Credita res, captique dolis lacrimisque coactis
<verg. aen. 2.197> Quos neque Tydides nec Larisaeus Achilles,
<verg. aen. 2.198> Non anni domuere decem, non mille carinae.
<verg. aen. 2.199> Hic aliud maius miseris multoque tremendum
<verg. aen. 2.200_200> Obicitur magis atque improuida pectora turbat.
<verg. aen. 2.201> Laocoon, ductus Neptuno sorte sacerdos,
<verg. aen. 2.202> Sollemnis taurum ingentem mactabat ad aras.
<verg. aen. 2.203> Ecce autem gemini a Tenedo tranquilla per alta
<verg. aen. 2.204>(Horresco referens) immensis orbibus angues
<verg. aen. 2.205_205> Incumbunt pelago pariterque ad litora tendunt;
<verg. aen. 2.206> Pectora quorum inter fluctus arrecta iubaeque
<verg. aen. 2.207> Sanguineae superant undas, pars cetera pontum
<verg. aen. 2.208> Pone legit sinuatque immensa uolumine terga.
<verg. aen. 2.209> Fit sonitus spumante salo; iamque arua tenebant
<verg. aen. 2.210_210> Ardentisque oculos suffecti sanguine et igni
<verg. aen. 2.211> Sibila lambebant linguis uibrantibus ora.
<verg. aen. 2.212> Diffugimus uisu exsangues. Illi agmine certo
<verg. aen. 2.213> Laocoonta petunt. Et primum parua duorum
<verg. aen. 2.214> Corpora natorum serpens amplexus uterque
<verg. aen. 2.215_215> Implicat et miseros morsu depascitur artus;
<verg. aen. 2.216> Post ipsum auxilio subeuntem ac tela ferentem
<verg. aen. 2.217> Corripiunt spirisque ligant ingentibus; et iam
<verg. aen. 2.218> Bis medium amplexi, bis collo squamea circum
<verg. aen. 2.219> Terga dati superant capite et ceruicibus altis.
<verg. aen. 2.220_220> Ille simul manibus tendit diuellere nodos
<verg. aen. 2.221> Perfusus sanie uittas atroque ueneno;
<verg. aen. 2.222> Clamores simul horrendos ad sidera tollit,
<verg. aen. 2.223> Qualis mugitus, fugit cum saucius aram
<verg. aen. 2.224> Taurus et incertam excussit ceruice securim.
<verg. aen. 2.225_225> At gemini lapsu delubra ad summa dracones
<verg. aen. 2.226> Effugiunt saeuaeque petunt Tritonidis arcem
<verg. aen. 2.227> Sub pedibusque deae clipeique sub orbe teguntur.
<verg. aen. 2.228> Tum uero tremefacta nouus per pectora cunctis
<verg. aen. 2.229> Insinuat pauor, et scelus expendisse merentem
<verg. aen. 2.230_230> Laocoonta ferunt, sacrum qui cuspide robur
<verg. aen. 2.231> Laeserit et tergo sceleratam intorserit hastam.
<verg. aen. 2.232> Ducendum ad sedes simulacrum orandaque diuae
<verg. aen. 2.233> Numina conclamant.
<verg. aen. 2.234> Diuidimus muros et moenia pandimus urbis.
<verg. aen. 2.235_235> Accingunt omnes operi pedibusque rotarum
<verg. aen. 2.236> Subiciunt lapsus et stuppea uincula collo
<verg. aen. 2.237> Intendunt; scandit fatalis machina muros
<verg. aen. 2.238> Feta armis. Pueri circum innuptaeque puellae
<verg. aen. 2.239> Sacra canunt funemque manu contingere gaudent;
<verg. aen. 2.240_240> Illa subit mediaeque minans inlabitur urbi.
<verg. aen. 2.241> O patria, o diuum domus Ilium et incluta bello
<verg. aen. 2.242> Moenia Dardanidum! Quater ipso in limine portae
<verg. aen. 2.243> Substitit atque utero sonitum quater arma dedere:
<verg. aen. 2.244> Instamus tamen immemores caecique furore
<verg. aen. 2.245_245> Et monstrum infelix sacrata sistimus arce.
<verg. aen. 2.246> Tunc etiam fatis aperit Cassandra futuris
<verg. aen. 2.247> Ora dei iussu non umquam credita Teucris.
<verg. aen. 2.248> Nos delubra deum miseri, quibus ultimus esset
<verg. aen. 2.249> Ille dies, festa uelamus fronde per urbem.
<verg. aen. 2.250_250> Vertitur interea caelum et ruit Oceano nox
<verg. aen. 2.251> Inuoluens umbra magna terramque polumque
<verg. aen. 2.252> Myrmidonumque dolos; fusi per moenia Teucri
<verg. aen. 2.253> Conticuere; sopor fessos complectitur artus.
<verg. aen. 2.254> Et iam Argiua phalanx instructis nauibus ibat
<verg. aen. 2.255_255> A Tenedo tacitae per amica silentia Lunae
<verg. aen. 2.256> Litora nota petens, flammas cum regia puppis
<verg. aen. 2.257> Extulerat fatisque deum defensus iniquis
<verg. aen. 2.258> Inclusos utero Danaos et pinea furtim
<verg. aen. 2.259> Laxat claustra Sinon. Illos patefactus ad auras
<verg. aen. 2.260_260> Reddit equus, laetique cauo se robore promunt
<verg. aen. 2.261> Thessandrus Sthenelusque duces et dirus Vlixes,
<verg. aen. 2.262> Demissum lapsi per funem, Acamasque Thoasque
<verg. aen. 2.263> Pelidesque Neoptolemus primusque Machaon
<verg. aen. 2.264> Et Menelaus et ipse doli fabricator Epeos.
<verg. aen. 2.265_265> Inuadunt urbem somno uinoque sepultam;
<verg. aen. 2.266> Caeduntur uigiles, portisque patentibus omnis
<verg. aen. 2.267> Accipiunt socios atque agmina conscia iungunt.
<verg. aen. 2.268> Tempus erat quo prima quies mortalibus aegris
<verg. aen. 2.269> Incipit et dono diuum gratissima serpit.
<verg. aen. 2.270_270> In somnis ecce ante oculos maestissimus Hector
<verg. aen. 2.271> Visus adesse mihi largosque effundere fletus,
<verg. aen. 2.272> Raptatus bigis ut quondam aterque cruento
<verg. aen. 2.273> Puluere perque pedes traiectus lora tumentis.
<verg. aen. 2.274> Ei mihi qualis erat, quantum mutatus ab illo
<verg. aen. 2.275_275> Hectore qui redit exuuias indutus Achilli
<verg. aen. 2.276> Vel Danaum Phrygios iaculatus puppibus ignis!
<verg. aen. 2.277> Squalentem barbam et concretos sanguine crinis
<verg. aen. 2.278> Vulneraque illa gerens, quae circum plurima muros
<verg. aen. 2.279> Accepit patrios. Vltro flens ipse uidebar
<verg. aen. 2.280_280> Compellare uirum et maestas expromere uoces:
<verg. aen. 2.281>"O lux Dardaniae, spes o fidissima Teucrum,
<verg. aen. 2.282> Quae tantae tenuere morae? quibus Hector ab oris
<verg. aen. 2.283> Exspectate uenis? ut te post multa tuorum
<verg. aen. 2.284> Funera, post uarios hominumque urbisque labores
<verg. aen. 2.285_285> Defessi aspicimus! quae causa indigna serenos
<verg. aen. 2.286> Foedauit uultus? aut cur haec uulnera cerno?"
<verg. aen. 2.287> Ille nihil, nec me quaerentem uana moratur,
<verg. aen. 2.288> Sed grauiter gemitus imo de pectore ducens:
<verg. aen. 2.289>"Heu fuge, nate dea, teque his" ait "eripe flammis.
<verg. aen. 2.290_290> Hostis habet muros; ruit alto a culmine Troia.
<verg. aen. 2.291> Sat patriae Priamoque datum: si Pergama dextra
<verg. aen. 2.292> Defendi possent, etiam hac defensa fuissent.
<verg. aen. 2.293> Sacra suosque tibi commendat Troia penatis:
<verg. aen. 2.294> Hos cape fatorum comites, his moenia quaere
<verg. aen. 2.295_295> Magna pererrato statues quae denique ponto."
<verg. aen. 2.296> Sic ait et manibus uittas Vestamque potentem
<verg. aen. 2.297> Aeternumque adytis effert penetralibus ignem.
<verg. aen. 2.298> Diuerso interea miscentur moenia luctu
<verg. aen. 2.299> Et magis atque magis, quamquam secreta parentis
<verg. aen. 2.300_300> Anchisae domus arboribusque obtecta recessit,
<verg. aen. 2.301> Clarescunt sonitus armorumque ingruit horror.
<verg. aen. 2.302> Excutior somno et summi fastigia tecti
<verg. aen. 2.303> Ascensu supero atque arrectis auribus adsto:
<verg. aen. 2.304> In segetem ueluti cum flamma furentibus Austris
<verg. aen. 2.305_305> Incidit aut rapidus montano flumine torrens
<verg. aen. 2.306> Sternit agros, sternit sata laeta boumque labores
<verg. aen. 2.307> Praecipitisque trahit siluas; stupet inscius alto
<verg. aen. 2.308> Accipiens sonitum saxi de uertice pastor.
<verg. aen. 2.309> Tum uero manifesta fides Danaumque patescunt
<verg. aen. 2.310_310> Insidiae. Iam Deiphobi dedit ampla ruinam
<verg. aen. 2.311> Vulcano superante domus, iam proximus ardet
<verg. aen. 2.312> Vcalegon; Sigea igni freta lata relucent.
<verg. aen. 2.313> Exoritur clamorque uirum clangorque tubarum.
<verg. aen. 2.314> Arma amens capio; nec sat rationis in armis,
<verg. aen. 2.315_315> Sed glomerare manum bello et concurrere in arcem
<verg. aen. 2.316> Cum sociis ardent animi; furor iraque mentem
<verg. aen. 2.317> Praecipitat pulchrumque mori succurrit in armis.
<verg. aen. 2.318> Ecce autem telis Panthus elapsus Achiuum,
<verg. aen. 2.319> Panthus Othryades, arcis Phoebique sacerdos,
<verg. aen. 2.320_320> Sacra manu uictosque deos paruumque nepotem
<verg. aen. 2.321> Ipse trahit cursuque amens ad limina tendit.
<verg. aen. 2.322>"Quo res summa loco, Panthu? quam prendimus arcem?"
<verg. aen. 2.323> Vix ea fatus eram, gemitu cum talia reddit:
<verg. aen. 2.324>"Venit summa dies et ineluctabile tempus
<verg. aen. 2.325_325> Dardaniae. Fuimus Troes, fuit Ilium et ingens
<verg. aen. 2.326> Gloria Teucrorum; ferus omnia Iuppiter Argos
<verg. aen. 2.327> Transtulit; incensa Danai dominantur in urbe.
<verg. aen. 2.328> Arduus armatos mediis in moenibus adstans
<verg. aen. 2.329> Fundit equus uictorque Sinon incendia miscet
<verg. aen. 2.330_330> Insultans. Portis alii bipatentibus adsunt,
<verg. aen. 2.331> Milia quot magnis umquam uenere Mycenis;
<verg. aen. 2.332> Obsedere alii telis angusta uiarum
<verg. aen. 2.333> Oppositis; stat ferri acies mucrone corusco
<verg. aen. 2.334> Stricta, parata neci; uix primi proelia temptant
<verg. aen. 2.335_335> Portarum uigiles et caeco Marte resistunt."
<verg. aen. 2.336> Talibus Othryadae dictis et numine diuum
<verg. aen. 2.337> In flammas et in arma feror, quo tristis Erinys,
<verg. aen. 2.338> Quo fremitus uocat et sublatus ad aethera clamor.
<verg. aen. 2.339> Addunt se socios Rhipeus et maximus armis
<verg. aen. 2.340_340> Epytus, oblati per lunam, Hypanisque Dymasque
<verg. aen. 2.341> Et lateri agglomerant nostro iuuenisque Coroebus
<verg. aen. 2.342> Mygdonides: illis ad Troiam forte diebus
<verg. aen. 2.343> Venerat insano Cassandrae incensus amore
<verg. aen. 2.344> Et gener auxilium Priamo Phrygibusque ferebat,
<verg. aen. 2.345_345> Infelix qui non sponsae praecepta furentis
<verg. aen. 2.346> Audierit!
<verg. aen. 2.347> Quos ubi confertos audere in proelia uidi,
<verg. aen. 2.348> Incipio super his: "Iuuenes, fortissima frustra
<verg. aen. 2.349> Pectora, si uobis audendi extrema cupido
<verg. aen. 2.350_350> Certa sequi, quae sit rebus fortuna, uidetis:
<verg. aen. 2.351> Excessere omnes adytis arisque relictis
<verg. aen. 2.352> Di, quibus imperium hoc steterat; succurritis urbi
<verg. aen. 2.353> Incensae: moriamur et in media arma ruamus.
<verg. aen. 2.354> Vna salus uictis nullam sperare salutem."
<verg. aen. 2.355_355> Sic animis iuuenum furor additus. Inde, lupi ceu
<verg. aen. 2.356> Raptores atra in nebula, quos improba uentris
<verg. aen. 2.357> Exegit caecos rabies catulique relicti
<verg. aen. 2.358> Faucibus exspectant siccis, per tela, per hostis
<verg. aen. 2.359> Vadimus haud dubiam in mortem mediaeque tenemus
<verg. aen. 2.360_360> Vrbis iter; nox atra caua circumuolat umbra.
<verg. aen. 2.361> Quis cladem illius noctis, quis funera fando
<verg. aen. 2.362> Explicet aut possit lacrimis aequare labores?
<verg. aen. 2.363> Vrbs antiqua ruit multos dominata per annos;
<verg. aen. 2.364> Plurima perque uias sternuntur inertia passim
<verg. aen. 2.365_365> Corpora perque domos et religiosa deorum
<verg. aen. 2.366> Limina. Nec soli poenas dant sanguine Teucri;
<verg. aen. 2.367> Quondam etiam uictis redit in praecordia uirtus
<verg. aen. 2.368> Victoresque cadunt Danai. Crudelis ubique
<verg. aen. 2.369> Luctus, ubique pauor et plurima mortis imago.
<verg. aen. 2.370_370> Primus se Danaum magna comitante caterua
<verg. aen. 2.371> Androgeos offert nobis, socia agmina credens
<verg. aen. 2.372> Inscius, atque ultro uerbis compellat amicis:
<verg. aen. 2.373>"Festinate, uiri! Nam quae tam sera moratur
<verg. aen. 2.374> Segnities? alii rapiunt incensa feruntque
<verg. aen. 2.375_375> Pergama: uos celsis nunc primum a nauibus itis?"
<verg. aen. 2.376> Dixit et extemplo (neque enim responsa dabantur
<verg. aen. 2.377> Fida satis) sensit medios delapsus in hostis.
<verg. aen. 2.378> Obstipuit retroque pedem cum uoce repressit.
<verg. aen. 2.379> Inprouisum aspris ueluti qui sentibus anguem
<verg. aen. 2.380_380> Pressit humi nitens trepidusque repente refugit
<verg. aen. 2.381> Attollentem iras et caerula colla tumentem:
<verg. aen. 2.382> Haud secus Androgeos uisu tremefactus abibat.
<verg. aen. 2.383> Inruimus densis et circumfundimur armis
<verg. aen. 2.384> Ignarosque loci passim et formidine captos
<verg. aen. 2.385_385> Sternimus: adspirat primo Fortuna labori.
<verg. aen. 2.386> Atque hic successu exsultans animisque Coroebus:
<verg. aen. 2.387>"O socii, qua prima" inquit "fortuna salutis
<verg. aen. 2.388> Monstrat iter quaque ostendit se dextra, sequamur:
<verg. aen. 2.389> Mutemus clipeos Danaumque insignia nobis
<verg. aen. 2.390_390> Aptemus. Dolus an uirtus, quis in hoste requirat?
<verg. aen. 2.391> Arma dabunt ipsi." Sic fatus deinde comantem
<verg. aen. 2.392> Androgeo galeam clipeique insigne decorum
<verg. aen. 2.393> Induitur laterique Argiuum accommodat ensem.
<verg. aen. 2.394> Hoc Rhipeus, hoc ipse Dymas omnisque iuuentus
<verg. aen. 2.395_395> Laeta facit: spoliis se quisque recentibus armat.
<verg. aen. 2.396> Vadimus immixti Danais haud numine nostro
<verg. aen. 2.397> Multaque per caecam congressi proelia noctem
<verg. aen. 2.398> Conserimus, multos Danaum demittimus Orco.
<verg. aen. 2.399> Diffugiunt alii ad nauis et litora cursu
<verg. aen. 2.400_400> Fida petunt; pars ingentem formidine turpi
<verg. aen. 2.401> Scandunt rursus equum et nota conduntur in aluo.
<verg. aen. 2.402> Heu nihil inuitis fas quemquam fidere diuis!
<verg. aen. 2.403> Ecce trahebatur passis Priameia uirgo
<verg. aen. 2.404> Crinibus a templo Cassandra adytisque Mineruae
<verg. aen. 2.405_405> Ad caelum tendens ardentia lumina frustra,
<verg. aen. 2.406> Lumina, nam teneras arcebant uincula palmas.
<verg. aen. 2.407> Non tulit hanc speciem furiata mente Coroebus
<verg. aen. 2.408> Et sese medium iniecit periturus in agmen.
<verg. aen. 2.409> Consequimur cuncti et densis incurrimus armis.
<verg. aen. 2.410_410> Hic primum ex alto delubri culmine telis
<verg. aen. 2.411> Nostrorum obruimur oriturque miserrima caedes
<verg. aen. 2.412> Armorum facie et Graiarum errore iubarum.
<verg. aen. 2.413> Tum Danai gemitu atque ereptae uirginis ira
<verg. aen. 2.414> Vndique collecti inuadunt, acerrimus Aiax
<verg. aen. 2.415_415> Et gemini Atridae Dolopumque exercitus omnis:
<verg. aen. 2.416> Aduersi rupto ceu quondam turbine uenti
<verg. aen. 2.417> Confligunt, Zephyrusque Notusque et laetus Eois
<verg. aen. 2.418> Eurus equis; stridunt siluae saeuitque tridenti
<verg. aen. 2.419> Spumeus atque imo Nereus ciet aequora fundo.
<verg. aen. 2.420_420> Illi etiam, si quos obscura nocte per umbram
<verg. aen. 2.421> Fudimus insidiis totaque agitauimus urbe,
<verg. aen. 2.422> Apparent; primi clipeos mentitaque tela
<verg. aen. 2.423> Adgnoscunt atque ora sono discordia signant.
<verg. aen. 2.424> Ilicet obruimur numero; primusque Coroebus
<verg. aen. 2.425_425> Penelei dextra diuae armipotentis ad aram
<verg. aen. 2.426> Procumbit; cadit et Rhipeus, iustissimus unus
<verg. aen. 2.427> Qui fuit in Teucris et seruantissimus aequi
<verg. aen. 2.428>(Dis aliter uisum); pereunt Hypanisque Dymasque
<verg. aen. 2.429> Confixi a sociis; nec te tua plurima, Panthu,
<verg. aen. 2.430_430> Labentem pietas nec Apollinis infula texit.
<verg. aen. 2.431> Iliaci cineres et flamma extrema meorum,
<verg. aen. 2.432> Testor, in occasu uestro nec tela nec ullas
<verg. aen. 2.433> Vitauisse uices Danaum et, si fata fuissent
<verg. aen. 2.434> Vt caderem, meruisse manu. Diuellimur inde,
<verg. aen. 2.435_435> Iphitus et Pelias mecum (quorum Iphitus aeuo
<verg. aen. 2.436> Iam grauior, Pelias et uulnere tardus Vlixi),
<verg. aen. 2.437> Protinus ad sedes Priami clamore uocati.
<verg. aen. 2.438> Hic uero ingentem pugnam, ceu cetera nusquam
<verg. aen. 2.439> Bella forent, nulli tota morerentur in urbe,
<verg. aen. 2.440_440> Sic Martem indomitum Danaosque ad tecta ruentis
<verg. aen. 2.441> Cernimus obsessumque acta testudine limen.
<verg. aen. 2.442> Haerent parietibus scalae postisque sub ipsos
<verg. aen. 2.443> Nituntur gradibus clipeosque ad tela sinistris
<verg. aen. 2.444> Protecti obiciunt, prensant fastigia dextris.
<verg. aen. 2.445_445> Dardanidae contra turris ac tota domorum
<verg. aen. 2.446> Culmina conuellunt; his se, quando ultima cernunt,
<verg. aen. 2.447> Extrema iam in morte parant defendere telis;
<verg. aen. 2.448> Auratasque trabes, ueterum decora alta parentum,
<verg. aen. 2.449> Deuoluunt; alii strictis mucronibus imas
<verg. aen. 2.450_450> Obsedere fores, has seruant agmine denso.
<verg. aen. 2.451> Instaurati animi regis succurrere tectis
<verg. aen. 2.452> Auxilioque leuare uiros uimque addere uictis.
<verg. aen. 2.453> Limen erat caecaeque fores et peruius usus
<verg. aen. 2.454> Tectorum inter se Priami postesque relicti
<verg. aen. 2.455_455> A tergo, infelix qua se, dum regna manebant,
<verg. aen. 2.456> Saepius Andromache ferre incomitata solebat
<verg. aen. 2.457> Ad soceros et auo puerum Astyanacta trahebat.
<verg. aen. 2.458> Euado ad summi fastigia culminis, unde
<verg. aen. 2.459> Tela manu miseri iactabant irrita Teucri.
<verg. aen. 2.460_460> Turrim in praecipiti stantem summisque sub astra
<verg. aen. 2.461> Eductam tectis, unde omnis Troia uideri
<verg. aen. 2.462> Et Danaum solitae naues et Achaica castra,
<verg. aen. 2.463> Adgressi ferro circum, qua summa labantis
<verg. aen. 2.464> Iuncturas tabulata dabant, conuellimus altis
<verg. aen. 2.465_465> Sedibus impulimusque; ea lapsa repente ruinam
<verg. aen. 2.466> Cum sonitu trahit et Danaum super agmina late
<verg. aen. 2.467> Incidit. Ast alii subeunt, nec saxa nec ullum
<verg. aen. 2.468> Telorum interea cessat genus.
<verg. aen. 2.469> Vestibulum ante ipsum primoque in limine Pyrrhus
<verg. aen. 2.470_470> Exsultat telis et luce coruscus aena:
<verg. aen. 2.471> Qualis ubi in lucem coluber mala gramina pastus,
<verg. aen. 2.472> Frigida sub terra tumidum quem bruma tegebat,
<verg. aen. 2.473> Nunc, positis nouus exuuiis nitidusque iuuenta,
<verg. aen. 2.474> Lubrica conuoluit sublato pectore terga
<verg. aen. 2.475_475> Arduus ad solem et linguis micat ore trisulcis.
<verg. aen. 2.476> Vna ingens Periphas et equorum agitator Achillis,
<verg. aen. 2.477> Armiger Automedon, una omnis Scyria pubes
<verg. aen. 2.478> Succedunt tecto et flammas ad culmina iactant.
<verg. aen. 2.479> Ipse inter primos correpta dura bipenni
<verg. aen. 2.480_480> Limina perrumpit postisque a cardine uellit
<verg. aen. 2.481> Aeratos; iamque excisa trabe firma cauauit
<verg. aen. 2.482> Robora et ingentem lato dedit ore fenestram.
<verg. aen. 2.483> Apparet domus intus et atria longa patescunt;
<verg. aen. 2.484> Apparent Priami et ueterum penetralia regum,
<verg. aen. 2.485_485> Armatosque uident stantis in limine primo.
<verg. aen. 2.486> At domus interior gemitu miseroque tumultu
<verg. aen. 2.487> Miscetur penitusque cauae plangoribus aedes
<verg. aen. 2.488> Femineis ululant; ferit aurea sidera clamor.
<verg. aen. 2.489> Tum pauidae tectis matres ingentibus errant
<verg. aen. 2.490_490> Amplexaeque tenent postis atque oscula figunt.
<verg. aen. 2.491> Instat ui patria Pyrrhus, nec claustra nec ipsi
<verg. aen. 2.492> Custodes sufferre ualent; labat ariete crebro
<verg. aen. 2.493> Ianua et emoti procumbunt cardine postes.
<verg. aen. 2.494> Fit uia ui; rumpunt aditus primosque trucidant
<verg. aen. 2.495_495> Immissi Danai et late loca milite complent.
<verg. aen. 2.496> Non sic, aggeribus ruptis cum spumeus amnis
<verg. aen. 2.497> Exiit oppositasque euicit gurgite moles,
<verg. aen. 2.498> Fertur in arua furens cumulo camposque per omnis
<verg. aen. 2.499> Cum stabulis armenta trahit. Vidi ipse furentem
<verg. aen. 2.500_500> Caede Neoptolemum geminosque in limine Atridas,
<verg. aen. 2.501> Vidi Hecubam centumque nurus Priamumque per aras
<verg. aen. 2.502> Sanguine foedantem quos ipse sacrauerat ignis.
<verg. aen. 2.503> Quinquaginta illi thalami, spes ampla nepotum,
<verg. aen. 2.504> Barbarico postes auro spoliisque superbi
<verg. aen. 2.505_505> Procubuere; tenent Danai qua deficit ignis.
<verg. aen. 2.506> Forsitan et Priami fuerint quae fata requiras.
<verg. aen. 2.507> Vrbis uti captae casum conuulsaque uidit
<verg. aen. 2.508> Limina tectorum et medium in penetralibus hostem,
<verg. aen. 2.509> Arma diu senior desueta trementibus aeuo
<verg. aen. 2.510_510> Circumdat nequiquam umeris et inutile ferrum
<verg. aen. 2.511> Cingitur ac densos fertur moriturus in hostis.
<verg. aen. 2.512> Aedibus in mediis nudoque sub aetheris axe
<verg. aen. 2.513> Ingens ara fuit iuxtaque ueterrima laurus
<verg. aen. 2.514> Incumbens arae atque umbra complexa penatis.
<verg. aen. 2.515_515> Hic Hecuba et natae nequiquam altaria circum,
<verg. aen. 2.516> Praecipites atra ceu tempestate columbae,
<verg. aen. 2.517> Condensae et diuum amplexae simulacra sedebant.
<verg. aen. 2.518> Ipsum autem sumptis Priamum iuuenalibus armis
<verg. aen. 2.519> Vt uidit: "quae mens tam dira, miserrime coniunx,
<verg. aen. 2.520_520> Impulit his cingi telis? aut quo ruis?" inquit.
<verg. aen. 2.521>"Non tali auxilio nec defensoribus istis
<verg. aen. 2.522> Tempus eget; non, si ipse meus nunc afforet Hector.
<verg. aen. 2.523> Huc tandem concede; haec ara tuebitur omnis,
<verg. aen. 2.524> Aut moriere simul." Sic ore effata recepit
<verg. aen. 2.525_525> Ad sese et sacra longaeuum in sede locauit.
<verg. aen. 2.526> Ecce autem elapsus Pyrrhi de caede Polites,
<verg. aen. 2.527> Vnus natorum Priami, per tela, per hostis
<verg. aen. 2.528> Porticibus longis fugit et uacua atria lustrat
<verg. aen. 2.529> Saucius. Illum ardens infesto uulnere Pyrrhus
<verg. aen. 2.530_530> Insequitur, iam iamque manu tenet et premit hasta.
<verg. aen. 2.531> Vt tandem ante oculos euasit et ora parentum,
<verg. aen. 2.532> Concidit ac multo uitam cum sanguine fudit.
<verg. aen. 2.533> Hic Priamus, quamquam in media iam morte tenetur,
<verg. aen. 2.534> Non tamen abstinuit nec uoci iraeque pepercit:
<verg. aen. 2.535_535>"At tibi pro scelere" exclamat, "pro talibus ausis
<verg. aen. 2.536> Di, si qua est caelo pietas quae talia curet,
<verg. aen. 2.537> Persoluant grates dignas et praemia reddant
<verg. aen. 2.538> Debita, qui nati coram me cernere letum
<verg. aen. 2.539> Fecisti et patrios foedasti funere uultus.
<verg. aen. 2.540_540> At non ille, satum quo te mentiris, Achilles
<verg. aen. 2.541> Talis in hoste fuit Priamo; sed iura fidemque
<verg. aen. 2.542> Supplicis erubuit corpusque exsangue sepulcro
<verg. aen. 2.543> Reddidit Hectoreum meque in mea regna remisit."
<verg. aen. 2.544> Sic fatus senior telumque imbelle sine ictu
<verg. aen. 2.545_545> Coniecit, rauco quod protinus aere repulsum,
<verg. aen. 2.546> Et summo clipei nequiquam umbone pependit.
<verg. aen. 2.547> Cui Pyrrhus: "Referes ergo haec et nuntius ibis
<verg. aen. 2.548> Pelidae genitori. Illi mea tristia facta
<verg. aen. 2.549> Degeneremque Neoptolemum narrare memento.
<verg. aen. 2.550_550> Nunc morere." Hoc dicens altaria ad ipsa trementem
<verg. aen. 2.551> Traxit et in multo lapsantem sanguine nati
<verg. aen. 2.552> Implicuitque comam laeua dextraque coruscum
<verg. aen. 2.553> Extulit ac lateri capulo tenus abdidit ensem.
<verg. aen. 2.554> Haec finis Priami fatorum, hic exitus illum
<verg. aen. 2.555_555> Sorte tulit, Troiam incensam et prolapsa uidentem
<verg. aen. 2.556> Pergama, tot quondam populis terrisque superbum
<verg. aen. 2.557> Regnatorem Asiae. Iacet ingens litore truncus
<verg. aen. 2.558> Auulsumque umeris caput et sine nomine corpus.
<verg. aen. 2.559> At me tum primum saeuus circumstetit horror.
<verg. aen. 2.560_560> Obstipui; subiit cari genitoris imago,
<verg. aen. 2.561> Vt regem aequaeuum crudeli uulnere uidi
<verg. aen. 2.562> Vitam exhalantem; subiit deserta Creusa
<verg. aen. 2.563> Et direpta domus et parui casus Iuli.
<verg. aen. 2.564> Respicio et quae sit me circum copia lustro.
<verg. aen. 2.565_565> Deseruere omnes defessi et corpora saltu
<verg. aen. 2.566> Ad terram misere aut ignibus aegra dedere.
<verg. aen. 2.567> Iamque adeo super unus eram, cum limina Vestae
<verg. aen. 2.568> Seruantem et tacitam secreta in sede latentem
<verg. aen. 2.569> Tyndarida aspicio; dant clara incendia lucem
<verg. aen. 2.570_570> Erranti passimque oculos per cuncta ferenti.
<verg. aen. 2.571> Illa sibi infestos euersa ob Pergama Teucros
<verg. aen. 2.572> Et poenas Danaum et deserti coniugis iras
<verg. aen. 2.573> Praemetuens, Troiae et patriae communis Erinys,
<verg. aen. 2.574> Abdiderat sese atque aris inuisa sedebat.
<verg. aen. 2.575_575> Exarsere ignes animo; subit ira cadentem
<verg. aen. 2.576> Vlcisci patriam et sceleratas sumere poenas.
<verg. aen. 2.577>"Scilicet haec Spartam incolumis patriasque Mycenas
<verg. aen. 2.578> Aspiciet, partoque ibit regina triumpho,
<verg. aen. 2.579> Coniugiumque domumque patris natosque uidebit
<verg. aen. 2.580_580> Iliadum turba et Phrygiis comitata ministris?
<verg. aen. 2.581> Occiderit ferro Priamus? Troia arserit igni?
<verg. aen. 2.582> Dardanium totiens sudarit sanguine litus?
<verg. aen. 2.583> Non ita. namque etsi nullum memorabile nomen
<verg. aen. 2.584> Feminea in poena est nec habet uictoria laudem,
<verg. aen. 2.585_585> Exstinxisse nefas tamen et sumpsisse merentis
<verg. aen. 2.586> Laudabor poenas, animumque explesse iuuabit
<verg. aen. 2.587> Vltricis flammae et cineres satiasse meorum."
<verg. aen. 2.588> Talia iactabam et furiata mente ferebar,
<verg. aen. 2.589> Cum mihi se, non ante oculis tam clara, uidendam
<verg. aen. 2.590_590> Obtulit et pura per noctem in luce refulsit
<verg. aen. 2.591> Alma parens, confessa deam qualisque uideri
<verg. aen. 2.592> Caelicolis et quanta solet, dextraque prehensum
<verg. aen. 2.593> Continuit roseoque haec insuper addidit ore:
<verg. aen. 2.594>"Nate, quis indomitas tantus dolor excitat iras?
<verg. aen. 2.595_595> Quid furis aut quonam nostri tibi cura recessit?
<verg. aen. 2.596> Non prius aspicies ubi fessum aetate parentem
<verg. aen. 2.597> Liqueris Anchisen, superet coniunxne Creusa
<verg. aen. 2.598> Ascaniusque puer? quos omnis undique Graiae
<verg. aen. 2.599> Circum errant acies et, ni mea cura resistat,
<verg. aen. 2.600_600> Iam flammae tulerint inimicus et hauserit ensis.
<verg. aen. 2.601> Non tibi Tyndaridis facies inuisa Lacaenae
<verg. aen. 2.602> Culpatusue Paris, diuum inclementia, diuum,
<verg. aen. 2.603> Has euertit opes sternitque a culmine Troiam.
<verg. aen. 2.604> Aspice (namque omnem, quae nunc obducta tuenti
<verg. aen. 2.605_605> Mortalis hebetat uisus tibi et umida circum
<verg. aen. 2.606> Caligat, nubem eripiam; tu ne qua parentis
<verg. aen. 2.607> Iussa time neu praeceptis parere recusa):
<verg. aen. 2.608> Hic, ubi disiectas moles auulsaque saxis
<verg. aen. 2.609> Saxa uides mixtoque undantem puluere fumum,
<verg. aen. 2.610_610> Neptunus muros magnoque emota tridenti
<verg. aen. 2.611> Fundamenta quatit totamque a sedibus urbem
<verg. aen. 2.612> Eruit. Hic Iuno Scaeas saeuissima portas
<verg. aen. 2.613> Prima tenet sociumque furens a nauibus agmen
<verg. aen. 2.614> Ferro accincta uocat.
<verg. aen. 2.615_615> Iam summas arces Tritonia, respice, Pallas
<verg. aen. 2.616> Insedit nimbo effulgens et Gorgone saeua.
<verg. aen. 2.617> Ipse pater Danais animos uirisque secundas
<verg. aen. 2.618> Sufficit, ipse deos in Dardana suscitat arma.
<verg. aen. 2.619> Eripe, nate, fugam finemque impone labori.
<verg. aen. 2.620_620> Nusquam abero et tutum patrio te limine sistam."
<verg. aen. 2.621> Dixerat et spissis noctis se condidit umbris.
<verg. aen. 2.622> Apparent dirae facies inimicaque Troiae
<verg. aen. 2.623> Numina magna deum.
<verg. aen. 2.624> Tum uero omne mihi uisum considere in ignis
<verg. aen. 2.625_625> Ilium et ex imo uerti Neptunia Troia:
<verg. aen. 2.626> Ac ueluti summis antiquam in montibus ornum
<verg. aen. 2.627> Cum ferro accisam crebrisque bipennibus instant
<verg. aen. 2.628> Eruere agricolae certatim, illa usque minatur
<verg. aen. 2.629> Et tremefacta comam concusso uertice nutat,
<verg. aen. 2.630_630> Vulneribus donec paulatim euicta supremum
<verg. aen. 2.631> Congemuit traxitque iugis auulsa ruinam.
<verg. aen. 2.632> Descendo ac ducente deo flammam inter et hostis
<verg. aen. 2.633> Expedior: dant tela locum flammaeque recedunt.
<verg. aen. 2.634> Atque ubi iam patriae peruentum ad limina sedis
<verg. aen. 2.635_635> Antiquasque domos, genitor, quem tollere in altos
<verg. aen. 2.636> Optabam primum montis primumque petebam,
<verg. aen. 2.637> Abnegat excisa uitam producere Troia
<verg. aen. 2.638> Exiliumque pati. "Vos o, quibus integer aeui
<verg. aen. 2.639> Sanguis," ait, "solidaeque suo stant robore uires,
<verg. aen. 2.640_640> Vos agitate fugam.
<verg. aen. 2.641> Me si caelicolae uoluissent(==VOLUISSENT) ducere uitam,
<verg. aen. 2.642> Has mihi seruassent sedes. Satis una superque
<verg. aen. 2.643> Vidimus excidia et captae superauimus urbi.
<verg. aen. 2.644> Sic o sic positum affati discedite corpus.
<verg. aen. 2.645_645> Ipse manu mortem inueniam; miserebitur hostis
<verg. aen. 2.646> Exuuiasque petet. Facilis iactura sepulchri.
<verg. aen. 2.647> Iam pridem inuisus diuis et inutilis annos
<verg. aen. 2.648> Demoror, ex quo me diuum pater atque hominum rex
<verg. aen. 2.649> Fulminis adflauit uentis et contigit igni."
<verg. aen. 2.650_650> Talia perstabat memorans fixusque manebat.
<verg. aen. 2.651> Nos contra effusi lacrimis coniunxque Creusa
<verg. aen. 2.652> Ascaniusque omnisque domus ne uertere secum
<verg. aen. 2.653> Cuncta pater fatoque urgenti incumbere uellet.
<verg. aen. 2.654> Abnegat inceptoque et sedibus haeret in isdem.
<verg. aen. 2.655_655> Rursus in arma feror mortemque miserrimus opto.
<verg. aen. 2.656> Nam quod consilium aut quae iam fortuna dabatur?
<verg. aen. 2.657>"Mene ecferre pedem, genitor, te posse relicto
<verg. aen. 2.658> Sperasti tantumque nefas patrio excidit ore?
<verg. aen. 2.659> Si nihil ex tanta superis placet urbe relinqui
<verg. aen. 2.660_660> Et sedet hoc animo perituraeque addere Troiae
<verg. aen. 2.661> Teque tuosque iuuat: patet isti ianua leto
<verg. aen. 2.662> Iamque aderit multo Priami de sanguine Pyrrhus,
<verg. aen. 2.663> Natum ante ora patris, patrem qui obtruncat ad aras.
<verg. aen. 2.664> Hoc erat, alma parens, quod me per tela, per ignis
<verg. aen. 2.665_665> Eripis, ut mediis hostem in penetralibus utque
<verg. aen. 2.666> Ascanium patremque meum iuxtaque Creusam
<verg. aen. 2.667> Alterum in alterius mactatos sanguine cernam?
<verg. aen. 2.668> Arma, uiri, ferte arma; uocat lux ultima uictos.
<verg. aen. 2.669> Reddite me Danais; sinite instaurata reuisam
<verg. aen. 2.670_670> Proelia. Numquam omnes hodie moriemur inulti."
<verg. aen. 2.671> Hinc ferro accingor rursus clipeoque sinistram
<verg. aen. 2.672> Insertabam aptans meque extra tecta ferebam.
<verg. aen. 2.673> Ecce autem complexa pedes in limine coniunx
<verg. aen. 2.674> Haerebat paruumque patri tendebat Iulum:
<verg. aen. 2.675_675>"Si periturus abis, et nos rape in omnia tecum;
<verg. aen. 2.676> Sin aliquam expertus sumptis spem ponis in armis,
<verg. aen. 2.677> Hanc primum tutare domum. Cui paruus Iulus,
<verg. aen. 2.678> Cui pater et coniunx quondam tua dicta relinquor?"
<verg. aen. 2.679> Talia uociferans gemitu tectum omne replebat,
<verg. aen. 2.680_680> Cum subitum dictuque oritur mirabile monstrum.
<verg. aen. 2.681> Namque manus inter maestorumque ora parentum,
<verg. aen. 2.682> Ecce leuis summo de uertice uisus Iuli
<verg. aen. 2.683> Fundere lumen apex, tactuque innoxia mollis
<verg. aen. 2.684> Lambere flamma comas et circum tempora pasci.
<verg. aen. 2.685_685> Nos pauidi trepidare metu crinemque flagrantem
<verg. aen. 2.686> Excutere et sanctos restinguere fontibus ignis.
<verg. aen. 2.687> At pater Anchises oculos ad sidera laetus
<verg. aen. 2.688> Extulit et caelo palmas cum uoce tetendit:
<verg. aen. 2.689>"Iuppiter omnipotens, precibus si flecteris ullis,
<verg. aen. 2.690_690> Aspice nos! Hoc tantum, et si pietate meremur,
<verg. aen. 2.691> Da deinde auxilium, pater, atque haec omina firma."
<verg. aen. 2.692> Vix ea fatus erat senior, subitoque fragore
<verg. aen. 2.693> Intonuit laeuum et de caelo lapsa per umbras
<verg. aen. 2.694> Stella facem ducens multa cum luce cucurrit.
<verg. aen. 2.695_695> Illam summa super labentem culmina tecti
<verg. aen. 2.696> Cernimus Idaea claram se condere silua
<verg. aen. 2.697> Signantemque uias; tum longo limite sulcus
<verg. aen. 2.698> Dat lucem et late circum loca sulphure fumant.
<verg. aen. 2.699> Hic uero uictus genitor se tollit ad auras
<verg. aen. 2.700_700> Adfaturque deos et sanctum sidus adorat.
<verg. aen. 2.701>"Iam iam nulla morast; sequor et qua ducitis adsum,
<verg. aen. 2.702> Di patrii; seruate domum, seruate nepotem.
<verg. aen. 2.703> Vestrum hoc augurium, uestroque in numine Troiast.
<verg. aen. 2.704> Cedo equidem nec, nate, tibi comes ire recuso."
<verg. aen. 2.705_705> Dixerat ille, et iam per moenia clarior ignis
<verg. aen. 2.706> Auditur propiusque aestus incendia uoluunt.
<verg. aen. 2.707>"Ergo age, care pater, ceruici imponere nostrae;
<verg. aen. 2.708> Ipse subibo umeris nec me labor iste grauabit;
<verg. aen. 2.709> Quo res cumque cadent, unum et commune periclum,
<verg. aen. 2.710_710> Vna salus ambobus erit. Mihi paruus Iulus
<verg. aen. 2.711> Sit comes et longe seruet uestigia coniunx.
<verg. aen. 2.712> Vos, famuli, quae dicam animis aduertite uestris.
<verg. aen. 2.713> Est urbe egressis tumulus templumque uetustum
<verg. aen. 2.714> Desertae Cereris iuxtaque antiqua cupressus
<verg. aen. 2.715_715> Religione patrum multos seruata per annos.
<verg. aen. 2.716> Hanc ex diuerso sedem ueniemus in unam.
<verg. aen. 2.717> Tu, genitor, cape sacra manu patriosque penatis;
<verg. aen. 2.718> Me bello e tanto digressum et caede recenti
<verg. aen. 2.719> Attrectare nefas, donec me flumine uiuo
<verg. aen. 2.720_720> Abluero."
<verg. aen. 2.721> Haec fatus latos umeros subiectaque colla
<verg. aen. 2.722> Veste super fuluique insternor pelle leonis
<verg. aen. 2.723> Succedoque oneri; dextrae se paruus Iulus
<verg. aen. 2.724> Implicuit sequiturque patrem non passibus aequis;
<verg. aen. 2.725_725> Pone subit coniunx. Ferimur per opaca locorum,
<verg. aen. 2.726> Et me, quem dudum non ulla iniecta mouebant
<verg. aen. 2.727> Tela neque aduerso glomerati exagmine Grai,
<verg. aen. 2.728> Nunc omnes terrent aurae, sonus excitat omnis
<verg. aen. 2.729> Suspensum et pariter comitique onerique timentem.
<verg. aen. 2.730_730> Iamque propinquabam portis omnemque uidebar
<verg. aen. 2.731> Euasisse uiam, subito cum creber ad auris
<verg. aen. 2.732> Visus adesse pedum sonitus, genitorque per umbram
<verg. aen. 2.733> Prospiciens: "Nate" exclamat "fuge, nate; propinquant.
<verg. aen. 2.734> Ardentis clipeos atque aera micantia cerno."
<verg. aen. 2.735_735> Hic mihi nescio quod trepido male numen amicum
<verg. aen. 2.736> Confusam eripuit mentem. Namque auia cursu
<verg. aen. 2.737> Dum sequor et nota excedo regione uiarum,
<verg. aen. 2.738> Heu misero coniunx fatone erepta Creusa
<verg. aen. 2.739> Substitit, errauitne uia seu lapsa resedit?
<verg. aen. 2.740_740> Incertum; nec post oculis est reddita nostris.
<verg. aen. 2.741> Nec prius amissam respexi animumue reflexi
<verg. aen. 2.742> Quam tumulum antiquae Cereris sedemque sacratam
<verg. aen. 2.743> Venimus: hic demum collectis omnibus una
<verg. aen. 2.744> Defuit et comites natumque uirumque fefellit.
<verg. aen. 2.745_745> Quem non incusaui amens hominumque deorumque,
<verg. aen. 2.746> Aut quid in euersa uidi crudelius urbe?
<verg. aen. 2.747> Ascanium Anchisenque patrem Teucrosque penatis
<verg. aen. 2.748> Commendo sociis et curua ualle recondo;
<verg. aen. 2.749> Ipse urbem repeto et cingor fulgentibus armis.
<verg. aen. 2.750_750> Stat casus renouare omnis omnemque reuerti
<verg. aen. 2.751> Per Troiam et rursus caput obiectare periclis.
<verg. aen. 2.752> Principio muros obscuraque limina portae,
<verg. aen. 2.753> Qua gressum extuleram, repeto et uestigia retro
<verg. aen. 2.754> Obseruata sequor per noctem et lumine lustro.
<verg. aen. 2.755_755> Horror ubique animo, simul ipsa silentia terrent.
<verg. aen. 2.756> Inde domum, si forte pedem, si forte tulisset,
<verg. aen. 2.757> Me refero. Inruerant Danai et tectum omne tenebant.
<verg. aen. 2.758> Ilicet ignis edax summa ad fastigia uento
<verg. aen. 2.759> Voluitur; exsuperant flammae, furit aestus ad auras.
<verg. aen. 2.760_760> Procedo et Priami sedes arcemque reuiso:
<verg. aen. 2.761> Et iam porticibus uacuis Iunonis asylo
<verg. aen. 2.762> Custodes lecti Phoenix et dirus Vlixes
<verg. aen. 2.763> Praedam adseruabant. Huc undique Troia gaza
<verg. aen. 2.764> Incensis erepta adytis mensaeque deorum
<verg. aen. 2.765_765> Crateresque auro solidi captiuaque uestis
<verg. aen. 2.766> Congeritur. Pueri et pauidae longo ordine matres
<verg. aen. 2.767> Stant circum.
<verg. aen. 2.768> Ausus quin etiam uoces iactare per umbram
<verg. aen. 2.769> Impleui clamore uias, maestusque Creusam
<verg. aen. 2.770_770> Nequiquam ingeminans iterumque iterumque uocaui.
<verg. aen. 2.771> Quaerenti et tectis urbis sine fine furenti
<verg. aen. 2.772> Infelix simulacrum atque ipsius umbra Creusae
<verg. aen. 2.773> Visa mihi ante oculos et nota maior imago.
<verg. aen. 2.774> Obstipui steteruntque comae et uox faucibus haesit.
<verg. aen. 2.775_775> Tum sic adfari et curas his demere dictis:
<verg. aen. 2.776>"Quid tantum insano iuuat indulgere dolori,
<verg. aen. 2.777> O dulcis coniunx? non haec sine numine diuum
<verg. aen. 2.778> Eueniunt; nec te comitem hinc portare Creusam
<verg. aen. 2.779> Fas aut ille sinit superi regnator Olympi.
<verg. aen. 2.780_780> Longa tibi exilia et uastum maris aequor arandum:
<verg. aen. 2.781> Et terram Hesperiam uenies, ubi Lydius arua
<verg. aen. 2.782> Inter opima uirum leni fluit agmine Thybris.
<verg. aen. 2.783> Illic res laetae regnumque et regia coniunx
<verg. aen. 2.784> Parta tibi; lacrimas dilectae pelle Creusae.
<verg. aen. 2.785_785> Non ego Myrmidonum sedes Dolopumue superbas
<verg. aen. 2.786> Aspiciam aut Grais seruitum matribus ibo,
<verg. aen. 2.787> Dardanis et diuae Veneris nurus; *et tua coniunx*;
<verg. aen. 2.788> Sed me magna deum genetrix his detinet oris.
<verg. aen. 2.789> Iamque uale et nati serua communis amorem."
<verg. aen. 2.790_790> Haec ubi dicta dedit, lacrimantem et multa uolentem
<verg. aen. 2.791> Dicere deseruit(==DESERUIT) tenuisque recessit in auras.
<verg. aen. 2.792> Ter conatus ibi collo dare bracchia circum;
<verg. aen. 2.793> Ter frustra comprensa manus effugit imago,
<verg. aen. 2.794> Par leuibus uentis uolucrique simillima somno.
<verg. aen. 2.795_795> Sic demum socios consumpta nocte reuiso.
<verg. aen. 2.796> Atque hic ingentem comitum adfluxisse nouorum
<verg. aen. 2.797> Inuenio admirans numerum, matresque uirosque,
<verg. aen. 2.798> Collectam exilio pubem, miserabile uulgus.
<verg. aen. 2.799> Vndique conuenere animis opibusque parati
<verg. aen. 2.800_800> In quascumque uelim pelago deducere terras.
<verg. aen. 2.801> Iamque iugis summae surgebat Lucifer Idae
<verg. aen. 2.802> Ducebatque diem Danaique obsessa tenebant
<verg. aen. 2.803> Limina portarum nec spes opis ulla dabatur.
<verg. aen. 2.804> Cessi et sublato montis genitore petiui.
<verg. aen. 3.1> Postquam res Asiae Priamique euertere gentem
<verg. aen. 3.2> Immeritam uisum superis, ceciditque superbum
<verg. aen. 3.3> Ilium et omnis humo fumat Neptunia Troia,
<verg. aen. 3.4> Diuersa exilia et desertas quaerere terras
<verg. aen. 3.5_5> Auguriis agimur diuum classemque sub ipsa
<verg. aen. 3.6> Antandro et Phrygiae molimur montibus Idae,
<verg. aen. 3.7> Incerti quo fata ferant, ubi sistere detur,
<verg. aen. 3.8> Contrahimusque uiros. uix prima inceperat aestas
<verg. aen. 3.9> Et pater Anchises dare fatis uela iubebat,
<verg. aen. 3.10_10> Litora cum patriae lacrimans portusque relinquo
<verg. aen. 3.11> Et campos ubi Troia fuit. feror exul in altum
<verg. aen. 3.12> Cum sociis natoque penatibus et magnis dis.
<verg. aen. 3.13> Terra procul uastis colitur Mauortia campis
<verg. aen. 3.14>(Thraces arant) acri quondam regnata Lycurgo,
<verg. aen. 3.15_15> Hospitium antiquum Troiae sociique penates
<verg. aen. 3.16> Dum fortuna fuit. feror huc et litore curuo
<verg. aen. 3.17> Moenia prima loco fatis ingressus iniquis
<verg. aen. 3.18> Aeneadasque meo nomen de nomine fingo.
<verg. aen. 3.19> Sacra Dionaeae matri diuisque ferebam
<verg. aen. 3.20_20> Auspicibus coeptorum operum, superoque nitentem
<verg. aen. 3.21> Caelicolum regi mactabam in litore taurum.
<verg. aen. 3.22> Forte fuit iuxta tumulus, quo cornea summo
<verg. aen. 3.23> Virgulta et densis hastilibus horrida myrtus.
<verg. aen. 3.24> Accessi uiridemque ab humo conuellere siluam
<verg. aen. 3.25_25> Conatus, ramis tegerem ut frondentibus aras,
<verg. aen. 3.26> Horrendum et dictu uideo mirabile monstrum.
<verg. aen. 3.27> Nam quae prima solo ruptis radicibus arbos
<verg. aen. 3.28> Vellitur, huic atro liquuntur sanguine guttae
<verg. aen. 3.29> Et terram tabo maculant. mihi frigidus horror
<verg. aen. 3.30_30> Membra quatit gelidusque coit formidine sanguis.
<verg. aen. 3.31> Rursus et alterius lentum conuellere uimen
<verg. aen. 3.32> Insequor et causas penitus temptare latentis:
<verg. aen. 3.33> Ater et alterius sequitur de cortice sanguis.
<verg. aen. 3.34> Multa mouens animo Nymphas uenerabar agrestis
<verg. aen. 3.35_35> Gradiuumque patrem, Geticis qui praesidet aruis,
<verg. aen. 3.36> Rite secundarent uisus omenque leuarent.
<verg. aen. 3.37> Tertia sed postquam maiore hastilia nisu
<verg. aen. 3.38> Aggredior genibusque aduersae obluctor harenae
<verg. aen. 3.39>(Eloquar an sileam?) gemitus lacrimabilis imo
<verg. aen. 3.40_40> Auditur tumulo et uox reddita fertur ad auris:
<verg. aen. 3.41>"Quid miserum, Aenea, laceras? iam parce sepulto,
<verg. aen. 3.42> Parce pias scelerare manus. non me tibi Troia
<verg. aen. 3.43> Externum tulit aut cruor hic de stipite manat.
<verg. aen. 3.44> Heu fuge crudelis terras, fuge litus auarum:
<verg. aen. 3.45_45> Nam Polydorus ego. hic confixum ferrea texit
<verg. aen. 3.46> Telorum seges et iaculis increuit acutis."
<verg. aen. 3.47> Tum uero ancipiti mentem formidine pressus
<verg. aen. 3.48> Obstipui steteruntque comae et uox faucibus haesit.
<verg. aen. 3.49> Hunc Polydorum auri quondam cum pondere magno
<verg. aen. 3.50_50> Infelix Priamus furtim mandarat alendum
<verg. aen. 3.51> Threicio regi, cum iam diffideret armis
<verg. aen. 3.52> Dardaniae cingique urbem obsidione uideret.
<verg. aen. 3.53> Ille, ut opes fractae Teucrum et Fortuna recessit,
<verg. aen. 3.54> Res Agamemnonias uictriciaque arma secutus
<verg. aen. 3.55_55> Fas omne abrumpit: Polydorum obtruncat, et auro
<verg. aen. 3.56> Vi potitur. quid non mortalia pectora cogis,
<verg. aen. 3.57> Auri sacra fames! postquam pauor ossa reliquit,
<verg. aen. 3.58> Delectos populi ad proceres primumque parentem
<verg. aen. 3.59> Monstra deum refero, et quae sit sententia posco.
<verg. aen. 3.60_60> Omnibus idem animus, scelerata excedere terra,
<verg. aen. 3.61> Linqui pollutum hospitium et dare classibus Austros.
<verg. aen. 3.62> Ergo instauramus Polydoro funus: et ingens
<verg. aen. 3.63> Aggeritur tumulo tellus; stant manibus arae,
<verg. aen. 3.64> Caeruleis maestae uittis atraque cupresso,
<verg. aen. 3.65_65> Et circum Iliades crinem de more solutae;
<verg. aen. 3.66> Inferimus tepido spumantia cymbia lacte
<verg. aen. 3.67> Sanguinis et sacri pateras animamque sepulcro
<verg. aen. 3.68> Condimus et magna supremum uoce ciemus.
<verg. aen. 3.69> Inde ubi prima fides pelago, placataque uenti
<verg. aen. 3.70_70> Dant maria et lenis crepitans uocat Auster in altum,
<verg. aen. 3.71> Deducunt socii nauis et litora complent.
<verg. aen. 3.72> Prouehimur portu terraeque urbesque recedunt.
<verg. aen. 3.73> Sacra mari colitur medio gratissima tellus
<verg. aen. 3.74> Nereidum matri et Neptuno Aegaeo,
<verg. aen. 3.75_75> Quam pius arquitenens oras et litora circum
<verg. aen. 3.76> Errantem Mycono e celsa Gyaroque reuinxit,
<verg. aen. 3.77> Immotamque coli dedit et contemnere uentos.
<verg. aen. 3.78> Huc feror: haec fessos tuto placidissima portu
<verg. aen. 3.79> Accipit. egressi ueneramur Apollinis urbem.
<verg. aen. 3.80_80> Rex Anius, rex idem hominum Phoebique sacerdos,
<verg. aen. 3.81> Vittis et sacra redimitus tempora lauro
<verg. aen. 3.82> Occurrit; ueterem Anchisen adgnouit amicum.
<verg. aen. 3.83> Iungimus hospitio dextras et tecta subimus.
<verg. aen. 3.84> Templa dei saxo uenerabar structa uetusto:
<verg. aen. 3.85_85>"Da propriam, Thymbraee, domum; da moenia fessis
<verg. aen. 3.86> Et genus et mansuram urbem; serua altera Troiae
<verg. aen. 3.87> Pergama, reliquias Danaum atque immitis Achilli.
<verg. aen. 3.88> Quem sequimur? quoue ire iubes? ubi ponere sedes?
<verg. aen. 3.89> Da, pater, augurium atque animis illabere nostris."
<verg. aen. 3.90_90> Vix ea fatus eram: tremere omnia uisa repente,
<verg. aen. 3.91> Liminaque laurusque dei totusque moueri
<verg. aen. 3.92> Mons circum et mugire adytis cortina reclusis.
<verg. aen. 3.93> Summissi petimus terram; uox fertur ad auris:
<verg. aen. 3.94>"Dardanidae duri, quae uos a stirpe parentum
<verg. aen. 3.95_95> Prima tulit tellus, eadem uos ubere laeto
<verg. aen. 3.96> Accipiet reduces. antiquam exquirite matrem.
<verg. aen. 3.97> Hic domus Aeneae cunctis dominabitur oris
<verg. aen. 3.98> Et nati natorum et qui nascentur ab illis."
<verg. aen. 3.99> Haec Phoebus; mixtoque ingens exorta tumultu
<verg. aen. 3.100_100> Laetitia, et cuncti quae sint ea moenia quaerunt,
<verg. aen. 3.101> Quo Phoebus uocet errantis iubeatque reuerti.
<verg. aen. 3.102> Tum genitor ueterum uoluens monimenta uirorum
<verg. aen. 3.103>"Audite, o proceres," ait "et spes discite uestras.
<verg. aen. 3.104> Creta Iouis magni medio iacet insula ponto,
<verg. aen. 3.105_105> Mons Idaeus ubi et gentis cunabula nostrae.
<verg. aen. 3.106> Centum urbes habitant magnas, uberrima regna,
<verg. aen. 3.107> Maximus unde pater, si rite audita recordor,
<verg. aen. 3.108> Teucrus Rhoeteas primum est aduectus in oras,
<verg. aen. 3.109> Optauitque locum regno. nondum Ilium et arces
<verg. aen. 3.110_110> Pergameae steterant; habitabant uallibus imis.
<verg. aen. 3.111> Hinc mater cultrix Cybeli Corybantiaque aera
<verg. aen. 3.112> Idaeumque nemus, hinc fida silentia sacris,
<verg. aen. 3.113> Et iuncti currum dominae subiere leones.
<verg. aen. 3.114> Ergo agite et diuum ducunt qua iussa sequamur:
<verg. aen. 3.115_115> Placemus uentos et Gnosia regna petamus.
<verg. aen. 3.116> Nec longo distant cursu: modo Iuppiter adsit,
<verg. aen. 3.117> Tertia lux classem Cretaeis sistet in oris."
<verg. aen. 3.118> Sic fatus meritos aris mactauit honores,
<verg. aen. 3.119> Taurum Neptuno, taurum tibi, pulcher Apollo,
<verg. aen. 3.120_120> Nigram Hiemi pecudem, Zephyris felicibus albam.
<verg. aen. 3.121> Fama uolat pulsum regnis cessisse paternis
<verg. aen. 3.122> Idomenea ducem, desertaque litora Cretae,
<verg. aen. 3.123> Hoste uacare domum sedesque astare relictas.
<verg. aen. 3.124> Linquimus Ortygiae portus pelagoque uolamus
<verg. aen. 3.125_125> Bacchatamque iugis Naxum uiridemque Donusam,
<verg. aen. 3.126> Olearum niueamque Parum sparsasque per aequor
<verg. aen. 3.127> Cycladas et crebris legimus freta concita terris.
<verg. aen. 3.128> Nauticus exoritur uario certamine clamor:
<verg. aen. 3.129> Hortantur socii Cretam proauosque petamus.
<verg. aen. 3.130_130> Prosequitur surgens a puppi uentus euntis,
<verg. aen. 3.131> Et tandem antiquis Curetum adlabimur oris.
<verg. aen. 3.132> Ergo auidus muros optatae molior urbis
<verg. aen. 3.133> Pergameamque uoco, et laetam cognomine gentem
<verg. aen. 3.134> Hortor amare focos arcemque attollere tectis.
<verg. aen. 3.135_135> Iamque fere sicco subductae litore puppes;
<verg. aen. 3.136> Conubiis aruisque nouis operata iuuentus;
<verg. aen. 3.137> Iura domosque dabam: subito cum tabida membris
<verg. aen. 3.138> Corrupto caeli tractu miserandaque uenit
<verg. aen. 3.139> Arboribusque satisque lues et letifer annus.
<verg. aen. 3.140_140> Linquebant dulcis animas aut aegra trahebant
<verg. aen. 3.141> Corpora; tum sterilis exurere Sirius agros,
<verg. aen. 3.142> Arebant herbae et uictum seges aegra negabat.
<verg. aen. 3.143> Rursus ad oraclum Ortygiae Phoebumque remenso
<verg. aen. 3.144> Hortatur pater ire mari ueniamque precari,
<verg. aen. 3.145_145> Quam fessis finem rebus ferat, unde laborum
<verg. aen. 3.146> Temptare auxilium iubeat, quo uertere cursus.
<verg. aen. 3.147> Nox erat et terris animalia somnus habebat:
<verg. aen. 3.148> Effigies sacrae diuum Phrygiique penates,
<verg. aen. 3.149> Quos mecum a Troia mediisque ex ignibus urbis
<verg. aen. 3.150_150> Extuleram, uisi ante oculos astare iacentis
<verg. aen. 3.151> In somnis multo manifesti lumine, qua se
<verg. aen. 3.152> Plena per insertas fundebat luna fenestras;
<verg. aen. 3.153> Tum sic affari et curas his demere dictis:
<verg. aen. 3.154>"Quod tibi delato Ortygiam dicturus Apollo est,
<verg. aen. 3.155_155> Hic canit et tua nos en ultro ad limina mittit.
<verg. aen. 3.156> Nos te Dardania incensa tuaque arma secuti,
<verg. aen. 3.157> Nos tumidum sub te permensi classibus aequor,
<verg. aen. 3.158> Idem uenturos tollemus in astra nepotes
<verg. aen. 3.159> Imperiumque urbi dabimus. tu moenia magnis
<verg. aen. 3.160_160> Magna para longumque fugae ne linque laborem.
<verg. aen. 3.161> Mutandae sedes. non haec tibi litora suasit
<verg. aen. 3.162> Delius aut Cretae iussit considere Apollo.
<verg. aen. 3.163> Est locus, Hesperiam Grai cognomine dicunt,
<verg. aen. 3.164> Terra antiqua potens armis atque ubere glebae;
<verg. aen. 3.165_165> Oenotri coluere uiri; nunc fama minores
<verg. aen. 3.166> Italiam dixisse ducis de nomine gentem:
<verg. aen. 3.167> Hae nobis propriae sedes, hinc Dardanus ortus
<verg. aen. 3.168> Iasiusque pater, genus a quo principe nostrum.
<verg. aen. 3.169> Surge age et haec laetus longaeuo dicta parenti
<verg. aen. 3.170_170> Haud dubitanda refer: Corythum terrasque requirat
<verg. aen. 3.171> Ausonias: Dictaea negat tibi Iuppiter arua."
<verg. aen. 3.172> Talibus attonitus uisis et uoce deorum
<verg. aen. 3.173>(Nec sopor illud erat, sed coram agnoscere uultus
<verg. aen. 3.174> Velatasque comas praesentiaque ora uidebar;
<verg. aen. 3.175_175> Tum gelidus toto manabat corpore sudor)
<verg. aen. 3.176> Corripio e stratis corpus tendoque supinas
<verg. aen. 3.177> Ad caelum cum uoce manus et munera libo
<verg. aen. 3.178> Intemerata focis. perfecto laetus honore
<verg. aen. 3.179> Anchisen facio certum remque ordine pando.
<verg. aen. 3.180_180> Agnouit prolem ambiguam geminosque parentis,
<verg. aen. 3.181> Seque nouo ueterum deceptum errore locorum.
<verg. aen. 3.182> Tum memorat: "nate, Iliacis exercite fatis,
<verg. aen. 3.183> Sola mihi talis casus Cassandra canebat.
<verg. aen. 3.184> Nunc repeto haec generi portendere debita nostro
<verg. aen. 3.185_185> Et saepe Hesperiam, saepe Itala regna uocare.
<verg. aen. 3.186> Sed quis ad Hesperiae uenturos litora Teucros
<verg. aen. 3.187> Crederet? aut quem tum uates Cassandra moueret?
<verg. aen. 3.188> Cedamus Phoebo et moniti meliora sequamur."
<verg. aen. 3.189> Sic ait, et cuncti dicto paremus ouantes.
<verg. aen. 3.190_190> Hanc quoque deserimus sedem paucisque relictis
<verg. aen. 3.191> Vela damus uastumque caua trabe currimus aequor.
<verg. aen. 3.192> Postquam altum tenuere rates nec iam amplius ullae
<verg. aen. 3.193> Apparent terrae, caelum undique et undique pontus,
<verg. aen. 3.194> Tum mihi caeruleus supra caput astitit imber
<verg. aen. 3.195_195> Noctem hiememque ferens, et inhorruit unda tenebris.
<verg. aen. 3.196> Continuo uenti uoluunt mare magnaque surgunt
<verg. aen. 3.197> Aequora, dispersi iactamur gurgite uasto;
<verg. aen. 3.198> Inuoluere diem nimbi et nox umida caelum
<verg. aen. 3.199> Abstulit, ingeminant abrupti nubibus ignes.
<verg. aen. 3.200_200> Excutimur cursu et caecis erramus in undis.
<verg. aen. 3.201> Ipse diem noctemque negat discernere caelo
<verg. aen. 3.202> Nec meminisse uiae media Palinurus in unda
<verg. aen. 3.203> Tris adeo incertos caeca caligine soles
<verg. aen. 3.204> Erramus pelago, totidem sine sidere noctes.
<verg. aen. 3.205_205> Quarto terra die primum se attollere tandem
<verg. aen. 3.206> Visa, aperire procul montis ac uoluere(==VOLVERE) fumum.
<verg. aen. 3.207> Vela cadunt, remis insurgimus; haud mora, nautae
<verg. aen. 3.208> Adnixi torquent spumas et caerula uerrunt.
<verg. aen. 3.209> Seruatum ex undis Strophadum me litora primum
<verg. aen. 3.210_210> Excipiunt. Strophades Graio stant nomine dictae
<verg. aen. 3.211> Insulae Ionio in magno, quas dira Celaeno
<verg. aen. 3.212> Harpyiaeque colunt aliae, Phineia postquam
<verg. aen. 3.213> Clausa domus mensasque metu liquere priores.
<verg. aen. 3.214> Tristius haud illis monstrum, nec saeuior ulla
<verg. aen. 3.215_215> Pestis et ira deum Stygiis sese extulit undis.
<verg. aen. 3.216> Virginei uolucrum uultus, foedissima uentris
<verg. aen. 3.217> Proluuies uncaeque manus et pallida semper
<verg. aen. 3.218> Ora fame. ********************************
<verg. aen. 3.219> Huc ubi delati portus intrauimus, ecce
<verg. aen. 3.220_220> Laeta boum passim campis armenta uidemus
<verg. aen. 3.221> Caprigenumque pecus nullo custode per herbas.
<verg. aen. 3.222> Irruimus ferro et diuos ipsumque uocamus
<verg. aen. 3.223> In partem praedamque Iouem; tum litore curuo
<verg. aen. 3.224> Exstruimusque toros dapibusque epulamur opimis.
<verg. aen. 3.225_225> At subitae horrifico lapsu de montibus adsunt
<verg. aen. 3.226> Harpyiae et magnis quatiunt clangoribus alas,
<verg. aen. 3.227> Diripiuntque dapes contactuque omnia foedant
<verg. aen. 3.228> Immundo; tum uox taetrum dira inter odorem.
<verg. aen. 3.229> Rursum in secessu longo sub rupe cauata
<verg. aen. 3.230_230> Arboribus clausam circum atque horrentibus umbris
<verg. aen. 3.231> Instruimus mensas arisque reponimus ignem;
<verg. aen. 3.232> Rursum ex diuerso caeli caecisque latebris
<verg. aen. 3.233> Turba sonans praedam pedibus circumuolat uncis,
<verg. aen. 3.234> Polluit ore dapes. sociis tunc arma capessant
<verg. aen. 3.235_235> Edico, et dira bellum cum gente gerendum.
<verg. aen. 3.236> Haud secus ac iussi faciunt tectosque per herbam
<verg. aen. 3.237> Disponunt ensis et scuta latentia condunt.
<verg. aen. 3.238> Ergo ubi delapsae sonitum per curua dedere
<verg. aen. 3.239> Litora, dat signum specula Misenus ab alta
<verg. aen. 3.240_240> Aere cauo. inuadunt socii et noua proelia temptant,
<verg. aen. 3.241> Obscenas pelagi ferro foedare uolucris.
<verg. aen. 3.242> Sed neque uim plumis ullam nec uulnera tergo
<verg. aen. 3.243> Accipiunt, celerique fuga sub sidera lapsae
<verg. aen. 3.244> Semessam praedam et uestigia foeda relinquunt.
<verg. aen. 3.245_245> Vna in praecelsa consedit rupe Celaeno,
<verg. aen. 3.246> Infelix uates, rumpitque hanc pectore uocem:
<verg. aen. 3.247>"Bellum etiam pro caede boum stratisque iuuencis,
<verg. aen. 3.248> Laomedontiadae, bellumne inferre paratis
<verg. aen. 3.249> Et patrio Harpyias insontis pellere regno?
<verg. aen. 3.250_250> Accipite ergo animis atque haec mea figite dicta,
<verg. aen. 3.251> Quae Phoebo pater omnipotens, mihi Phoebus Apollo
<verg. aen. 3.252> Praedixit, uobis Furiarum ego maxima pando.
<verg. aen. 3.253> Italiam cursu petitis uentisque uocatis:
<verg. aen. 3.254> Ibitis Italiam portusque intrare licebit.
<verg. aen. 3.255_255> Sed non ante datam cingetis moenibus urbem
<verg. aen. 3.256> Quam uos dira fames nostraeque iniuria caedis
<verg. aen. 3.257> Ambesas subigat malis absumere mensas."
<verg. aen. 3.258> Dixit, et in siluam pennis ablata refugit.
<verg. aen. 3.259> At sociis subita gelidus formidine sanguis
<verg. aen. 3.260_260> Deriguit: cecidere animi, nec iam amplius armis,
<verg. aen. 3.261> Sed uotis precibusque iubent exposcere pacem,
<verg. aen. 3.262> Siue deae seu sint dirae obscenaeque uolucres.
<verg. aen. 3.263> Et pater Anchises passis de litore palmis
<verg. aen. 3.264> Numina magna uocat meritosque indicit honores:
<verg. aen. 3.265_265>"Di, prohibete minas; di, talem auertite casum
<verg. aen. 3.266> Et placidi seruate pios." tum litore funem
<verg. aen. 3.267> Deripere excussosque iubet laxare rudentis.
<verg. aen. 3.268> Tendunt uela Noti: fugimus spumantibus undis
<verg. aen. 3.269> Qua cursum uentusque gubernatorque uocabat.
<verg. aen. 3.270_270> Iam medio apparet fluctu nemorosa Zacynthos
<verg. aen. 3.271> Dulichiumque Sameque et Neritos ardua saxis.
<verg. aen. 3.272> Effugimus scopulos Ithacae, Laertia regna,
<verg. aen. 3.273> Et terram altricem saeui exsecramur Vlixi.
<verg. aen. 3.274> Mox et Leucatae nimbosa cacumina montis
<verg. aen. 3.275_275> Et formidatus nautis aperitur Apollo.
<verg. aen. 3.276> Hunc petimus fessi et paruae succedimus urbi;
<verg. aen. 3.277> Ancora de prora iacitur, stant litore puppes.
<verg. aen. 3.278> Ergo insperata tandem tellure potiti
<verg. aen. 3.279> Lustramurque Ioui uotisque incendimus aras,
<verg. aen. 3.280_280> Actiaque Iliacis celebramus litora ludis.
<verg. aen. 3.281> Exercent patrias oleo labente palaestras
<verg. aen. 3.282> Nudati socii: iuuat euasisse tot urbes
<verg. aen. 3.283> Argolicas mediosque fugam tenuisse per hostis.
<verg. aen. 3.284> Interea magnum sol circumuoluitur annum
<verg. aen. 3.285_285> Et glacialis hiems Aquilonibus asperat undas:
<verg. aen. 3.286> Aere cauo clipeum, magni gestamen Abantis,
<verg. aen. 3.287> Postibus aduersis figo et rem carmine signo:
<verg. aen. 3.288> AENEAS HAEC DE DANAIS VICTORIBVS ARMA.
<verg. aen. 3.289> Linquere tum portus iubeo et considere transtris.
<verg. aen. 3.290_290> Certatim socii feriunt mare et aequora uerrunt.
<verg. aen. 3.291> Protinus aerias Phaeacum abscondimus arces
<verg. aen. 3.292> Litoraque Epiri legimus portuque subimus
<verg. aen. 3.293> Chaonio et celsam Buthroti accedimus urbem.
<verg. aen. 3.294> Hic incredibilis rerum fama occupat auris,
<verg. aen. 3.295_295> Priamiden Helenum Graias regnare per urbis
<verg. aen. 3.296> Coniugio Aeacidae Pyrrhi sceptrisque potitum,
<verg. aen. 3.297> Et patrio Andromachen iterum cessisse marito.
<verg. aen. 3.298> Obstipui miroque incensum pectus amore
<verg. aen. 3.299> Compellare uirum et casus cognoscere tantos.
<verg. aen. 3.300_300> Progredior portu classis et litora linquens,
<verg. aen. 3.301> Sollemnis cum forte dapes et tristia dona
<verg. aen. 3.302> Ante urbem in luco falsi Simoentis ad undam
<verg. aen. 3.303> Libabat cineri Andromache manisque uocabat
<verg. aen. 3.304> Hectoreum ad tumulum, uiridi quem caespite inanem
<verg. aen. 3.305_305> Et geminas, causam lacrimis, sacrauerat aras.
<verg. aen. 3.306> Vt me conspexit uenientem et Troia circum
<verg. aen. 3.307> Arma amens uidit, magnis exterrita monstris
<verg. aen. 3.308> Deriguit uisu in medio, calor ossa reliquit;
<verg. aen. 3.309> Labitur et longo uix tandem tempore fatur:
<verg. aen. 3.310_310>"Verane te facies, uerus mihi nuntius affers,
<verg. aen. 3.311> Nate dea? uiuisne? aut, si lux alma recessit,
<verg. aen. 3.312> Hector ubi est?" dixit, lacrimasque effudit et omnem
<verg. aen. 3.313> Impleuit clamore locum. uix pauca furenti
<verg. aen. 3.314> Subicio et raris turbatus uocibus hisco:
<verg. aen. 3.315_315>"Viuo equidem uitamque extrema per omnia duco;
<verg. aen. 3.316> Ne dubita, nam uera uides. ********************
<verg. aen. 3.317> Heu! quis te casus deiectam coniuge tanto
<verg. aen. 3.318> Excipit, aut quae digna satis fortuna reuisit,
<verg. aen. 3.319> Hectoris Andromachen? Pyrrhin conubia seruas?"
<verg. aen. 3.320_320> Deiecit uultum et demissa uoce locutast:
<verg. aen. 3.321>"O felix una ante alias Priameia uirgo,
<verg. aen. 3.322> Hostilem ad tumulum Troiae sub moenibus altis
<verg. aen. 3.323> Iussa mori, quae sortitus non pertulit ullos
<verg. aen. 3.324> Nec uictoris eri tetigit captiua cubile!
<verg. aen. 3.325_325> Nos patria incensa diuersa per aequora uectae
<verg. aen. 3.326> Stirpis Achilleae fastus iuuenemque superbum
<verg. aen. 3.327> Seruitio enixae tulimus; qui deinde secutus
<verg. aen. 3.328> Ledaeam Hermionen Lacedaemoniosque hymenaeos
<verg. aen. 3.329> Me famulo famulamque Heleno transmisit habendam.
<verg. aen. 3.330_330> Ast illum ereptae magno flammatus amore
<verg. aen. 3.331> Coniugis et scelerum furiis agitatus Orestes
<verg. aen. 3.332> Excipit incautum patriasque obtruncat ad aras.
<verg. aen. 3.333> Morte Neoptolemi regnorum reddita cessit
<verg. aen. 3.334> Pars Heleno, qui Chaonios cognomine campos
<verg. aen. 3.335_335> Chaoniamque omnem Troiano a Chaone dixit,
<verg. aen. 3.336> Pergamaque Iliacamque iugis hanc addidit arcem.
<verg. aen. 3.337> Sed tibi qui cursum uenti, quae fata dedere?
<verg. aen. 3.338> Aut quisnam ignarum nostris deus appulit oris?
<verg. aen. 3.339> Quid puer Ascanius? superatne et uescitur aura?
<verg. aen. 3.340_340> Quem tibi iam Troia *************************
<verg. aen. 3.341> Ecqua tamen puerost amissae cura parentis?
<verg. aen. 3.342> Ecquid in antiquam uirtutem animosque uirilis
<verg. aen. 3.343> Et pater Aeneas et auunculus excitat Hector?"
<verg. aen. 3.344> Talia fundebat lacrimans longosque ciebat
<verg. aen. 3.345_345> Incassum fletus, cum sese a moenibus heros
<verg. aen. 3.346> Priamides multis Helenus comitantibus affert,
<verg. aen. 3.347> Agnoscitque suos laetusque ad limina ducit,
<verg. aen. 3.348> Et multum lacrimas uerba inter singula fundit.
<verg. aen. 3.349> Procedo et paruam Troiam simulataque magnis
<verg. aen. 3.350_350> Pergama et arentem Xanthi cognomine riuum
<verg. aen. 3.351> Agnosco, Scaeaeque amplector limina portae.
<verg. aen. 3.352> Nec non et Teucri socia simul urbe fruuntur.
<verg. aen. 3.353> Illos porticibus rex accipiebat in amplis:
<verg. aen. 3.354> Aulai medio libabant pocula Bacchi
<verg. aen. 3.355_355> Impositis auro dapibus, paterasque tenebant.
<verg. aen. 3.356> Iamque dies alterque dies processit, et aurae
<verg. aen. 3.357> Vela uocant tumidoque inflatur carbasus austro:
<verg. aen. 3.358> His uatem aggredior dictis ac talia quaeso:
<verg. aen. 3.359>"Troiugena, interpres diuum, qui numina Phoebi,
<verg. aen. 3.360_360> Qui tripodas, Clarii et laurus, qui sidera sentis
<verg. aen. 3.361> Et uolucrum linguas et praepetis omina pennae,
<verg. aen. 3.362> Fare age (namque omnis cursum mihi prospera dixit
<verg. aen. 3.363> Religio, et cuncti suaserunt numine diui
<verg. aen. 3.364> Italiam petere et terras temptare repostas;
<verg. aen. 3.365_365> Sola nouum dictuque nefas Harpyia Celaeno
<verg. aen. 3.366> Prodigium canit et tristis denuntiat iras
<verg. aen. 3.367> Obscenamque famem) quae prima pericula uito?
<verg. aen. 3.368> Quidue sequens tantos possim superare labores?"
<verg. aen. 3.369> Hic Helenus caesis primum de more iuuencis
<verg. aen. 3.370_370> Exorat pacem diuum uittasque resoluit
<verg. aen. 3.371> Sacrati capitis, meque ad tua limina, Phoebe,
<verg. aen. 3.372> Ipse manu multo suspensum numine ducit,
<verg. aen. 3.373> Atque haec deinde canit diuino ex ore sacerdos:
<verg. aen. 3.374>"Nate dea (nam te maioribus ire per altum
<verg. aen. 3.375_375> Auspiciis manifesta fides, sic fata deum rex
<verg. aen. 3.376> Sortitur uoluitque(==VOLVITQVE) uices, is uertitur ordo),
<verg. aen. 3.377> Pauca tibi e multis, quo tutior hospita lustres
<verg. aen. 3.378> Aequora et Ausonio possis considere portu,
<verg. aen. 3.379> Expediam dictis: prohibent nam cetera Parcae
<verg. aen. 3.380_380> Scire Helenum farique uetat Saturnia Iuno.
<verg. aen. 3.381> Principio Italiam, quam tu iam rere propinquam
<verg. aen. 3.382> Vicinosque, ignare, paras inuadere portus,
<verg. aen. 3.383> Longa procul longis uia diuidit inuia terris.
<verg. aen. 3.384> Ante et Trinacria lentandus remus in unda
<verg. aen. 3.385_385> Et salis Ausonii lustrandum nauibus aequor
<verg. aen. 3.386> Infernique lacus Aeaeaeque insula Circae,
<verg. aen. 3.387> Quam tuta possis urbem componere terra.
<verg. aen. 3.388> Signa tibi dicam, tu condita mente teneto:
<verg. aen. 3.389> Cum tibi sollicito secreti ad fluminis undam
<verg. aen. 3.390_390> Litoreis ingens inuenta sub ilicibus sus
<verg. aen. 3.391> Triginta capitum fetus enixa iacebit,
<verg. aen. 3.392> Alba, solo recubans, albi circum ubera nati,
<verg. aen. 3.393> Is locus urbis erit, requies ea certa laborum.
<verg. aen. 3.394> Nec tu mensarum morsus horresce futuros:
<verg. aen. 3.395_395> Fata uiam inuenient aderitque uocatus Apollo.
<verg. aen. 3.396> Has autem terras Italique hanc litoris oram,
<verg. aen. 3.397> Proxima quae nostri perfunditur aequoris aestu,
<verg. aen. 3.398> Effuge; cuncta malis habitantur moenia Grais.
<verg. aen. 3.399> Hic et Narycii posuerunt moenia Locri,
<verg. aen. 3.400_400> Et Sallentinos obsedit milite campos
<verg. aen. 3.401> Lyctius Idomeneus; hic illa ducis Meliboei
<verg. aen. 3.402> Parua Philoctetae subnixa Petelia muro.
<verg. aen. 3.403> Quin ubi transmissae steterint trans aequora classes
<verg. aen. 3.404> Et positis aris iam uota in litore solues,
<verg. aen. 3.405_405> Purpureo uelare comas adopertus amictu,
<verg. aen. 3.406> Ne qua inter sanctos ignis in honore deorum
<verg. aen. 3.407> Hostilis facies occurrat et omina turbet.
<verg. aen. 3.408> Hunc socii morem sacrorum, hunc ipse teneto;
<verg. aen. 3.409> Hac casti maneant in religione nepotes.
<verg. aen. 3.410_410> Ast ubi digressum Siculae te admouerit orae
<verg. aen. 3.411> Ventus, et angusti rarescent claustra Pelori,
<verg. aen. 3.412> Laeua tibi tellus et longo laeua petantur
<verg. aen. 3.413> Aequora circuitu; dextrum fuge litus et undas.
<verg. aen. 3.414> Haec loca ui quondam et uasta conuulsa ruina
<verg. aen. 3.415_415>(Tantum aeui longinqua ualet mutare uetustas)
<verg. aen. 3.416> Dissiluisse ferunt, cum protinus utraque tellus
<verg. aen. 3.417> Vna foret: uenit medio ui pontus et undis
<verg. aen. 3.418> Hesperium Siculo latus abscidit, aruaque et urbes
<verg. aen. 3.419> Litore diductas angusto interluit aestu.
<verg. aen. 3.420_420> Dextrum Scylla latus, laeuum implacata Charybdis
<verg. aen. 3.421> Obsidet, atque imo barathri ter gurgite uastos
<verg. aen. 3.422> Sorbet in abruptum fluctus rursusque sub auras
<verg. aen. 3.423> Erigit alternos, et sidera uerberat unda.
<verg. aen. 3.424> At Scyllam caecis cohibet spelunca latebris
<verg. aen. 3.425_425> Ora exsertantem et nauis in saxa trahentem.
<verg. aen. 3.426> Prima hominis facies et pulchro pectore uirgo
<verg. aen. 3.427> Pube tenus, postrema immani corpore pistrix
<verg. aen. 3.428> Delphinum caudas utero commissa luporum.
<verg. aen. 3.429> Praestat Trinacrii metas lustrare Pachyni
<verg. aen. 3.430_430> Cessantem, longos et circumflectere cursus,
<verg. aen. 3.431> Quam semel informem uasto uidisse sub antro
<verg. aen. 3.432> Scyllam et caeruleis canibus resonantia saxa.
<verg. aen. 3.433> Praeterea, si qua est Heleno prudentia uati,
<verg. aen. 3.434> Si qua fides, animum si ueris implet Apollo,
<verg. aen. 3.435_435> Vnum illud tibi, nate dea, proque omnibus unum
<verg. aen. 3.436> Praedicam et repetens iterumque iterumque monebo,
<verg. aen. 3.437> Iunonis magnae primum prece numen adora,
<verg. aen. 3.438> Iunoni cane uota libens dominamque potentem
<verg. aen. 3.439> Supplicibus supera donis: sic denique uictor
<verg. aen. 3.440_440> Trinacria finis Italos mittere relicta.
<verg. aen. 3.441> Huc ubi delatus Cumaeam accesseris urbem
<verg. aen. 3.442> Diuinosque lacus et Auerna sonantia siluis,
<verg. aen. 3.443> Insanam uatem aspicies, quae rupe sub ima
<verg. aen. 3.444> Fata canit foliisque notas et nomina mandat.
<verg. aen. 3.445_445> Quaecumque in foliis descripsit carmina uirgo
<verg. aen. 3.446> Digerit in numerum atque antro seclusa relinquit:
<verg. aen. 3.447> Illa manent immota locis neque ab ordine cedunt.
<verg. aen. 3.448> Verum eadem, uerso tenuis cum cardine uentus
<verg. aen. 3.449> Impulit et teneras turbauit ianua frondes,
<verg. aen. 3.450_450> Numquam deinde cauo uolitantia prendere saxo
<verg. aen. 3.451> Nec reuocare situs aut iungere carmina curat.
<verg. aen. 3.452> Inconsulti abeunt sedemque odere Sibyllae.
<verg. aen. 3.453> Hic tibi ne qua morae fuerint dispendia tanti,
<verg. aen. 3.454> Quamuis increpitent socii et ui cursus in altum
<verg. aen. 3.455_455> Vela uocet, possisque sinus implere secundos,
<verg. aen. 3.456> Quin adeas uatem precibusque oracula poscas,
<verg. aen. 3.457> Ipsa canat uocemque uolens atque ora resoluat.
<verg. aen. 3.458> Illa tibi Italiae populos uenturaque bella
<verg. aen. 3.459> Et quo quemque modo fugiasque ferasque laborem
<verg. aen. 3.460_460> Expediet, cursusque dabit uenerata secundos.
<verg. aen. 3.461> Haec sunt quae nostra liceat te uoce moneri.
<verg. aen. 3.462> Vade age et ingentem factis fer ad aethera Troiam."
<verg. aen. 3.463> Quae postquam uates sic ore effatus amico est,
<verg. aen. 3.464> Dona dehinc auro grauia sectoque elephanto
<verg. aen. 3.465_465> Imperat ad nauis ferri, stipatque carinis
<verg. aen. 3.466> Ingens argentum Dodonaeosque lebetas,
<verg. aen. 3.467> Loricam consertam hamis auroque trilicem,
<verg. aen. 3.468> Et conum insignis galeae cristasque comantis,
<verg. aen. 3.469> Arma Neoptolemi. sunt et sua dona parenti.
<verg. aen. 3.470_470> Addit equos, additque duces, *****************
<verg. aen. 3.471> Remigium supplet, socios simul instruit armis.
<verg. aen. 3.472> Interea classem uelis aptare iubebat
<verg. aen. 3.473> Anchises, fieret uento mora ne qua ferenti.
<verg. aen. 3.474> Quem Phoebi interpres multo compellat honore:
<verg. aen. 3.475_475>"Coniugio, Anchisa, Veneris dignate superbo,
<verg. aen. 3.476> Cura deum, bis Pergameis erepte ruinis,
<verg. aen. 3.477> Ecce tibi Ausoniae tellus: hanc arripe uelis.
<verg. aen. 3.478> Et tamen hanc pelago praeterlabare necessest:
<verg. aen. 3.479> Ausoniae pars illa procul quam pandit Apollo.
<verg. aen. 3.480_480> Vade," ait "o felix nati pietate. quid ultra
<verg. aen. 3.481> Prouehor et fando surgentis demoror Austros?"
<verg. aen. 3.482> Nec minus Andromache digressu maesta supremo
<verg. aen. 3.483> Fert picturatas auri subtemine uestis
<verg. aen. 3.484> Et Phrygiam Ascanio chlamydem (nec cedit honore)
<verg. aen. 3.485_485> Textilibusque onerat donis, ac talia fatur
<verg. aen. 3.486>"Accipe et haec, manuum tibi quae monimenta mearum
<verg. aen. 3.487> Sint, puer, et longum Andromachae testentur amorem,
<verg. aen. 3.488> Coniugis Hectoreae. cape dona extrema tuorum,
<verg. aen. 3.489> O mihi sola mei super Astyanactis imago.
<verg. aen. 3.490_490> Sic oculos, sic ille manus, sic ora ferebat;
<verg. aen. 3.491> Et nunc aequali tecum pubesceret aeuo."
<verg. aen. 3.492> Hos ego digrediens lacrimis affabar obortis:
<verg. aen. 3.493>"Viuite felices, quibus est fortuna peracta
<verg. aen. 3.494> Iam sua: nos alia ex aliis in fata uocamur.
<verg. aen. 3.495_495> Vobis parta quies: nullum maris aequor arandum,
<verg. aen. 3.496> Arua neque Ausoniae semper cedentia retro
<verg. aen. 3.497> Quaerenda. effigiem Xanthi Troiamque uidetis
<verg. aen. 3.498> Quam uestrae fecere manus, melioribus, opto,
<verg. aen. 3.499> Auspiciis, et quae fuerit minus obuia Grais.
<verg. aen. 3.500_500> Si quando Thybrim uicinaque Thybridis arua
<verg. aen. 3.501> Intraro gentique meae data moenia cernam,
<verg. aen. 3.502> Cognatas urbes olim populosque propinquos,
<verg. aen. 3.503> Epiro Hesperiam (quibus idem Dardanus auctor
<verg. aen. 3.504> Atque idem casus), unam faciemus utramque
<verg. aen. 3.505_505> Troiam animis: maneat nostros ea cura nepotes."
<verg. aen. 3.506> Prouehimur pelago uicina Ceraunia iuxta,
<verg. aen. 3.507> Vnde iter Italiam cursusque breuissimus undis.
<verg. aen. 3.508> Sol ruit interea et montes umbrantur opaci.
<verg. aen. 3.509> Sternimur optatae gremio telluris ad undam
<verg. aen. 3.510_510> Sortiti remos passimque in litore sicco
<verg. aen. 3.511> Corpora curamus: fessos sopor irrigat artus.
<verg. aen. 3.512> Necdum orbem medium nox Horis acta subibat:
<verg. aen. 3.513> Haud segnis strato surgit Palinurus et omnis
<verg. aen. 3.514> Explorat uentos atque auribus aera captat;
<verg. aen. 3.515_515> Sidera cuncta notat tacito labentia caelo,
<verg. aen. 3.516> Arcturum pluuiasque Hyadas geminosque Triones
<verg. aen. 3.517> Armatumque auro circumspicit Oriona.
<verg. aen. 3.518> Postquam cuncta uidet caelo constare sereno,
<verg. aen. 3.519> Dat clarum e puppi signum: nos castra mouemus
<verg. aen. 3.520_520> Temptamusque uiam et uelorum pandimus alas.
<verg. aen. 3.521> Iamque rubescebat stellis Aurora fugatis
<verg. aen. 3.522> Cum procul obscuros collis humilemque uidemus
<verg. aen. 3.523> Italiam. Italiam primus conclamat Achates,
<verg. aen. 3.524> Italiam laeto socii clamore salutant.
<verg. aen. 3.525_525> Tum pater Anchises magnum cratera corona
<verg. aen. 3.526> Induit impleuitque mero diuosque uocauit
<verg. aen. 3.527> Stans prima in puppi: ************************
<verg. aen. 3.528>"Di maris et terrae tempestatumque potentes,
<verg. aen. 3.529> Ferte uiam uento facilem et spirate secundi."
<verg. aen. 3.530_530> Crebrescunt optatae aurae portusque patescit
<verg. aen. 3.531> Iam propior, templumque apparet in arce Mineruae.
<verg. aen. 3.532> Vela legunt socii et proras ad litora torquent.
<verg. aen. 3.533> Portus ab euroo fluctu curuatus in arcum,
<verg. aen. 3.534> Obiectae salsa spumant aspergine cautes,
<verg. aen. 3.535_535> Ipse latet: gemino dimittunt bracchia muro
<verg. aen. 3.536> Turriti scopuli refugitque ab litore templum.
<verg. aen. 3.537> Quattuor hic, primum omen, equos in gramine uidi
<verg. aen. 3.538> Tondentis campum late, candore niuali.
<verg. aen. 3.539> Et pater Anchises "bellum, o terra hospita, portas:
<verg. aen. 3.540_540> Bello armantur equi, bellum haec armenta minantur.
<verg. aen. 3.541> Sed tamen idem olim curru succedere sueti
<verg. aen. 3.542> Quadripedes et frena iugo concordia ferre:
<verg. aen. 3.543> Spes et pacis" ait. tum numina sancta precamur
<verg. aen. 3.544> Palladis armisonae, quae prima accepit ouantis,
<verg. aen. 3.545_545> Et capita ante aras Phrygio uelamur amictu,
<verg. aen. 3.546> Praeceptisque Heleni, dederat quae maxima, rite
<verg. aen. 3.547> Iunoni Argiuae iussos adolemus honores.
<verg. aen. 3.548> Haud mora, continuo perfectis ordine uotis
<verg. aen. 3.549> Cornua uelatarum obuertimus antemnarum,
<verg. aen. 3.550_550> Graiugenumque domos suspectaque linquimus arua.
<verg. aen. 3.551> Hinc sinus Herculei (si uera est fama) Tarenti
<verg. aen. 3.552> Cernitur, attollit se diua Lacinia contra,
<verg. aen. 3.553> Caulonisque arces et nauifragum Scylaceum.
<verg. aen. 3.554> Tum procul e fluctu Trinacria cernitur Aetna,
<verg. aen. 3.555_555> Et gemitum ingentem pelagi pulsataque saxa
<verg. aen. 3.556> Audimus longe fractasque ad litora uoces,
<verg. aen. 3.557> Exsultantque uada atque aestu miscentur harenae.
<verg. aen. 3.558> Et pater Anchises: nimirum hic illa Charybdis:
<verg. aen. 3.559> Hos Helenus scopulos, haec saxa horrenda canebat.
<verg. aen. 3.560_560> Eripite, o socii, pariterque insurgite remis."
<verg. aen. 3.561> Haud minus ac iussi faciunt primusque rudentem
<verg. aen. 3.562> Contorsit laeuas proram Palinurus ad undas;
<verg. aen. 3.563> Laeuam cuncta cohors remis uentisque petiuit.
<verg. aen. 3.564> Tollimur in caelum curuato gurgite, et idem
<verg. aen. 3.565_565> Subducta ad manis imos desedimus unda.
<verg. aen. 3.566> Ter scopuli clamorem inter caua saxa dedere,
<verg. aen. 3.567> Ter spumam elisam et rorantia uidimus astra.
<verg. aen. 3.568> Interea fessos uentus cum sole reliquit,
<verg. aen. 3.569> Ignarique uiae Cyclopum allabimur oris.
<verg. aen. 3.570_570> Portus ab accessu uentorum immotus et ingens
<verg. aen. 3.571> Ipse: sed horrificis iuxta tonat Aetna ruinis,
<verg. aen. 3.572> Interdumque atram prorumpit ad aethera nubem
<verg. aen. 3.573> Turbine fumantem piceo et candente fauilla.
<verg. aen. 3.574> Attollitque globos flammarum et sidera lambit,
<verg. aen. 3.575_575> Interdum scopulos auulsaque uiscera montis
<verg. aen. 3.576> Erigit eructans, liquefactaque saxa sub auras
<verg. aen. 3.577> Cum gemitu glomerat fundoque exaestuat imo.
<verg. aen. 3.578> Fama est Enceladi semustum fulmine corpus
<verg. aen. 3.579> Vrgeri mole hac ingentemque insuper Aetnam
<verg. aen. 3.580_580> Impositam ruptis flammam exspirare caminis,
<verg. aen. 3.581> Et fessum quotiens mutet latus, intremere omnem
<verg. aen. 3.582> Murmure Trinacriam et caelum subtexere fumo.
<verg. aen. 3.583> Noctem illam tecti siluis immania monstra
<verg. aen. 3.584> Perferimus, nec quae sonitum det causa uidemus.
<verg. aen. 3.585_585> Nam neque erant astrorum ignes nec lucidus aethra
<verg. aen. 3.586> Siderea polus, obscuro sed nubila caelo,
<verg. aen. 3.587> Et lunam in nimbo nox intempesta tenebat.
<verg. aen. 3.588> Postera iamque dies primo surgebat Eoo
<verg. aen. 3.589> Vmentemque Aurora polo dimouerat umbram,
<verg. aen. 3.590_590> Cum subito e siluis macie confecta suprema
<verg. aen. 3.591> Ignoti noua forma uiri miserandaque cultu
<verg. aen. 3.592> Procedit supplexque manus ad litora tendit.
<verg. aen. 3.593> Respicimus. dira illuuies immissaque barba,
<verg. aen. 3.594> Consertum tegumen spinis: at cetera Graius,
<verg. aen. 3.595_595> Et quondam patriis ad Troiam missus in armis.
<verg. aen. 3.596> Isque ubi Dardanios habitus et Troia uidit
<verg. aen. 3.597> Arma procul, paulum aspectu conterritus haesit
<verg. aen. 3.598> Continuitque gradum; mox sese ad litora praeceps
<verg. aen. 3.599> Cum fletu precibusque tulit: "per sidera testor,
<verg. aen. 3.600_600> Per superos atque hoc caeli spirabile numen,
<verg. aen. 3.601> Tollite me, Teucri; quascumque abducite terras:
<verg. aen. 3.602> Hoc sat erit. scio me Danais e classibus unum
<verg. aen. 3.603> Et bello Iliacos fateor petiisse penatis.
<verg. aen. 3.604> Pro quo, si sceleris tanta est iniuria nostri,
<verg. aen. 3.605_605> Spargite me in fluctus uastoque immergite ponto;
<verg. aen. 3.606> Si pereo, hominum manibus periisse iuuabit."
<verg. aen. 3.607> Dixerat et genua amplexus genibusque uolutans
<verg. aen. 3.608> Haerebat. qui sit fari, quo sanguine cretus,
<verg. aen. 3.609> Hortamur, quae deinde agitet fortuna fateri.
<verg. aen. 3.610_610> Ipse pater dextram Anchises haud multa moratus
<verg. aen. 3.611> Dat iuueni atque animum praesenti pignore firmat.
<verg. aen. 3.612> Ille haec deposita tandem formidine fatur:
<verg. aen. 3.613>"Sum patria ex Ithaca, comes infelicis Vlixi,
<verg. aen. 3.614> Nomine Achaemenides, Troiam genitore Adamasto
<verg. aen. 3.615_615> Paupere (mansissetque utinam fortuna!) profectus.
<verg. aen. 3.616> Hic me, dum trepidi crudelia limina linquunt,
<verg. aen. 3.617> Immemores socii uasto Cyclopis in antro
<verg. aen. 3.618> Deseruere. domus sanie dapibusque cruentis,
<verg. aen. 3.619> Intus opaca, ingens. ipse arduus, altaque pulsat
<verg. aen. 3.620_620> Sidera (di talem terris auertite pestem!)
<verg. aen. 3.621> Nec uisu facilis nec dictu affabilis ulli;
<verg. aen. 3.622> Visceribus miserorum et sanguine uescitur atro.
<verg. aen. 3.623> Vidi egomet duo de numero cum corpora nostro
<verg. aen. 3.624> Prensa manu magna medio resupinus in antro
<verg. aen. 3.625_625> Frangeret ad saxum sanieque adspersa natarent
<verg. aen. 3.626> Limina; uidi atro cum membra fluentia tabo
<verg. aen. 3.627> Manderet et tepidi tremerent sub dentibus artus
<verg. aen. 3.628> Haud impune quidem, nec talia passus Vlixes
<verg. aen. 3.629> Oblitusue suist Ithacus discrimine tanto.
<verg. aen. 3.630_630> Nam simul expletus dapibus uinoque sepultus
<verg. aen. 3.631> Ceruicem inflexam posuit, iacuitque per antrum
<verg. aen. 3.632> Immensus saniem eructans et frusta cruento
<verg. aen. 3.633> Per somnum commixta mero, nos magna precati
<verg. aen. 3.634> Numina sortitique uices una undique circum
<verg. aen. 3.635_635> Fundimur, et telo lumen terebramus acuto
<verg. aen. 3.636> Ingens quod torua solum sub fronte latebat,
<verg. aen. 3.637> Argolici clipei aut Phoebeae lampadis instar,
<verg. aen. 3.638> Et tandem laeti sociorum ulciscimur umbras.
<verg. aen. 3.639> Sed fugite, o miseri, fugite atque ab litore funem
<verg. aen. 3.640_640> Rumpite. ****************************************
<verg. aen. 3.641> Nam qualis quantusque cauo Polyphemus in antro
<verg. aen. 3.642> Lanigeras claudit pecudes atque ubera pressat,
<verg. aen. 3.643> Centum alii curua haec habitant ad litora uulgo
<verg. aen. 3.644> Infandi Cyclopes et altis montibus errant.
<verg. aen. 3.645_645> Tertia iam Lunae se cornua lumine complent
<verg. aen. 3.646> Cum uitam in siluis inter deserta ferarum
<verg. aen. 3.647> Lustra domosque traho, uastosque ab rupe Cyclopas
<verg. aen. 3.648> Prospicio sonitumque pedum uocemque tremesco.
<verg. aen. 3.649> Victum infelicem, bacas lapidosaque corna,
<verg. aen. 3.650_650> Dant rami, et uulsis pascunt radicibus herbae.
<verg. aen. 3.651> Omnia collustrans hanc primum ad litora classem
<verg. aen. 3.652> Conspexi uenientem. huic me, quaecumque fuisset,
<verg. aen. 3.653> Addixi: satis est gentem effugisse nefandam.
<verg. aen. 3.654> Vos animam hanc potius quocumque absumite leto."
<verg. aen. 3.655_655> Vix ea fatus erat summo cum monte uidemus
<verg. aen. 3.656> Ipsum inter pecudes uasta se mole mouentem
<verg. aen. 3.657> Pastorem Polyphemum et litora nota petentem,
<verg. aen. 3.658> Monstrum horrendum, informe, ingens, cui lumen ademptum.
<verg. aen. 3.659> Trunca manum pinus regit et uestigia firmat;
<verg. aen. 3.660_660> Lanigerae comitantur oues; ea sola uoluptas
<verg. aen. 3.661> Solamenque mali. ********************************
<verg. aen. 3.662> Postquam altos tetigit fluctus et ad aequora uenit,
<verg. aen. 3.663> Luminis effossi fluidum lauit inde cruorem
<verg. aen. 3.664> Dentibus infrendens gemitu, graditurque per aequor
<verg. aen. 3.665_665> Iam medium, necdum fluctus latera ardua tinxit.
<verg. aen. 3.666> Nos procul inde fugam trepidi celerare recepto
<verg. aen. 3.667> Supplice sic merito tacitique incidere funem,
<verg. aen. 3.668> Vertimus et proni certantibus aequora remis.
<verg. aen. 3.669> Sensit, et ad sonitum uocis uestigia torsit.
<verg. aen. 3.670_670> Verum ubi nulla datur dextra affectare potestas
<verg. aen. 3.671> Nec potis Ionios fluctus aequare sequendo,
<verg. aen. 3.672> Clamorem immensum tollit, quo pontus et omnes
<verg. aen. 3.673> Intremuere undae, penitusque exterrita tellus
<verg. aen. 3.674> Italiae curuisque immugiit Aetna cauernis.
<verg. aen. 3.675_675> At genus e siluis Cyclopum et montibus altis
<verg. aen. 3.676> Excitum ruit ad portus et litora complent.
<verg. aen. 3.677> Cernimus astantis nequiquam lumine toruo
<verg. aen. 3.678> Aetnaeos fratres caelo capita alta ferentis,
<verg. aen. 3.679> Concilium horrendum: quales cum uertice celso
<verg. aen. 3.680_680> Aeriae quercus aut coniferae cyparissi
<verg. aen. 3.681> Constiterunt, silua alta Iouis lucusue Dianae.
<verg. aen. 3.682> Praecipitis metus acer agit quocumque rudentis
<verg. aen. 3.683> Excutere et uentis intendere uela secundis.
<verg. aen. 3.684> Contra iussa monent Heleni, Scylla atque Charybdis
<verg. aen. 3.685_685>(Inter utramque uiam leti discrimine paruo)
<verg. aen. 3.686> Ni teneant cursus; certum est dare lintea retro.
<verg. aen. 3.687> Ecce autem Boreas angusta ab sede Pelori
<verg. aen. 3.688> Missus adest: uiuo praeteruehor ostia saxo
<verg. aen. 3.689> Pantagiae Megarosque sinus Thapsumque iacentem.
<verg. aen. 3.690_690> Talia monstrabat relegens errata retrorsus
<verg. aen. 3.691> Litora Achaemenides, comes infelicis Vlixi.
<verg. aen. 3.692> Sicanio praetenta sinu iacet insula contra
<verg. aen. 3.693> Plemyrium undosum, nomen dixere priores
<verg. aen. 3.694> Ortygiam. Alpheum fama est huc Elidis amnem
<verg. aen. 3.695_695> Occultas egisse uias subter mare, qui nunc
<verg. aen. 3.696> Ore, Arethusa, tuo Siculis confunditur undis.
<verg. aen. 3.697> Iussi numina magna loci ueneramur, et inde
<verg. aen. 3.698> Exsupero praepingue solum stagnantis Helori.
<verg. aen. 3.699> Hinc altas cautes proiectaque saxa Pachyni
<verg. aen. 3.700_700> Radimus, et fatis numquam concessa moueri
<verg. aen. 3.701> Apparet Camerina procul campique Geloi,
<verg. aen. 3.702> Immanisque Gela fluuii cognomine dicta.
<verg. aen. 3.703> Arduus inde Acragas ostentat maxima longe
<verg. aen. 3.704> Moenia, magnanimum quondam generator equorum
<verg. aen. 3.705_705> Teque datis linquo uentis, palmosa Selinus,
<verg. aen. 3.706> Et uada dura lego saxis Lilybeia caecis.
<verg. aen. 3.707> Hinc Drepani me portus et illaetabilis ora
<verg. aen. 3.708> Accipit. hic pelagi tot tempestatibus actus
<verg. aen. 3.709> Heu, genitorem, omnis curae casusque leuamen,
<verg. aen. 3.710_710> Amitto Anchisen. hic me, pater optime, fessum
<verg. aen. 3.711> Deseris, heu, tantis nequiquam erepte periclis!
<verg. aen. 3.712> Nec uates Helenus, cum multa horrenda moneret,
<verg. aen. 3.713> Hos mihi praedixit luctus, non dira Celaeno.
<verg. aen. 3.714> Hic labor extremus, longarum haec meta uiarum.
<verg. aen. 3.715_715> Hinc me digressum uestris deus appulit oris."
<verg. aen. 3.716> Sic pater Aeneas intentis omnibus unus
<verg. aen. 3.717> Fata renarrabat diuum cursusque docebat.
<verg. aen. 3.718> Conticuit tandem factoque hic fine quieuit.
<verg. aen. 4.1> At regina graui iamdudum saucia cura
<verg. aen. 4.2> Vulnus alit uenis et caeco carpitur igni.
<verg. aen. 4.3> Multa uiri uirtus animo multusque recursat
<verg. aen. 4.4> Gentis honos: haerent infixi pectore uultus
<verg. aen. 4.5_5> Verbaque, nec placidam membris dat cura quietem.
<verg. aen. 4.6> Postera Phoebea lustrabat lampade terras
<verg. aen. 4.7> Vmentemque Aurora polo dimouerat umbram,
<verg. aen. 4.8> Cum sic unanimam alloquitur male sana sororem:
<verg. aen. 4.9>"Anna soror, quae me suspensam insomnia terrent!
<verg. aen. 4.10_10> Quis nouus hic nostris successit sedibus hospes,
<verg. aen. 4.11> Quem sese ore ferens, quam forti pectore et armis!
<verg. aen. 4.12> Credo equidem, nec uana fides, genus esse deorum.
<verg. aen. 4.13> Degeneres animos timor arguit. heu, quibus ille
<verg. aen. 4.14> Iactatus fatis! quae bella exhausta canebat!
<verg. aen. 4.15_15> Si mihi non animo fixum immotumque sederet
<verg. aen. 4.16> Ne cui me uinclo uellem sociare iugali,
<verg. aen. 4.17> Postquam primus amor deceptam morte fefellit;
<verg. aen. 4.18> Si non pertaesum thalami taedaeque fuisset,
<verg. aen. 4.19> Huic uni forsan potui succumbere culpae.
<verg. aen. 4.20_20> Anna, fatebor enim, miseri post fata Sychaei
<verg. aen. 4.21> Coniugis et sparsos fraterna caede penatis
<verg. aen. 4.22> Solus hic inflexit sensus animumque labantem
<verg. aen. 4.23> Impulit. adgnosco ueteris uestigia flammae.
<verg. aen. 4.24> Sed mihi uel tellus optem prius ima dehiscat
<verg. aen. 4.25_25> Vel pater omnipotens abigat me fulmine ad umbras,
<verg. aen. 4.26> Pallentis umbras Erebo noctemque profundam,
<verg. aen. 4.27> Ante, pudor, quam te uiolo aut tua iura resoluo.
<verg. aen. 4.28> Ille meos, primus qui me sibi iunxit, amores
<verg. aen. 4.29> Abstulit; ille habeat secum seruetque sepulcro."
<verg. aen. 4.30_30> Sic effata sinum lacrimis impleuit obortis.
<verg. aen. 4.31> Anna refert: "o luce magis dilecta sorori,
<verg. aen. 4.32> Solane perpetua maerens carpere iuuenta
<verg. aen. 4.33> Nec dulcis natos Veneris nec praemia noris?
<verg. aen. 4.34> Id cinerem aut manis credis curare sepultos?
<verg. aen. 4.35_35> Esto: aegram nulli quondam flexere mariti,
<verg. aen. 4.36> Non Libyae, non ante Tyro; despectus Iarbas
<verg. aen. 4.37> Ductoresque alii, quos Africa terra triumphis
<verg. aen. 4.38> Diues alit: placitone etiam pugnabis amori?
<verg. aen. 4.39> Nec uenit in mentem quorum consederis aruis?
<verg. aen. 4.40_40> Hinc Gaetulae urbes, genus insuperabile bello,
<verg. aen. 4.41> Et Numidae infreni cingunt et inhospita Syrtis;
<verg. aen. 4.42> Hinc deserta siti regio lateque furentes
<verg. aen. 4.43> Barcaei quid bella Tyro surgentia dicam
<verg. aen. 4.44> Germanique minas?
<verg. aen. 4.45_45> Dis equidem auspicibus reor et Iunone secunda
<verg. aen. 4.46> Hunc cursum Iliacas uento tenuisse carinas.
<verg. aen. 4.47> Quam tu urbem, soror, hanc cernes, quae surgere regna
<verg. aen. 4.48> Coniugio tali! Teucrum comitantibus armis
<verg. aen. 4.49> Punica se quantis attollet gloria rebus!
<verg. aen. 4.50_50> Tu modo posce deos ueniam, sacrisque litatis
<verg. aen. 4.51> Indulge hospitio causasque innecte morandi,
<verg. aen. 4.52> Dum pelago desaeuit hiemps et aquosus Orion,
<verg. aen. 4.53> Quassataeque rates, dum non tractabile caelum."
<verg. aen. 4.54> His dictis impenso animum flammauit amore
<verg. aen. 4.55_55> Spemque dedit dubiae menti soluitque pudorem.
<verg. aen. 4.56> Principio delubra adeunt pacemque per aras
<verg. aen. 4.57> Exquirunt; mactant lectas de more bidentis
<verg. aen. 4.58> Legiferae Cereri Phoeboque patrique Lyaeo,
<verg. aen. 4.59> Iunoni ante omnis, cui uincla iugalia curae.
<verg. aen. 4.60_60> Ipsa tenens dextra pateram pulcherrima Dido
<verg. aen. 4.61> Candentis uaccae media inter cornua fundit,
<verg. aen. 4.62> Aut ante ora deum pinguis spatiatur ad aras,
<verg. aen. 4.63> Instauratque diem donis, pecudumque reclusis
<verg. aen. 4.64> Pectoribus(==PECTORIBU-S) inhians spirantia consulit exta.
<verg. aen. 4.65_65> Heu, uatum ignarae mentes! quid uota furentem,
<verg. aen. 4.66> Quid delubra iuuant? est mollis flamma medullas
<verg. aen. 4.67> Interea et tacitum uiuit sub pectore uulnus.
<verg. aen. 4.68> Vritur infelix Dido totaque uagatur
<verg. aen. 4.69> Vrbe furens, qualis coniecta cerua sagitta,
<verg. aen. 4.70_70> Quam procul incautam nemora inter Cresia fixit
<verg. aen. 4.71> Pastor agens telis liquitque uolatile ferrum
<verg. aen. 4.72> Nescius: illa fuga siluas saltusque peragrat
<verg. aen. 4.73> Dictaeos; haeret lateri letalis harundo.
<verg. aen. 4.74> Nunc media Aenean secum per moenia ducit
<verg. aen. 4.75_75> Sidoniasque ostentat opes urbemque paratam,
<verg. aen. 4.76> Incipit effari mediaque in uoce resistit;
<verg. aen. 4.77> Nunc eadem labente die conuiuia quaerit,
<verg. aen. 4.78> Iliacosque iterum demens audire labores
<verg. aen. 4.79> Exposcit pendetque iterum narrantis ab ore.
<verg. aen. 4.80_80> Post ubi digressi, lumenque obscura uicissim
<verg. aen. 4.81> Luna premit suadentque cadentia sidera somnos,
<verg. aen. 4.82> Sola domo maeret uacua stratisque relictis
<verg. aen. 4.83> Incubat. Illum absens absentem auditque uidetque,
<verg. aen. 4.84> Aut gremio Ascanium genitoris imagine capta
<verg. aen. 4.85_85> Detinet, infandum si fallere possit amorem.
<verg. aen. 4.86> Non coeptae adsurgunt turres, non arma iuuentus
<verg. aen. 4.87> Exercet portusue aut propugnacula bello
<verg. aen. 4.88> Tuta parant: pendent opera interrupta minaeque
<verg. aen. 4.89> Murorum ingentes aequataque machina caelo.
<verg. aen. 4.90_90> Quam simul ac tali persensit peste teneri
<verg. aen. 4.91> Cara Iouis coniunx nec famam obstare furori,
<verg. aen. 4.92> Talibus aggreditur Venerem Saturnia dictis:
<verg. aen. 4.93>"Egregiam uero laudem et spolia ampla refertis
<verg. aen. 4.94> Tuque puerque tuus (magnum et memorabile nomen),
<verg. aen. 4.95_95> Vna dolo diuum si femina uicta duorum est.
<verg. aen. 4.96> Nec me adeo fallit ueritam te moenia nostra
<verg. aen. 4.97> Suspectas habuisse domos Karthaginis altae.
<verg. aen. 4.98> Sed quis erit modus, aut quo nunc certamine tanto?
<verg. aen. 4.99> Quin potius pacem aeternam pactosque hymenaeos
<verg. aen. 4.100_100> Exercemus? habes tota quod mente petisti:
<verg. aen. 4.101> Ardet amans Dido traxitque per ossa furorem.
<verg. aen. 4.102> Communem hunc ergo populum paribusque regamus
<verg. aen. 4.103> Auspiciis; liceat Phrygio seruire marito
<verg. aen. 4.104> Dotalisque tuae Tyrios permittere dextrae."
<verg. aen. 4.105_105> Olli (sensit enim simulata mente locutam,
<verg. aen. 4.106> Quo regnum Italiae Libycas auerteret oras)
<verg. aen. 4.107> Sic contra est ingressa Venus: "quis talia demens
<verg. aen. 4.108> Abnuat aut tecum malit contendere bello?
<verg. aen. 4.109> Si modo quod memoras factum fortuna sequatur.
<verg. aen. 4.110_110> Sed fatis incerta feror, si Iuppiter unam
<verg. aen. 4.111> Esse uelit Tyriis urbem Troiaque profectis,
<verg. aen. 4.112> Misceriue probet populos aut foedera iungi.
<verg. aen. 4.113> Tu coniunx, tibi fas animum temptare precando.
<verg. aen. 4.114> Perge, sequar." tum sic excepit regia Iuno:
<verg. aen. 4.115_115>"Mecum erit iste labor. nunc qua ratione quod instat
<verg. aen. 4.116> Confieri possit, paucis (aduerte) docebo.
<verg. aen. 4.117> Venatum Aeneas unaque miserrima Dido
<verg. aen. 4.118> In nemus ire parant, ubi primos crastinus ortus
<verg. aen. 4.119> Extulerit Titan radiisque retexerit orbem.
<verg. aen. 4.120_120> His ego nigrantem commixta grandine nimbum,
<verg. aen. 4.121> Dum trepidant alae saltusque indagine cingunt,
<verg. aen. 4.122> Desuper infundam et tonitru caelum omne ciebo.
<verg. aen. 4.123> Diffugient comites et nocte tegentur opaca:
<verg. aen. 4.124> Speluncam Dido dux et Troianus eandem
<verg. aen. 4.125_125> Deuenient. Adero et, tua si mihi certa uoluntas,
<verg. aen. 4.126> Conubio iungam stabili propriamque dicabo.
<verg. aen. 4.127> Hic hymenaeus erit." Non aduersata petenti
<verg. aen. 4.128> Adnuit atque dolis risit Cytherea repertis.
<verg. aen. 4.129> Oceanum interea surgens Aurora reliquit.
<verg. aen. 4.130_130> It portis iubare exorto delecta iuuentus,
<verg. aen. 4.131> Retia rara, plagae, lato uenabula ferro,
<verg. aen. 4.132> Massylique ruunt equites et odora canum uis.
<verg. aen. 4.133> Reginam thalamo cunctantem ad limina primi
<verg. aen. 4.134> Poenorum exspectant, ostroque insignis et auro
<verg. aen. 4.135_135> Stat sonipes ac frena ferox spumantia mandit.
<verg. aen. 4.136> Tandem progreditur magna stipante caterua
<verg. aen. 4.137> Sidoniam picto chlamydem circumdata limbo;
<verg. aen. 4.138> Cui pharetra ex auro, crines nodantur in aurum,
<verg. aen. 4.139> Aurea purpuream subnectit fibula uestem.
<verg. aen. 4.140_140> Nec non et Phrygii comites et laetus Iulus
<verg. aen. 4.141> Incedunt. Ipse ante alios pulcherrimus omnis
<verg. aen. 4.142> Infert se socium Aeneas atque agmina iungit.
<verg. aen. 4.143> Qualis ubi hibernam Lyciam Xanthique fluenta
<verg. aen. 4.144> Deserit ac Delum maternam inuisit Apollo
<verg. aen. 4.145_145> Instauratque choros, mixtique altaria circum
<verg. aen. 4.146> Cretesque Dryopesque fremunt pictique Agathyrsi:
<verg. aen. 4.147> Ipse iugis Cynthi graditur mollique fluentem
<verg. aen. 4.148> Fronde premit crinem fingens atque implicat auro,
<verg. aen. 4.149> Tela sonant umeris: haut illo segnior ibat
<verg. aen. 4.150_150> Aeneas, tantum egregio decus enitet ore.
<verg. aen. 4.151> Postquam altos uentum in montis atque inuia lustra,
<verg. aen. 4.152> Ecce ferae saxi deiectae uertice caprae
<verg. aen. 4.153> Decurrere iugis; alia de parte patentis
<verg. aen. 4.154> Transmittunt cursu campos atque agmina cerui
<verg. aen. 4.155_155> Puluerulenta fuga glomerant montisque relinquunt.
<verg. aen. 4.156> At puer Ascanius mediis in uallibus acri
<verg. aen. 4.157> Gaudet equo iamque hos cursu, iam praeterit illos,
<verg. aen. 4.158> Spumantemque dari pecora inter inertia uotis
<verg. aen. 4.159> Optat aprum, aut fuluum descendere monte leonem.
<verg. aen. 4.160_160> Interea magno misceri murmure caelum
<verg. aen. 4.161> Incipit, insequitur commixta grandine nimbus,
<verg. aen. 4.162> Et Tyrii comites passim et Troiana iuuentus
<verg. aen. 4.163> Dardaniusque nepos Veneris diuersa per agros
<verg. aen. 4.164> Tecta metu petiere; ruunt de montibus amnes.
<verg. aen. 4.165_165> Speluncam Dido dux et Troianus eandem
<verg. aen. 4.166> Deueniunt. Prima et Tellus et pronuba Iuno
<verg. aen. 4.167> Dant signum; fulsere ignes et conscius aether
<verg. aen. 4.168> Conubiis, summoque ulularunt uertice Nymphae.
<verg. aen. 4.169> Ille dies primus leti primusque malorum
<verg. aen. 4.170_170> Causa fuit; neque enim specie famaue mouetur
<verg. aen. 4.171> Nec iam furtiuum Dido meditatur amorem:
<verg. aen. 4.172> Coniugium uocat, hoc praetexit nomine culpam.
<verg. aen. 4.173> Extemplo Libyae magnas it Fama per urbes,
<verg. aen. 4.174> Fama, malum qua non aliud uelocius ullum:
<verg. aen. 4.175_175> Mobilitate uiget uirisque acquirit eundo,
<verg. aen. 4.176> Parua metu primo, mox sese attollit in auras
<verg. aen. 4.177> Ingrediturque solo et caput inter nubila condit.
<verg. aen. 4.178> Illam Terra parens ira irritata deorum
<verg. aen. 4.179> Extremam, ut perhibent, Coeo(==CO.EO) Enceladoque sororem
<verg. aen. 4.180_180> Progenuit pedibus celerem et pernicibus alis,
<verg. aen. 4.181> Monstrum horrendum, ingens, cui quot sunt corpore plumae,
<verg. aen. 4.182> Tot uigiles oculi subter (mirabile dictu),
<verg. aen. 4.183> Tot linguae, totidem ora sonant, tot surrigit auris.
<verg. aen. 4.184> Nocte uolat caeli medio terraeque per umbram
<verg. aen. 4.185_185> Stridens, nec dulci declinat lumina somno;
<verg. aen. 4.186> Luce sedet custos aut summi culmine tecti
<verg. aen. 4.187> Turribus aut altis, et magnas territat urbes,
<verg. aen. 4.188> Tam ficti prauique tenax quam nuntia ueri.
<verg. aen. 4.189> Haec tum multiplici populos sermone replebat
<verg. aen. 4.190_190> Gaudens, et pariter facta atque infecta canebat:
<verg. aen. 4.191> Venisse Aenean Troiano sanguine cretum,
<verg. aen. 4.192> Cui se pulchra uiro dignetur iungere Dido;
<verg. aen. 4.193> Nunc hiemem inter se luxu, quam longa, fouere
<verg. aen. 4.194> Regnorum immemores turpique cupidine captos.
<verg. aen. 4.195_195> Haec passim dea foeda uirum diffundit in ora.
<verg. aen. 4.196> Protinus ad regem cursus detorquet Iarban
<verg. aen. 4.197> Incenditque animum dictis atque aggerat iras.
<verg. aen. 4.198> Hic Hammone satus rapta Garamantide nympha
<verg. aen. 4.199> Templa Ioui centum latis immania regnis,
<verg. aen. 4.200_200> Centum aras posuit uigilemque sacrauerat ignem,
<verg. aen. 4.201> Excubias diuum aeternas, pecudumque cruore
<verg. aen. 4.202> Pingue solum et uariis florentia limina sertis.
<verg. aen. 4.203> Isque amens animi et rumore accensus amaro
<verg. aen. 4.204> Dicitur ante aras media inter numina diuum
<verg. aen. 4.205_205> Multa Iouem manibus supplex orasse supinis:
<verg. aen. 4.206>"Iuppiter omnipotens, cui nunc Maurusia pictis
<verg. aen. 4.207> Gens epulata toris Lenaeum libat honorem,
<verg. aen. 4.208> Aspicis haec? an te, genitor, cum fulmina torques
<verg. aen. 4.209> Nequiquam horremus, caecique in nubibus ignes
<verg. aen. 4.210_210> Terrificant animos et inania murmura miscent?
<verg. aen. 4.211> Femina, quae nostris errans in finibus urbem
<verg. aen. 4.212> Exiguam pretio posuit, cui litus arandum
<verg. aen. 4.213> Cuique loci leges dedimus, conubia nostra
<verg. aen. 4.214> Reppulit ac dominum Aenean in regna recepit.
<verg. aen. 4.215_215> Et nunc ille Paris cum semiuiro comitatu,
<verg. aen. 4.216> Maeonia mentum mitra crinemque madentem
<verg. aen. 4.217> Subnixus, rapto potitur: nos munera templis
<verg. aen. 4.218> Quippe tuis ferimus famamque fouemus inanem."
<verg. aen. 4.219> Talibus orantem dictis arasque tenentem
<verg. aen. 4.220_220> Audiit Omnipotens, oculosque ad moenia torsit
<verg. aen. 4.221> Regia et oblitos famae melioris amantis.
<verg. aen. 4.222> Tum sic Mercurium alloquitur ac talia mandat:
<verg. aen. 4.223>"Vade age, nate, uoca Zephyros et labere pennis
<verg. aen. 4.224> Dardaniumque ducem, Tyria Karthagine qui nunc
<verg. aen. 4.225_225> Exspectat fatisque datas non respicit urbes,
<verg. aen. 4.226> Alloquere et celeris defer mea dicta per auras.
<verg. aen. 4.227> Non illum nobis genetrix pulcherrima talem
<verg. aen. 4.228> Promisit Graiumque ideo bis uindicat armis;
<verg. aen. 4.229> Sed fore qui grauidam imperiis belloque frementem
<verg. aen. 4.230_230> Italiam regeret, genus alto a sanguine Teucri
<verg. aen. 4.231> Proderet, ac totum sub leges mitteret orbem.
<verg. aen. 4.232> Si nulla accendit tantarum gloria rerum
<verg. aen. 4.233> Nec super ipse sua molitur laude laborem,
<verg. aen. 4.234> Ascanione pater Romanas inuidet arces?
<verg. aen. 4.235_235> Quid struit? aut qua spe inimica in gente moratur
<verg. aen. 4.236> Nec prolem Ausoniam et Lauinia respicit arua?
<verg. aen. 4.237> Nauiget! haec summa est, hic nostri nuntius esto."
<verg. aen. 4.238> Dixerat. ille patris magni parere parabat
<verg. aen. 4.239> Imperio: et primum pedibus talaria nectit
<verg. aen. 4.240_240> Aurea, quae sublimem alis siue aequora supra
<verg. aen. 4.241> Seu terram rapido pariter cum flamine portant.
<verg. aen. 4.242> Tum uirgam capit: hac animas ille euocat Orco
<verg. aen. 4.243> Pallentis, alias sub Tartara tristia mittit,
<verg. aen. 4.244> Dat somnos adimitque, et lumina morte resignat.
<verg. aen. 4.245_245> Illa fretus agit uentos et turbida tranat
<verg. aen. 4.246> Nubila. Iamque uolans apicem et latera ardua cernit
<verg. aen. 4.247> Atlantis duri caelum qui uertice fulcit,
<verg. aen. 4.248> Atlantis, cinctum adsidue cui nubibus atris
<verg. aen. 4.249> Piniferum caput et uento pulsatur et imbri,
<verg. aen. 4.250_250> Nix umeros infusa tegit, tum flumina mento
<verg. aen. 4.251> Praecipitant senis, et glacie riget horrida barba.
<verg. aen. 4.252> Hic primum paribus nitens Cyllenius alis
<verg. aen. 4.253> Constitit: hinc toto praeceps se corpore ad undas
<verg. aen. 4.254> Misit aui similis, quae circum litora, circum
<verg. aen. 4.255_255> Piscosos scopulos humilis uolat aequora iuxta.
<verg. aen. 4.256> Haut aliter terras inter caelumque uolabat
<verg. aen. 4.257> Litus harenosum ad Libyae, uentosque secabat
<verg. aen. 4.258> Materno ueniens ab auo Cyllenia proles.
<verg. aen. 4.259> Vt primum alatis tetigit magalia plantis,
<verg. aen. 4.260_260> Aenean fundantem arces ac tecta nouantem
<verg. aen. 4.261> Conspicit. Atque illi stellatus iaspide fulua
<verg. aen. 4.262> Ensis erat Tyrioque ardebat murice laena
<verg. aen. 4.263> Demissa ex umeris, diues quae munera Dido
<verg. aen. 4.264> Fecerat. Et tenui telas discreuerat auro.
<verg. aen. 4.265_265> Continuo inuadit: "Tu nunc Karthaginis altae
<verg. aen. 4.266> Fundamenta locas pulchramque uxorius urbem
<verg. aen. 4.267> Exstruis? heu, regni rerumque oblite tuarum!
<verg. aen. 4.268> Ipse deum tibi me claro demittit Olympo
<verg. aen. 4.269> Regnator, caelum ac terras qui numine torquet:
<verg. aen. 4.270_270> Ipse haec ferre iubet celeris mandata per auras:
<verg. aen. 4.271> Quid struis? aut qua spe Libycis teris otia terris?
<verg. aen. 4.272> Si te nulla mouet tantarum gloria rerum
<verg. aen. 4.273> Nec super ipse tua moliris laude laborem,
<verg. aen. 4.274> Ascanium surgentem et spes heredis Iuli
<verg. aen. 4.275_275> Respice, cui regnum Italiae Romanaque tellus
<verg. aen. 4.276> Debetur." Tali Cyllenius ore locutus
<verg. aen. 4.277> Mortalis uisus medio sermone reliquit
<verg. aen. 4.278> Et procul in tenuem ex oculis euanuit auram.
<verg. aen. 4.279> At uero Aeneas aspectu obmutuit amens,
<verg. aen. 4.280_280> Arrectaeque horrore comae et uox faucibus haesit.
<verg. aen. 4.281> Ardet abire fuga dulcisque relinquere terras,
<verg. aen. 4.282> Attonitus tanto monitu imperioque deorum.
<verg. aen. 4.283> Heu quid agat? quo nunc reginam ambire furentem
<verg. aen. 4.284> Audeat affatu? quae prima exordia sumat?
<verg. aen. 4.285_285> Atque animum nunc huc celerem nunc diuidit illuc
<verg. aen. 4.286> In partisque rapit uarias perque omnia uersat.
<verg. aen. 4.287> Haec alternanti potior sententia uisast:
<verg. aen. 4.288> Mnesthea Sergestumque uocat fortemque Serestum,
<verg. aen. 4.289> Classem aptent taciti sociosque ad litora cogant,
<verg. aen. 4.290_290> Arma parent et quae rebus sit causa nouandis
<verg. aen. 4.291> Dissimulent; sese interea, quando optima Dido
<verg. aen. 4.292> Nesciat et tantos rumpi non speret amores,
<verg. aen. 4.293> Temptaturum aditus et quae mollissima fandi
<verg. aen. 4.294> Tempora, quis rebus dexter modus. Ocius omnes
<verg. aen. 4.295_295> Imperio laeti parent et iussa facessunt.
<verg. aen. 4.296> At regina dolos (quis fallere possit amantem?)
<verg. aen. 4.297> Praesensit, motusque excepit prima futuros
<verg. aen. 4.298> Omnia tuta timens. Eadem impia Fama furenti
<verg. aen. 4.299> Detulit armari classem cursumque parari.
<verg. aen. 4.300_300> Saeuit inops animi totamque incensa per urbem
<verg. aen. 4.301> Bacchatur, qualis commotis excita sacris
<verg. aen. 4.302> Thyias, ubi audito stimulant trieterica Baccho
<verg. aen. 4.303> Orgia nocturnusque uocat clamore Cithaeron.
<verg. aen. 4.304> Tandem his Aenean compellat uocibus ultro:
<verg. aen. 4.305_305>"Dissimulare etiam sperasti, perfide, tantum
<verg. aen. 4.306> Posse nefas tacitusque mea decedere terra?
<verg. aen. 4.307> Nec te noster amor nec te data dextera quondam
<verg. aen. 4.308> Nec moritura tenet crudeli funere Dido?
<verg. aen. 4.309> Quin etiam hiberno moliris sidere classem
<verg. aen. 4.310_310> Et mediis properas Aquilonibus ire per altum,
<verg. aen. 4.311> Crudelis? quid, si non arua aliena domosque
<verg. aen. 4.312> Ignotas peteres, et Troia antiqua maneret,
<verg. aen. 4.313> Troia per undosum peteretur classibus aequor?
<verg. aen. 4.314> Mene fugis? per ego has lacrimas dextramque tuam te
<verg. aen. 4.315_315>(Quando aliud mihi iam miserae nihil ipsa reliqui),
<verg. aen. 4.316> Per conubia nostra, per inceptos hymenaeos,
<verg. aen. 4.317> Si bene quid de te merui, fuit aut tibi quicquam
<verg. aen. 4.318> Dulce meum, miserere domus labentis et istam,
<verg. aen. 4.319> Oro, si quis adhuc precibus locus, exue mentem.
<verg. aen. 4.320_320> Te propter Libycae gentes Nomadumque tyranni
<verg. aen. 4.321> Odere, infensi Tyrii; te propter eundem
<verg. aen. 4.322> Exstinctus pudor et, qua sola sidera adibam,
<verg. aen. 4.323> Fama prior. Cui me moribundam deseris, hospes
<verg. aen. 4.324>(Hoc solum nomen quoniam de coniuge restat)?
<verg. aen. 4.325_325> Quid moror? an mea Pygmalion dum moenia frater
<verg. aen. 4.326> Destruat aut captam ducat Gaetulus Iarbas?
<verg. aen. 4.327> Saltem si qua mihi de te suscepta fuisset
<verg. aen. 4.328> Ante fugam suboles, si quis mihi paruulus aula
<verg. aen. 4.329> Luderet Aeneas, qui te tamen ore referret,
<verg. aen. 4.330_330> Non equidem omnino capta ac deserta uiderer."
<verg. aen. 4.331> Dixerat. Ille Iouis monitis immota tenebat
<verg. aen. 4.332> Lumina et obnixus curam sub corde premebat.
<verg. aen. 4.333> Tandem pauca refert: "ego te, quae plurima fando
<verg. aen. 4.334> Enumerare uales, numquam, regina, negabo
<verg. aen. 4.335_335> Promeritam, nec me meminisse pigebit Elissae
<verg. aen. 4.336> Dum memor ipse mei, dum spiritus hos regit artus.
<verg. aen. 4.337> Pro re pauca loquar. neque ego hanc abscondere furto
<verg. aen. 4.338> Speraui (ne finge) fugam, nec coniugis umquam
<verg. aen. 4.339> Praetendi taedas aut haec in foedera ueni.
<verg. aen. 4.340_340> Me si fata meis paterentur ducere uitam
<verg. aen. 4.341> Auspiciis et sponte mea componere curas,
<verg. aen. 4.342> Vrbem Troianam primum dulcisque meorum
<verg. aen. 4.343> Reliquias colerem, Priami tecta alta manerent,
<verg. aen. 4.344> Et recidiua manu posuissem Pergama uictis.
<verg. aen. 4.345_345> Sed nunc Italiam magnam Gryneus Apollo,
<verg. aen. 4.346> Italiam Lyciae iussere capessere sortes;
<verg. aen. 4.347> Hic amor, haec patria est. si te Karthaginis arces
<verg. aen. 4.348> Phoenissam Libycaeque aspectus detinet urbis,
<verg. aen. 4.349> Quae tandem Ausonia Teucros considere terra
<verg. aen. 4.350_350> Inuidia est? et nos fas extera quaerere regna
<verg. aen. 4.351> Me patris Anchisae, quotiens umentibus umbris
<verg. aen. 4.352> Nox operit terras, quotiens astra ignea surgunt,
<verg. aen. 4.353> Admonet in somnis et turbida terret imago
<verg. aen. 4.354> Me puer Ascanius capitisque iniuria cari,
<verg. aen. 4.355_355> Quem regno Hesperiae fraudo et fatalibus aruis.
<verg. aen. 4.356> Nunc etiam interpres diuum Ioue missus ab ipso
<verg. aen. 4.357>(Testor utrumque caput) celeris mandata per auras
<verg. aen. 4.358> Detulit: ipse deum manifesto in lumine uidi
<verg. aen. 4.359> Intrantem muros uocemque his auribus hausi.
<verg. aen. 4.360_360> Desine meque tuis incendere teque querelis;
<verg. aen. 4.361> Italiam non sponte sequor."
<verg. aen. 4.362> Talia dicentem iamdudum auersa tuetur
<verg. aen. 4.363> Huc illuc uoluens oculos totumque pererrat
<verg. aen. 4.364> Luminibus tacitis et sic accensa profatur:
<verg. aen. 4.365_365>"Nec tibi diua parens generis nec Dardanus auctor,
<verg. aen. 4.366> Perfide, sed duris genuit te cautibus horrens
<verg. aen. 4.367> Caucasus Hyrcanaeque admorunt ubera tigres.
<verg. aen. 4.368> Nam quid dissimulo aut quae me ad maiora reseruo?
<verg. aen. 4.369> Num fletu ingemuit nostro? num lumina flexit?
<verg. aen. 4.370_370> Num lacrimas uictus dedit aut miseratus amantemst?
<verg. aen. 4.371> Quae quibus anteferam? iam iam nec maxima Iuno
<verg. aen. 4.372> Nec Saturnius haec oculis pater aspicit aequis.
<verg. aen. 4.373> Nusquam tuta fides. Eiectum litore, egentem
<verg. aen. 4.374> Excepi et regni demens in parte locaui.
<verg. aen. 4.375_375> Amissam classem, socios a morte reduxi
<verg. aen. 4.376>(Heu furiis incensa feror!): nunc augur Apollo,
<verg. aen. 4.377> Nunc Lyciae sortes, nunc et Ioue missus ab ipso
<verg. aen. 4.378> Interpres diuum fert horrida iussa per auras.
<verg. aen. 4.379> Scilicet is superis labor est, ea cura quietos
<verg. aen. 4.380_380> Sollicitat. Neque te teneo neque dicta refello:
<verg. aen. 4.381> I, sequere Italiam uentis, pete regna per undas.
<verg. aen. 4.382> Spero equidem mediis, si quid pia numina possunt,
<verg. aen. 4.383> Supplicia hausurum scopulis et nomine Dido
<verg. aen. 4.384> Saepe uocaturum. Sequar atris ignibus absens
<verg. aen. 4.385_385> Et, cum frigida mors anima seduxerit artus,
<verg. aen. 4.386> Omnibus umbra locis adero. dabis, improbe, poenas.
<verg. aen. 4.387> Audiam et haec manis ueniet mihi fama sub imos."
<verg. aen. 4.388> His medium dictis sermonem abrumpit et auras
<verg. aen. 4.389> Aegra fugit seque ex oculis auertit et aufert,
<verg. aen. 4.390_390> Linquens multa metu cunctantem et multa parantem
<verg. aen. 4.391> Dicere. Suscipiunt famulae collapsaque membra
<verg. aen. 4.392> Marmoreo referunt thalamo stratisque reponunt.
<verg. aen. 4.393> At pius Aeneas, quamquam lenire dolentem
<verg. aen. 4.394> Solando cupit et dictis auertere curas,
<verg. aen. 4.395_395> Multa gemens magnoque animum labefactus amore
<verg. aen. 4.396> Iussa tamen diuum exsequitur classemque reuisit.
<verg. aen. 4.397> Tum uero Teucri incumbunt et litore celsas
<verg. aen. 4.398> Deducunt toto nauis. natat uncta carina,
<verg. aen. 4.399> Frondentisque ferunt remos et robora siluis
<verg. aen. 4.400_400> Infabricata fugae studio.
<verg. aen. 4.401> Migrantis cernas totaque ex urbe ruentis.
<verg. aen. 4.402> Ac uelut ingentem formicae farris aceruum
<verg. aen. 4.403> Cum populant hiemis memores tectoque reponunt,
<verg. aen. 4.404> It nigrum campis agmen praedamque per herbas
<verg. aen. 4.405_405> Conuectant calle angusto: pars grandia trudunt
<verg. aen. 4.406> Obnixae frumenta umeris, pars agmina cogunt
<verg. aen. 4.407> Castigantque moras, opere omnis semita feruet.
<verg. aen. 4.408> Quis tibi tum, Dido, cernenti talia sensus,
<verg. aen. 4.409> Quosue dabas gemitus, cum litora feruere late
<verg. aen. 4.410_410> Prospiceres arce ex summa, totumque uideres
<verg. aen. 4.411> Misceri ante oculos tantis clamoribus aequor!
<verg. aen. 4.412> Improbe Amor, quid non mortalia pectora cogis!
<verg. aen. 4.413> Ire iterum in lacrimas, iterum temptare precando
<verg. aen. 4.414> Cogitur et supplex animos summittere amori,
<verg. aen. 4.415_415> Ne quid inexpertum frustra moritura relinquat.
<verg. aen. 4.416>"Anna, uides toto properari litore circum:
<verg. aen. 4.417> Vndique conuenere; uocat iam carbasus auras,
<verg. aen. 4.418> Puppibus et laeti nautae imposuere coronas.
<verg. aen. 4.419> Hunc ego si potui tantum sperare dolorem,
<verg. aen. 4.420_420> Et perferre, soror, potero. Miserae hoc tamen unum
<verg. aen. 4.421> Exsequere, Anna, mihi; solam nam perfidus ille
<verg. aen. 4.422> Te colere, arcanos etiam tibi credere sensus;
<verg. aen. 4.423> Sola uiri mollis aditus et tempora noras:
<verg. aen. 4.424> I, soror, atque hostem supplex affare superbum:
<verg. aen. 4.425_425> Non ego cum Danais Troianam exscindere gentem
<verg. aen. 4.426> Aulide iuraui classemue ad Pergama misi,
<verg. aen. 4.427> Nec patris Anchisae cineres manisue reuelli:
<verg. aen. 4.428> Cur mea dicta negat duras demittere in auris?
<verg. aen. 4.429> Quo ruit? extremum hoc miserae det munus amanti:
<verg. aen. 4.430_430> Exspectet facilemque fugam uentosque ferentis.
<verg. aen. 4.431> Non iam coniugium antiquum, quod prodidit, oro,
<verg. aen. 4.432> Nec pulchro ut Latio careat regnumque relinquat:
<verg. aen. 4.433> Tempus inane peto, requiem spatiumque furori,
<verg. aen. 4.434> Dum mea me uictam doceat fortuna dolere.
<verg. aen. 4.435_435> Extremam hanc oro ueniam (miserere sororis),
<verg. aen. 4.436> Quam mihi cum dederit cumulatam morte remittam."
<verg. aen. 4.437> Talibus orabat, talisque miserrima fletus
<verg. aen. 4.438> Fertque refertque soror. Sed nullis ille mouetur
<verg. aen. 4.439> Fletibus, aut uoces ullas tractabilis audit;
<verg. aen. 4.440_440> Fata obstant placidasque uiri deus obstruit auris.
<verg. aen. 4.441> Ac uelut annoso ualidam cum robore quercum
<verg. aen. 4.442> Alpini Boreae nunc hinc nunc flatibus illinc
<verg. aen. 4.443> Eruere inter se certant; it stridor, et altae
<verg. aen. 4.444> Consternunt terram concusso stipite frondes;
<verg. aen. 4.445_445> Ipsa haeret scopulis et quantum uertice ad auras
<verg. aen. 4.446> Aetherias, tantum radice in Tartara tendit:
<verg. aen. 4.447> Haud secus adsiduis hinc atque hinc uocibus heros
<verg. aen. 4.448> Tunditur et magno persentit pectore curas;
<verg. aen. 4.449> Mens immota manet, lacrimae uoluuntur inanes.
<verg. aen. 4.450_450> Tum uero infelix fatis exterrita Dido
<verg. aen. 4.451> Mortem orat; taedet caeli conuexa tueri.
<verg. aen. 4.452> Quo magis inceptum peragat lucemque relinquat,
<verg. aen. 4.453> Vidit, turicremis cum dona imponeret aris
<verg. aen. 4.454>(Horrendum dictu), latices nigrescere sacros
<verg. aen. 4.455_455> Fusaque in obscenum se uertere uina cruorem.
<verg. aen. 4.456> Hoc uisum nulli, non ipsi effata sorori.
<verg. aen. 4.457> Praeterea fuit in tectis de marmore templum
<verg. aen. 4.458> Coniugis antiqui, miro quod honore colebat,
<verg. aen. 4.459> Velleribus niueis et festa fronde reuinctum:
<verg. aen. 4.460_460> Hinc exaudiri uoces et uerba uocantis
<verg. aen. 4.461> Visa uiri, nox cum terras obscura teneret,
<verg. aen. 4.462> Solaque culminibus ferali carmine bubo
<verg. aen. 4.463> Saepe queri et longas in fletum ducere uoces;
<verg. aen. 4.464> Multaque praeterea uatum praedicta priorum
<verg. aen. 4.465_465> Terribili monitu horrificant. agit ipse furentem
<verg. aen. 4.466> In somnis ferus Aeneas, semperque relinqui
<verg. aen. 4.467> Sola sibi, semper longam incomitata uidetur
<verg. aen. 4.468> Ire uiam et Tyrios deserta quaerere terra,
<verg. aen. 4.469> Eumenidum ueluti demens uidet agmina Pentheus
<verg. aen. 4.470_470> Et solem geminum et duplices se ostendere Thebas,
<verg. aen. 4.471> Aut Agamemnonius scaenis agitatus Orestes,
<verg. aen. 4.472> Armatam facibus matrem et serpentibus atris
<verg. aen. 4.473> Cum fugit ultricesque sedent in limine Dirae.
<verg. aen. 4.474> Ergo ubi concepit furias euicta dolore
<verg. aen. 4.475_475> Decreuitque mori, tempus secum ipsa modumque
<verg. aen. 4.476> Exigit, et maestam dictis aggressa sororem
<verg. aen. 4.477> Consilium uultu tegit ac spem fronte serenat:
<verg. aen. 4.478>"Inueni, germana, uiam (gratare sorori)
<verg. aen. 4.479> Quae mihi reddat eum uel eo me soluat amantem.
<verg. aen. 4.480_480> Oceani finem iuxta solemque cadentem
<verg. aen. 4.481> Vltimus Aethiopum locus est, ubi maximus Atlas
<verg. aen. 4.482> Axem umero torquet stellis ardentibus aptum:
<verg. aen. 4.483> Hinc mihi Massylae gentis monstrata sacerdos,
<verg. aen. 4.484> Hesperidum templi custos, epulasque draconi
<verg. aen. 4.485_485> Quae dabat et sacros seruabat in arbore ramos,
<verg. aen. 4.486> Spargens umida mella soporiferumque papauer.
<verg. aen. 4.487> Haec se carminibus promittit soluere mentes
<verg. aen. 4.488> Quas uelit, ast aliis duras immittere curas,
<verg. aen. 4.489> Sistere aquam fluuiis et uertere sidera retro,
<verg. aen. 4.490_490> Nocturnosque mouet manis: mugire uidebis
<verg. aen. 4.491> Sub pedibus terram et descendere montibus ornos.
<verg. aen. 4.492> Testor, cara, deos et te, germana, tuumque
<verg. aen. 4.493> Dulce caput, magicas inuitam accingier artis.
<verg. aen. 4.494> Tu secreta pyram tecto interiore sub auras
<verg. aen. 4.495_495> Erige, et arma uiri thalamo quae fixa reliquit
<verg. aen. 4.496> Impius exuuiasque omnis lectumque iugalem,
<verg. aen. 4.497> Quo perii, super imponas: abolere nefandi
<verg. aen. 4.498> Cuncta uiri monimenta iuuat monstratque sacerdos."
<verg. aen. 4.499> Haec effata silet, pallor simul occupat ora.
<verg. aen. 4.500_500> Non tamen Anna nouis praetexere funera sacris
<verg. aen. 4.501> Germanam credit, nec tantos mente furores
<verg. aen. 4.502> Concipit aut grauiora timet quam morte Sychaei.
<verg. aen. 4.503> Ergo iussa parat.
<verg. aen. 4.504> At regina pyra penetrali in sede sub auras
<verg. aen. 4.505_505> Erecta ingenti taedis atque ilice secta,
<verg. aen. 4.506> Intenditque locum sertis et fronde coronat
<verg. aen. 4.507> Funerea; super exuuias ensemque relictum
<verg. aen. 4.508> Effigiemque toro locat haud ignara futuri.
<verg. aen. 4.509> Stant arae circum et crinis effusa sacerdos
<verg. aen. 4.510_510> Ter centum tonat ore deos, Erebumque Chaosque
<verg. aen. 4.511> Tergeminamque Hecaten, tria uirginis ora Dianae.
<verg. aen. 4.512> Sparserat et latices simulatos fontis Auerni,
<verg. aen. 4.513> Falcibus et messae ad lunam quaeruntur aenis
<verg. aen. 4.514> Pubentes herbae nigri cum lacte ueneni;
<verg. aen. 4.515_515> Quaeritur et nascentis equi de fronte reuulsus
<verg. aen. 4.516> Et matri praereptus amor.
<verg. aen. 4.517> Ipsa mola manibusque piis altaria iuxta
<verg. aen. 4.518> Vnum exuta pedem uinclis, in ueste recincta,
<verg. aen. 4.519> Testatur moritura deos et conscia fati
<verg. aen. 4.520_520> Sidera; tum, si quod non aequo foedere amantis
<verg. aen. 4.521> Curae numen habet iustumque memorque, precatur.
<verg. aen. 4.522> Nox erat et placidum carpebant fessa soporem
<verg. aen. 4.523> Corpora per terras, siluaeque et saeua quierant
<verg. aen. 4.524> Aequora, cum medio uoluuntur sidera lapsu,
<verg. aen. 4.525_525> Cum tacet omnis ager, pecudes pictaeque uolucres,
<verg. aen. 4.526> Quaeque lacus late liquidos quaeque aspera dumis
<verg. aen. 4.527> Rura tenent, somno positae sub nocte silenti.
<verg. aen. 4.528> Lenibant curas et corda oblita laborum.
<verg. aen. 4.529> At non infelix animi Phoenissa neque umquam
<verg. aen. 4.530_530> Soluitur in somnos oculisue aut pectore noctem
<verg. aen. 4.531> Accipit: ingeminant curae rursusque resurgens
<verg. aen. 4.532> Saeuit amor magnoque irarum fluctuat aestu.
<verg. aen. 4.533> Sic adeo insistit secumque ita corde uolutat:
<verg. aen. 4.534>"En, quid ago? rursusne procos irrisa priores
<verg. aen. 4.535_535> Experiar, Nomadumque petam conubia supplex,
<verg. aen. 4.536> Quos ego sim totiens iam dedignata maritos?
<verg. aen. 4.537> Iliacas igitur classis atque ultima Teucrum
<verg. aen. 4.538> Iussa sequar? quiane auxilio iuuat ante leuatos
<verg. aen. 4.539> Et bene apud memores ueteris stat gratia facti?
<verg. aen. 4.540_540> Quis me autem, fac uelle, sinet ratibusue superbis
<verg. aen. 4.541> Inuisam accipiet? nescis heu, perdita, necdum
<verg. aen. 4.542> Laomedonteae sentis periuria gentis?
<verg. aen. 4.543> Quid tum? sola fuga nautas comitabor ouantis?
<verg. aen. 4.544> An Tyriis omnique manu stipata meorum
<verg. aen. 4.545_545> Inferar et, quos Sidonia uix urbe reuelli,
<verg. aen. 4.546> Rursus agam pelago et uentis dare uela iubebo?
<verg. aen. 4.547> Quin morere ut merita es, ferroque auerte dolorem.
<verg. aen. 4.548> Tu lacrimis euicta meis, tu prima furentem
<verg. aen. 4.549> His, germana, malis oneras atque obicis hosti.
<verg. aen. 4.550_550> Non licuit thalami expertem sine crimine uitam
<verg. aen. 4.551> Degere more ferae, talis nec tangere curas;
<verg. aen. 4.552> Non seruata fides cineri promissa Sychaeo."
<verg. aen. 4.553> Tantos illa suo rumpebat pectore questus:
<verg. aen. 4.554> Aeneas celsa in puppi iam certus eundi
<verg. aen. 4.555_555> Carpebat somnos rebus iam rite paratis.
<verg. aen. 4.556> Huic se forma dei uultu redeuntis eodem
<verg. aen. 4.557> Obtulit in somnis rursusque ita uisa monerest,
<verg. aen. 4.558> Omnia Mercurio similis, uocemque coloremque
<verg. aen. 4.559> Et crinis flauos et membra decora iuuentae:
<verg. aen. 4.560_560>"Nate dea, potes hoc sub casu ducere somnos,
<verg. aen. 4.561> Nec quae te circum stent deinde pericula cernis,
<verg. aen. 4.562> Demens, nec Zephyros audis spirare secundos?
<verg. aen. 4.563> Illa dolos dirumque nefas in pectore uersat
<verg. aen. 4.564> Certa mori, uariosque irarum concitat aestus.
<verg. aen. 4.565_565> Non fugis hinc praeceps, dum praecipitare potestas?
<verg. aen. 4.566> Iam mare turbari trabibus saeuasque uidebis
<verg. aen. 4.567> Collucere faces, iam feruere litora flammis,
<verg. aen. 4.568> Si te his attigerit terris Aurora morantem.
<verg. aen. 4.569> Heia age, rumpe moras. uarium et mutabile semper
<verg. aen. 4.570_570> Femina" Sic fatus nocti se immiscuit atrae.
<verg. aen. 4.571> Tum uero Aeneas subitis exterritus umbris
<verg. aen. 4.572> Corripit e somno corpus sociosque fatigat
<verg. aen. 4.573> Praecipitis: "Vigilate, uiri, et considite transtris;
<verg. aen. 4.574> Soluite uela citi. deus aethere missus ab alto
<verg. aen. 4.575_575> Festinare fugam tortosque incidere funis
<verg. aen. 4.576> Ecce iterum instimulat. Sequimur te, sancte deorum,
<verg. aen. 4.577> Quisquis es, imperioque iterum paremus ouantes.
<verg. aen. 4.578> Adsis o placidusque iuues et sidera caelo
<verg. aen. 4.579> Dextra feras." Dixit uaginaque eripit ensem
<verg. aen. 4.580_580> Fulmineum strictoque ferit retinacula ferro.
<verg. aen. 4.581> Idem omnis simul ardor habet, rapiuntque ruuntque;
<verg. aen. 4.582> Litora deseruere, latet sub classibus aequor,
<verg. aen. 4.583> Adnixi torquent spumas et caerula uerrunt.
<verg. aen. 4.584> Et iam prima nouo spargebat lumine terras
<verg. aen. 4.585_585> Tithoni croceum linquens Aurora cubile.
<verg. aen. 4.586> Regina e speculis ut primum albescere lucem
<verg. aen. 4.587> Vidit et aequatis classem procedere uelis,
<verg. aen. 4.588> Litoraque et uacuos sensit sine remige portus,
<verg. aen. 4.589> Terque quaterque manu pectus percussa decorum
<verg. aen. 4.590_590> Flauentisque abscissa comas "pro Iuppiter! ibit
<verg. aen. 4.591> Hic," ait "et nostris illuserit aduena regnis?
<verg. aen. 4.592> Non arma expedient totaque ex urbe sequentur,
<verg. aen. 4.593> Deripientque rates alii naualibus? ite,
<verg. aen. 4.594> Ferte citi flammas, date tela, impellite remos!
<verg. aen. 4.595_595> Quid loquor? aut ubi sum? quae mentem insania mutat?
<verg. aen. 4.596> Infelix Dido, nunc te facta impia tangunt?
<verg. aen. 4.597> Tum decuit, cum sceptra dabas. En dextra fidesque,
<verg. aen. 4.598> Quem secum patrios aiunt portare penatis,
<verg. aen. 4.599> Quem subiisse umeris confectum aetate parentem!
<verg. aen. 4.600_600> Non potui abreptum diuellere corpus et undis
<verg. aen. 4.601> Spargere? non socios, non ipsum absumere ferro
<verg. aen. 4.602> Ascanium patriisque epulandum ponere mensis?
<verg. aen. 4.603> Verum anceps pugnae fuerat fortuna. Fuisset:
<verg. aen. 4.604> Quem metui moritura? faces in castra tulissem
<verg. aen. 4.605_605> Implessemque foros flammis natumque patremque
<verg. aen. 4.606> Cum genere exstinxem, memet super ipsa dedissem.
<verg. aen. 4.607> Sol, qui terrarum flammis opera omnia lustras,
<verg. aen. 4.608> Tuque harum interpres curarum et conscia Iuno,
<verg. aen. 4.609> Nocturnisque Hecate triuiis ululata per urbes
<verg. aen. 4.610_610> Et Dirae ultrices et di morientis Elissae,
<verg. aen. 4.611> Accipite haec, meritumque malis aduertite numen
<verg. aen. 4.612> Et nostras audite preces. si tangere portus
<verg. aen. 4.613> Infandum caput ac terris adnare necessest,
<verg. aen. 4.614> Et sic fata Iouis poscunt, hic terminus haeret:
<verg. aen. 4.615_615> At bello audacis populi uexatus et armis,
<verg. aen. 4.616> Finibus extorris, complexu auulsus Iuli
<verg. aen. 4.617> Auxilium imploret uideatque indigna suorum
<verg. aen. 4.618> Funera; nec, cum se sub leges pacis iniquae
<verg. aen. 4.619> Tradiderit, regno aut optata luce fruatur,
<verg. aen. 4.620_620> Sed cadat ante diem mediaque inhumatus harena.
<verg. aen. 4.621> Haec precor, hanc uocem extremam cum sanguine fundo.
<verg. aen. 4.622> Tum uos, o Tyrii, stirpem et genus omne futurum
<verg. aen. 4.623> Exercete odiis, cinerique haec mittite nostro
<verg. aen. 4.624> Munera. nullus amor populis nec foedera sunto.
<verg. aen. 4.625_625> Exoriare aliquis nostris ex ossibus ultor
<verg. aen. 4.626> Qui face Dardanios ferroque sequare colonos,
<verg. aen. 4.627> Nunc, olim, quocumque dabunt se tempore uires.
<verg. aen. 4.628> Litora litoribus contraria, fluctibus undas
<verg. aen. 4.629> Imprecor, arma armis: pugnent ipsique nepotesque."
<verg. aen. 4.630_630> Haec ait, et partis animum uersabat in omnis,
<verg. aen. 4.631> Inuisam quaerens quam primum abrumpere lucem.
<verg. aen. 4.632> Tum breuiter Barcen nutricem affata Sychaei,
<verg. aen. 4.633> Namque suam patria antiqua cinis ater habebat:
<verg. aen. 4.634>"Annam, cara mihi nutrix, huc siste sororem:
<verg. aen. 4.635_635> Dic corpus properet fluuiali spargere lympha,
<verg. aen. 4.636> Et pecudes secum et monstrata piacula ducat.
<verg. aen. 4.637> Sic ueniat, tuque ipsa pia tege tempora uitta.
<verg. aen. 4.638> Sacra Ioui Stygio, quae rite incepta paraui,
<verg. aen. 4.639> Perficerest animus finemque imponere curis
<verg. aen. 4.640_640> Dardaniique rogum capitis permittere flammae."
<verg. aen. 4.641> Sic ait. Illa gradum studio celebrabat anili.
<verg. aen. 4.642> At trepida et coeptis immanibus effera Dido
<verg. aen. 4.643> Sanguineam uoluens aciem, maculisque trementis
<verg. aen. 4.644> Interfusa genas et pallida morte futura,
<verg. aen. 4.645_645> Interiora domus irrumpit limina et altos
<verg. aen. 4.646> Conscendit furibunda gradus ensemque recludit
<verg. aen. 4.647> Dardanium, non hos quaesitum munus in usus.
<verg. aen. 4.648> Hic, postquam Iliacas uestis notumque cubile
<verg. aen. 4.649> Conspexit, paulum lacrimis et mente morata
<verg. aen. 4.650_650> Incubuitque toro dixitque nouissima uerba:
<verg. aen. 4.651>"Dulces exuuiae, dum fata deusque sinebat,
<verg. aen. 4.652> Accipite hanc animam meque his exsoluite curis.
<verg. aen. 4.653> Vixi et quem dederat cursum fortuna peregi,
<verg. aen. 4.654> Et nunc magna mei sub terras ibit imago.
<verg. aen. 4.655_655> Vrbem praeclaram statui, mea moenia uidi,
<verg. aen. 4.656> Vlta uirum poenas inimico a fratre recepi,
<verg. aen. 4.657> Felix, heu nimium felix, si litora tantum
<verg. aen. 4.658> Numquam Dardaniae tetigissent nostra carinae."
<verg. aen. 4.659> Dixit, et os impressa toro "Moriemur inultae,
<verg. aen. 4.660_660> Sed moriamur" ait. "Sic, sic iuuat ire sub umbras.
<verg. aen. 4.661> Hauriat hunc oculis ignem crudelis ab alto
<verg. aen. 4.662> Dardanus, et nostrae secum ferat omina mortis."
<verg. aen. 4.663> Dixerat, atque illam media inter talia ferro
<verg. aen. 4.664> Collapsam aspiciunt comites ensemque cruore
<verg. aen. 4.665_665> Spumantem sparsasque manus. It clamor ad alta
<verg. aen. 4.666> Atria: concussam bacchatur Fama per urbem.
<verg. aen. 4.667> Lamentis gemituque et femineo ululatu
<verg. aen. 4.668> Tecta fremunt, resonat magnis plangoribus aether,
<verg. aen. 4.669> Non aliter quam si immissis ruat hostibus omnis
<verg. aen. 4.670_670> Karthago aut antiqua Tyros flammaeque furentes
<verg. aen. 4.671> Culmina perque hominum uoluantur perque deorum.
<verg. aen. 4.672> Audiit exanimis trepidoque exterrita cursu
<verg. aen. 4.673> Vnguibus ora soror foedans et pectora pugnis
<verg. aen. 4.674> Per medios ruit, ac morientem nomine clamat:
<verg. aen. 4.675_675>"Hoc illud, germana, fuit? me fraude petebas?
<verg. aen. 4.676> Hoc rogus iste mihi, hoc ignes araeque parabant?
<verg. aen. 4.677> Quid primum deserta querar? comitemne sororem
<verg. aen. 4.678> Spreuisti moriens? eadem me ad fata uocasses:
<verg. aen. 4.679> Idem ambas ferro dolor atque eadem hora tulisset.
<verg. aen. 4.680_680> His etiam struxi manibus patriosque uocaui
<verg. aen. 4.681> Voce deos, sic te ut posita, crudelis, abessem?
<verg. aen. 4.682> Exstinxti te meque, soror, populumque patresque
<verg. aen. 4.683> Sidonios urbemque tuam. date, uulnera lymphis
<verg. aen. 4.684> Abluam et, extremus si quis super halitus errat,
<verg. aen. 4.685_685> Ore legam." Sic fata gradus euaserat altos,
<verg. aen. 4.686> Semianimemque sinu germanam amplexa fouebat
<verg. aen. 4.687> Cum gemitu atque atros siccabat ueste cruores.
<verg. aen. 4.688> Illa grauis oculos conata attollere rursus
<verg. aen. 4.689> Deficit; infixum stridit sub pectore uulnus.
<verg. aen. 4.690_690> Ter sese attollens cubitoque adnixa leuauit,
<verg. aen. 4.691> Ter reuoluta torost oculisque errantibus alto
<verg. aen. 4.692> Quaesiuit caelo lucem ingemuitque reperta.
<verg. aen. 4.693> Tum Iuno omnipotens longum miserata dolorem
<verg. aen. 4.694> Difficilisque obitus Irim demisit Olympo
<verg. aen. 4.695_695> Quae luctantem animam nexosque resolueret artus.
<verg. aen. 4.696> Nam quia nec fato merita nec morte peribat,
<verg. aen. 4.697> Sed misera ante diem subitoque accensa furore,
<verg. aen. 4.698> Nondum illi flauum Proserpina uertice crinem
<verg. aen. 4.699> Abstulerat Stygioque caput damnauerat Orco.
<verg. aen. 4.700_700> Ergo Iris croceis per caelum roscida pennis
<verg. aen. 4.701> Mille trahens uarios aduerso sole colores
<verg. aen. 4.702> Deuolat et supra caput astitit. "Hunc ego Diti
<verg. aen. 4.703> Sacrum iussa fero teque isto corpore soluo."
<verg. aen. 4.704> Sic ait et dextra crinem secat: omnis et una
<verg. aen. 4.705_705> Dilapsus calor atque in uentos uita recessit.
<verg. aen. 5.1> Interea medium Aeneas iam classe tenebat
<verg. aen. 5.2> Certus iter fluctusque atros Aquilone secabat
<verg. aen. 5.3> Moenia respiciens, quae iam infelicis Elissae
<verg. aen. 5.4> Collucent flammis. quae tantum accenderit ignem
<verg. aen. 5.5_5> Causa latet; duri magno sed amore dolores
<verg. aen. 5.6> Polluto, notumque furens quid femina possit,
<verg. aen. 5.7> Triste per augurium Teucrorum pectora ducunt.
<verg. aen. 5.8> Vt pelagus tenuere rates nec iam amplius ulla
<verg. aen. 5.9> Occurrit tellus, maria undique et undique caelum,
<verg. aen. 5.10_10> Olli caeruleus supra caput astitit imber
<verg. aen. 5.11> Noctem hiememque ferens et inhorruit unda tenebris.
<verg. aen. 5.12> Ipse gubernator puppi Palinurus ab alta:
<verg. aen. 5.13>"Heu quianam tanti cinxerunt aethera nimbi?
<verg. aen. 5.14> Quidue, pater Neptune, paras?" sic deinde locutus
<verg. aen. 5.15_15> Colligere arma iubet ualidisque incumbere remis,
<verg. aen. 5.16> Obliquatque sinus in uentum ac talia fatur:
<verg. aen. 5.17>"Magnanime Aenea, non, si mihi Iuppiter auctor
<verg. aen. 5.18> Spondeat, hoc sperem Italiam contingere caelo.
<verg. aen. 5.19> Mutati transuersa fremunt et uespere ab atro
<verg. aen. 5.20_20> Consurgunt uenti atque in nubem cogitur aer.
<verg. aen. 5.21> Nec nos obniti contra nec tendere tantum
<verg. aen. 5.22> Sufficimus. superat quoniam Fortuna sequamur,
<verg. aen. 5.23> Quoque uocat uertamus iter. nec litora longe
<verg. aen. 5.24> Fida reor fraterna Erycis portusque Sicanos,
<verg. aen. 5.25_25> Si modo rite memor seruata remetior astra"
<verg. aen. 5.26> Tum pius Aeneas: "equidem sic poscere uentos
<verg. aen. 5.27> Iamdudum et frustra cerno te tendere contra.
<verg. aen. 5.28> Flecte uiam uelis. an sit mihi gratior ulla,
<verg. aen. 5.29> Quoue magis fessas optem dimittere nauis,
<verg. aen. 5.30_30> Quam quae Dardanium tellus mihi seruat Acesten
<verg. aen. 5.31> Et patris Anchisae gremio complectitur ossa?"
<verg. aen. 5.32> Haec ubi dicta petunt portus et uela secundi
<verg. aen. 5.33> Intendunt Zephyri; fertur cita gurgite classis,
<verg. aen. 5.34> Et tandem laeti notae aduertuntur harenae.
<verg. aen. 5.35_35> At procul ex celso miratus uertice montis
<verg. aen. 5.36> Aduentum sociasque rates occurrit Acestes,
<verg. aen. 5.37> Horridus in iaculis et pelle Libystidis ursae,
<verg. aen. 5.38> Troia(==TROIA) Criniso conceptum flumine mater
<verg. aen. 5.39> Quem genuit. ueterum non immemor ille parentum
<verg. aen. 5.40_40> Gratatur reduces et gaza laetus agresti
<verg. aen. 5.41> Excipit, ac fessos opibus solatur amicis.
<verg. aen. 5.42> Postera cum primo stellas Oriente fugarat
<verg. aen. 5.43> Clara dies, socios in coetum litore ab omni
<verg. aen. 5.44> Aduocat Aeneas tumulique ex aggere fatur:
<verg. aen. 5.45_45>"Dardanidae magni, genus alto a sanguine diuum,
<verg. aen. 5.46> Annuus exactis completur mensibus orbis,
<verg. aen. 5.47> Ex quo reliquias diuinique ossa parentis
<verg. aen. 5.48> Condidimus terra maestasque sacrauimus aras.
<verg. aen. 5.49> Iamque dies, nisi fallor, adest, quem semper acerbum,
<verg. aen. 5.50_50> Semper honoratum (sic di uoluistis(==VOLUISTIS)) habebo.
<verg. aen. 5.51> Hunc ego Gaetulis agerem si Syrtibus exul,
<verg. aen. 5.52> Argolicoue mari deprensus et urbe Mycenis,
<verg. aen. 5.53> Annua uota tamen sollemnisque ordine pompas
<verg. aen. 5.54> Exsequerer strueremque suis altaria donis.
<verg. aen. 5.55_55> Nunc ultro ad cineres ipsius et ossa parentis
<verg. aen. 5.56> Haud equidem sine mente, reor, sine numine diuum
<verg. aen. 5.57> Adsumus et portus delati intramus amicos.
<verg. aen. 5.58> Ergo agite et laetum cuncti celebremus honorem:
<verg. aen. 5.59> Poscamus uentos, atque haec me sacra quotannis
<verg. aen. 5.60_60> Vrbe uelit posita templis sibi ferre dicatis.
<verg. aen. 5.61> Bina boum uobis Troia generatus Acestes
<verg. aen. 5.62> Dat numero capita in nauis; adhibete penatis
<verg. aen. 5.63> Et patrios epulis et quos colit hospes Acestes.
<verg. aen. 5.64> Praeterea, si nona diem mortalibus almum
<verg. aen. 5.65_65> Aurora extulerit radiisque retexerit orbem,
<verg. aen. 5.66> Prima citae Teucris ponam certamina classis;
<verg. aen. 5.67> Quique pedum cursu ualet, et qui uiribus audax
<verg. aen. 5.68> Aut iaculo incedit melior leuibusque sagittis,
<verg. aen. 5.69> Seu crudo fidit pugnam committere caestu,
<verg. aen. 5.70_70> Cuncti adsint meritaeque exspectent praemia palmae.
<verg. aen. 5.71> Ore fauete omnes et cingite tempora ramis."
<verg. aen. 5.72> Sic fatus uelat materna tempora myrto.
<verg. aen. 5.73> Hoc Helymus facit, hoc aeui maturus Acestes,
<verg. aen. 5.74> Hoc puer Ascanius, sequitur quos cetera pubes.
<verg. aen. 5.75_75> Ille e concilio multis cum milibus ibat
<verg. aen. 5.76> Ad tumulum magna medius comitante caterua.
<verg. aen. 5.77> Hic duo rite mero libans carchesia Baccho
<verg. aen. 5.78> Fundit humi, duo lacte nouo, duo sanguine sacro,
<verg. aen. 5.79> Purpureosque iacit flores ac talia fatur:
<verg. aen. 5.80_80>"Salue, sancte parens, iterum saluete, recepti
<verg. aen. 5.81> Nequiquam cineres animaeque umbraeque paternae.
<verg. aen. 5.82> Non licuit finis Italos fataliaque arua
<verg. aen. 5.83> Nec tecum Ausonium, quicumque est, quaerere Thybrim."
<verg. aen. 5.84> Dixerat haec, adytis cum lubricus anguis ab imis
<verg. aen. 5.85_85> Septem ingens gyros, septena uolumina traxit
<verg. aen. 5.86> Amplexus placide tumulum lapsusque per aras,
<verg. aen. 5.87> Caeruleae cui terga notae maculosus et auro
<verg. aen. 5.88> Squamam incendebat fulgor, ceu nubibus arcus
<verg. aen. 5.89> Mille iacit uarios aduerso sole colores.
<verg. aen. 5.90_90> Obstipuit uisu Aeneas. ille agmine longo
<verg. aen. 5.91> Tandem inter pateras et leuia pocula serpens
<verg. aen. 5.92> Libauitque dapes rursusque innoxius imo
<verg. aen. 5.93> Successit tumulo et depasta altaria liquit.
<verg. aen. 5.94> Hoc magis inceptos genitori instaurat honores,
<verg. aen. 5.95_95> Incertus geniumne loci famulumne parentis
<verg. aen. 5.96> Esse putet; caedit binas de more bidentis
<verg. aen. 5.97> Totque sues, totidem nigrantis terga iuuencos,
<verg. aen. 5.98> Vinaque fundebat pateris animamque uocabat
<verg. aen. 5.99> Anchisae magni manisque Acheronte remissos.
<verg. aen. 5.100_100> Nec non et socii, quae cuique est copia, laeti
<verg. aen. 5.101> Dona ferunt, onerant aras mactantque iuuencos;
<verg. aen. 5.102> Ordine aena locant alii fusique per herbam
<verg. aen. 5.103> Subiciunt ueribus prunas et uiscera torrent.
<verg. aen. 5.104> Exspectata dies aderat nonamque serena
<verg. aen. 5.105_105> Auroram Phaethontis equi iam luce uehebant,
<verg. aen. 5.106> Famaque finitimos et clari nomen Acestae
<verg. aen. 5.107> Excierat: laeto complerant litora coetu
<verg. aen. 5.108> Visuri Aeneadas, pars et certare parati.
<verg. aen. 5.109> Munera principio ante oculos circoque locantur
<verg. aen. 5.110_110> In medio, sacri tripodes uiridesque coronae
<verg. aen. 5.111> Et palmae pretium uictoribus, armaque et ostro
<verg. aen. 5.112> Perfusae uestes, argenti aurique talenta;
<verg. aen. 5.113> Et tuba commissos medio canit aggere ludos.
<verg. aen. 5.114> Prima pares ineunt grauibus certamina remis
<verg. aen. 5.115_115> Quattuor ex omni delectae classe carinae.
<verg. aen. 5.116> Velocem Mnestheus agit acri remige Pristim,
<verg. aen. 5.117> Mox Italus Mnestheus, genus a quo nomine Memmi,
<verg. aen. 5.118> Ingentemque Gyas ingenti mole Chimaeram,
<verg. aen. 5.119> Vrbis opus, triplici pubes quam Dardana uersu
<verg. aen. 5.120_120> Impellunt, terno consurgunt ordine remi;
<verg. aen. 5.121> Sergestusque, domus tenet a quo Sergia nomen,
<verg. aen. 5.122> Centauro inuehitur magna Scyllaque Cloanthus
<verg. aen. 5.123> Caerulea, genus unde tibi, Romane Cluenti.
<verg. aen. 5.124> Est procul in pelago saxum spumantia contra
<verg. aen. 5.125_125> Litora, quod tumidis summersum tunditur olim
<verg. aen. 5.126> Fluctibus hiberni condunt ubi sidera Cori;
<verg. aen. 5.127> Tranquillo silet immotaque attollitur unda
<verg. aen. 5.128> Campus et apricis statio gratissima mergis.
<verg. aen. 5.129> Hic uiridem Aeneas frondenti ex ilice metam
<verg. aen. 5.130_130> Constituit signum nautis pater, unde reuerti
<verg. aen. 5.131> Scirent et longos ubi circumflectere cursus.
<verg. aen. 5.132> Tum loca sorte legunt ipsique in puppibus auro
<verg. aen. 5.133> Ductores longe effulgent ostroque decori;
<verg. aen. 5.134> Cetera populea uelatur fronde iuuentus
<verg. aen. 5.135_135> Nudatosque umeros oleo perfusa nitescit.
<verg. aen. 5.136> Considunt transtris, intentaque bracchia remis;
<verg. aen. 5.137> Intenti exspectant signum, exsultantiaque haurit
<verg. aen. 5.138> Corda pauor pulsans laudumque arrecta cupido.
<verg. aen. 5.139> Inde ubi clara dedit sonitum tuba finibus omnes,
<verg. aen. 5.140_140> Haud mora prosiluere suis; ferit aethera clamor
<verg. aen. 5.141> Nauticus, adductis spumant freta uersa lacertis.
<verg. aen. 5.142> Infindunt pariter sulcos, totumque dehiscit
<verg. aen. 5.143> Conuulsum remis rostrisque tridentibus aequor.
<verg. aen. 5.144> Non tam praecipites biiugo certamine campum
<verg. aen. 5.145_145> Corripuere ruuntque effusi carcere currus,
<verg. aen. 5.146> Nec sic immissis aurigae undantia lora
<verg. aen. 5.147> Concussere iugis pronique in uerbera pendent.
<verg. aen. 5.148> Tum plausu fremituque uirum studiisque fauentum
<verg. aen. 5.149> Consonat omne nemus, uocemque inclusa uolutant
<verg. aen. 5.150_150> Litora, pulsati colles clamore resultant.
<verg. aen. 5.151> Effugit ante alios primisque elabitur undis
<verg. aen. 5.152> Turbam inter fremitumque Gyas; quem deinde Cloanthus
<verg. aen. 5.153> Consequitur, melior remis, sed pondere pinus
<verg. aen. 5.154> Tarda tenet. post hos aequo discrimine Pristis
<verg. aen. 5.155_155> Centaurusque locum tendunt superare priorem;
<verg. aen. 5.156> Et nunc Pristis habet, nunc uictam praeterit ingens
<verg. aen. 5.157> Centaurus, nunc una ambae iunctisque feruntur
<verg. aen. 5.158> Frontibus et longa sulcant uada salsa carina.
<verg. aen. 5.159> Iamque propinquabant scopulo metamque tenebant
<verg. aen. 5.160_160> Cum princeps medioque Gyas in gurgite uictor
<verg. aen. 5.161> Rectorem nauis compellat uoce Menoeten:
<verg. aen. 5.162>"Quo tantum mihi dexter abis? huc derige cursum;
<verg. aen. 5.163> Litus ama et laeua stringat sine palmula cautes;
<verg. aen. 5.164> Altum alii teneant." dixit; sed caeca Menoetes
<verg. aen. 5.165_165> Saxa timens proram pelagi detorquet ad undas.
<verg. aen. 5.166>"Quo diuersus abis?" iterum "pete saxa, Menoete!"
<verg. aen. 5.167> Cum clamore Gyas reuocabat, et ecce Cloanthum
<verg. aen. 5.168> Respicit instantem tergo et propiora tenentem.
<verg. aen. 5.169> Ille inter nauemque Gyae scopulosque sonantis
<verg. aen. 5.170_170> Radit iter laeuum interior subitoque priorem
<verg. aen. 5.171> Praeterit et metis tenet aequora tuta relictis.
<verg. aen. 5.172> Tum uero exarsit iuueni dolor ossibus ingens
<verg. aen. 5.173> Nec lacrimis caruere genae, segnemque Menoeten
<verg. aen. 5.174> Oblitus decorisque sui sociumque salutis
<verg. aen. 5.175_175> In mare praecipitem puppi deturbat ab alta;
<verg. aen. 5.176> Ipse gubernaclo rector subit, ipse magister
<verg. aen. 5.177> Hortaturque uiros clauumque ad litora torquet.
<verg. aen. 5.178> At grauis ut fundo uix tandem redditus imost
<verg. aen. 5.179> Iam senior madidaque fluens in ueste Menoetes
<verg. aen. 5.180_180> Summa petit scopuli siccaque in rupe resedit.
<verg. aen. 5.181> Illum et labentem Teucri et risere natantem
<verg. aen. 5.182> Et salsos rident reuomentem pectore fluctus.
<verg. aen. 5.183> Hic laeta extremis spes est accensa duobus,
<verg. aen. 5.184> Sergesto Mnesthique, Gyan superare morantem.
<verg. aen. 5.185_185> Sergestus capit ante locum scopuloque propinquat,
<verg. aen. 5.186> Nec tota tamen ille prior praeeunte carina;
<verg. aen. 5.187> Parte prior, partim rostro premit aemula Pristis.
<verg. aen. 5.188> At media socios incedens naue per ipsos
<verg. aen. 5.189> Hortatur Mnestheus: "nunc, nunc insurgite remis,
<verg. aen. 5.190_190> Hectorei socii, Troiae quos sorte suprema
<verg. aen. 5.191> Delegi comites; nunc illas promite uires,
<verg. aen. 5.192> Nunc animos, quibus in Gaetulis Syrtibus usi
<verg. aen. 5.193> Ionioque mari Maleaeque sequacibus undis.
<verg. aen. 5.194> Non iam prima peto Mnestheus neque uincere certo
<verg. aen. 5.195_195>(Quamquam o! -sed superent quibus hoc, Neptune, dedisti),
<verg. aen. 5.196> Extremos pudeat rediisse: hoc uincite, ciues,
<verg. aen. 5.197> Et prohibete nefas." olli certamine summo
<verg. aen. 5.198> Procumbunt: uastis tremit ictibus aerea puppis
<verg. aen. 5.199> Subtrahiturque solum, tum creber anhelitus artus
<verg. aen. 5.200_200> Aridaque ora quatit, sudor fluit undique riuis.
<verg. aen. 5.201> Attulit ipse uiris optatum casus honorem.
<verg. aen. 5.202> Namque furens animi dum proram ad saxa suburget
<verg. aen. 5.203> Interior spatioque subit Sergestus iniquo,
<verg. aen. 5.204> Infelix saxis in procurrentibus haesit.
<verg. aen. 5.205_205> Concussae cautes et acuto in murice remi
<verg. aen. 5.206> Obnixi crepuere illisaque prora pependit.
<verg. aen. 5.207> Consurgunt nautae et magno clamore morantur
<verg. aen. 5.208> Ferratasque trudes et acuta cuspide contos
<verg. aen. 5.209> Expediunt fractosque legunt in gurgite remos.
<verg. aen. 5.210_210> At laetus Mnestheus successuque acrior ipso
<verg. aen. 5.211> Agmine remorum celeri uentisque uocatis
<verg. aen. 5.212> Prona petit maria et pelago decurrit aperto.
<verg. aen. 5.213> Qualis spelunca subito commota columba,
<verg. aen. 5.214> Cui domus et dulces latebroso in pumice nidi,
<verg. aen. 5.215_215> Fertur in arua uolans plausumque exterrita pennis
<verg. aen. 5.216> Dat tecto ingentem, mox aere lapsa quieto
<verg. aen. 5.217> Radit iter liquidum celeris neque commouet alas:
<verg. aen. 5.218> Sic Mnestheus, sic ipsa fuga secat ultima Pristis
<verg. aen. 5.219> Aequora, sic illam fert impetus ipse uolantem.
<verg. aen. 5.220_220> Et primum in scopulo luctantem deserit alto
<verg. aen. 5.221> Sergestum breuibusque uadis frustraque uocantem
<verg. aen. 5.222> Auxilia et fractis discentem currere remis.
<verg. aen. 5.223> Inde Gyan ipsamque ingenti mole Chimaeram
<verg. aen. 5.224> Consequitur; cedit, quoniam spoliata magistro est.
<verg. aen. 5.225_225> Solus iamque ipso superest in fine Cloanthus:
<verg. aen. 5.226> Quem petit et summis enixus uiribus urget.
<verg. aen. 5.227> Tum uero ingeminat clamor cunctique sequentem
<verg. aen. 5.228> Instigant studiis, resonatque fragoribus aether.
<verg. aen. 5.229> Hi proprium decus et partum indignantur honorem
<verg. aen. 5.230_230> Ni teneant, uitamque uolunt pro laude pacisci;
<verg. aen. 5.231> Hos successus alit: possunt, quia posse uidentur.
<verg. aen. 5.232> Et fors aequatis cepissent praemia rostris,
<verg. aen. 5.233> Ni palmas ponto tendens utrasque Cloanthus
<verg. aen. 5.234> Fudissetque preces diuosque in uota uocasset:
<verg. aen. 5.235_235>"Di, quibus imperium est pelagi, quorum aequora curro,
<verg. aen. 5.236> Vobis laetus ego hoc candentem in litore taurum
<verg. aen. 5.237> Constituam ante aras uoti reus, extaque salsos
<verg. aen. 5.238> Porriciam in fluctus et uina liquentia fundam."
<verg. aen. 5.239> Dixit, eumque imis sub fluctibus audiit omnis
<verg. aen. 5.240_240> Nereidum Phorcique chorus Panopeaque uirgo,
<verg. aen. 5.241> Et pater ipse manu magna Portunus euntem
<verg. aen. 5.242> Impulit: illa noto citius uolucrique sagitta
<verg. aen. 5.243> Ad terram fugit et portu se condidit alto.
<verg. aen. 5.244> Tum satus Anchisa cunctis ex more uocatis
<verg. aen. 5.245_245> Victorem magna praeconis uoce Cloanthum
<verg. aen. 5.246> Declarat uiridique aduelat tempora lauro,
<verg. aen. 5.247> Muneraque in nauis ternos optare iuuencos
<verg. aen. 5.248> Vinaque et argenti magnum dat ferre talentum.
<verg. aen. 5.249> Ipsis praecipuos ductoribus addit honores:
<verg. aen. 5.250_250> Victori chlamydem auratam, quam plurima circum
<verg. aen. 5.251> Purpura Maeandro duplici Meliboea cucurrit,
<verg. aen. 5.252> Intextusque puer frondosa regius Ida
<verg. aen. 5.253> Velocis iaculo ceruos cursuque fatigat
<verg. aen. 5.254> Acer, anhelanti similis, quem praepes ab Ida
<verg. aen. 5.255_255> Sublimem pedibus rapuit Iouis armiger uncis:
<verg. aen. 5.256> Longaeui palmas nequiquam ad sidera tendunt
<verg. aen. 5.257> Custodes, saeuitque canum latratus in auras.
<verg. aen. 5.258> At qui deinde locum tenuit uirtute secundum,
<verg. aen. 5.259> Leuibus huic hamis consertam auroque trilicem
<verg. aen. 5.260_260> Loricam, quam Demoleo detraxerat ipse
<verg. aen. 5.261> Victor apud rapidum Simoenta sub Ilio alto,
<verg. aen. 5.262> Donat habere, uiro decus et tutamen in armis.
<verg. aen. 5.263> Vix illam famuli Phegeus Sagarisque ferebant
<verg. aen. 5.264> Multiplicem conixi umeris; indutus at olim
<verg. aen. 5.265_265> Demoleos cursu palantis Troas agebat.
<verg. aen. 5.266> Tertia dona facit geminos ex aere lebetas
<verg. aen. 5.267> Cymbiaque argento perfecta atque aspera signis.
<verg. aen. 5.268> Iamque adeo donati omnes opibusque superbi
<verg. aen. 5.269> Puniceis ibant euincti tempora taenis,
<verg. aen. 5.270_270> Cum saeuo e scopulo multa uix arte reuulsus
<verg. aen. 5.271> Amissis remis atque ordine debilis uno
<verg. aen. 5.272> Irrisam sine honore ratem Sergestus agebat.
<verg. aen. 5.273> Qualis saepe uiae deprensus in aggere serpens,
<verg. aen. 5.274> Aerea quem obliquum rota transiit aut grauis ictu
<verg. aen. 5.275_275> Seminecem liquit saxo lacerumque uiator;
<verg. aen. 5.276> Nequiquam longos fugiens dat corpore tortus
<verg. aen. 5.277> Parte ferox ardensque oculis et sibila colla
<verg. aen. 5.278> Arduus attollens; pars uulnere clauda retentat
<verg. aen. 5.279> Nexantem nodis seque in sua membra plicantem:
<verg. aen. 5.280_280> Tali remigio nauis se tarda mouebat;
<verg. aen. 5.281> Vela facit tamen et uelis subit ostia plenis.
<verg. aen. 5.282> Sergestum Aeneas promisso munere donat
<verg. aen. 5.283> Seruatam ob nauem laetus sociosque reductos.
<verg. aen. 5.284> Olli serua datur operum haud ignara Mineruae,
<verg. aen. 5.285_285> Cressa genus, Pholoe, geminique sub ubere nati.
<verg. aen. 5.286> Hoc pius Aeneas misso certamine tendit
<verg. aen. 5.287> Gramineum in campum, quem collibus undique curuis
<verg. aen. 5.288> Cingebant siluae, mediaque in ualle theatri
<verg. aen. 5.289> Circus erat; quo se multis cum milibus heros
<verg. aen. 5.290_290> Consessu medium tulit exstructoque resedit.
<verg. aen. 5.291> Hic, qui forte uelint rapido contendere cursu,
<verg. aen. 5.292> Inuitat pretiis animos, et praemia ponit.
<verg. aen. 5.293> Vndique conueniunt Teucri mixtique Sicani,
<verg. aen. 5.294> Nisus et Euryalus primi, *****************
<verg. aen. 5.295_295> Euryalus forma insignis uiridique iuuenta,
<verg. aen. 5.296> Nisus amore pio pueri; quos deinde secutus
<verg. aen. 5.297> Regius egregia Priami de stirpe Diores;
<verg. aen. 5.298> Hunc Salius simul et Patron, quorum alter Acarnan,
<verg. aen. 5.299> Alter ab Arcadio Tegeaeae sanguine gentis:
<verg. aen. 5.300_300> Tum duo Trinacrii iuuenes, Helymus Panopesque,
<verg. aen. 5.301> Adsueti siluis, comites senioris Acestae;
<verg. aen. 5.302> Multi praeterea, quos fama obscura recondit.
<verg. aen. 5.303> Aeneas quibus in mediis sic deinde locutus:
<verg. aen. 5.304>"Accipite haec animis laetasque aduertite mentes.
<verg. aen. 5.305_305> Nemo ex hoc numero mihi non donatus abibit.
<verg. aen. 5.306> Gnosia bina dabo leuato lucida ferro
<verg. aen. 5.307> Spicula caelatamque argento ferre bipennem;
<verg. aen. 5.308> Omnibus hic erit unus honos. tres praemia primi
<verg. aen. 5.309> Accipient flauaque caput nectentur oliua.
<verg. aen. 5.310_310> Primus equum phaleris insignem uictor habeto;
<verg. aen. 5.311> Alter Amazoniam pharetram plenamque sagittis
<verg. aen. 5.312> Threiciis, lato quam circum amplectitur auro
<verg. aen. 5.313> Balteus et tereti subnectit fibula gemma;
<verg. aen. 5.314> Tertius Argolica hac galea contentus abito."
<verg. aen. 5.315_315> Haec ubi dicta, locum capiunt signoque repente
<verg. aen. 5.316> Corripiunt spatia audito limenque relinquunt,
<verg. aen. 5.317> Effusi nimbo similes: simul ultima signant.
<verg. aen. 5.318> Primus abit longeque ante omnia corpora Nisus
<verg. aen. 5.319> Emicat et uentis et fulminis ocior alis;
<verg. aen. 5.320_320> Proximus huic, longo sed proximus interuallo,
<verg. aen. 5.321> Insequitur Salius; spatio post deinde relicto
<verg. aen. 5.322> Tertius Euryalus; *********************************
<verg. aen. 5.323> Euryalumque Helymus sequitur; quo deinde sub ipso
<verg. aen. 5.324> Ecce uolat calcemque terit iam calce Diores
<verg. aen. 5.325_325> Incumbens umero, spatia et si plura supersint
<verg. aen. 5.326> Transeat elapsus prior ambiguumque relinquat.
<verg. aen. 5.327> Iamque fere spatio extremo fessique sub ipsam
<verg. aen. 5.328> Finem aduentabant, leui cum sanguine Nisus
<verg. aen. 5.329> Labitur infelix, caesis ut forte iuuencis
<verg. aen. 5.330_330> Fusus humum uiridisque super madefecerat herbas.
<verg. aen. 5.331> Hic iuuenis iam uictor ouans uestigia presso
<verg. aen. 5.332> Haud tenuit titubata solo, sed pronus in ipso
<verg. aen. 5.333> Concidit immundoque fimo sacroque cruore.
<verg. aen. 5.334> Non tamen Euryali, non ille oblitus amorum:
<verg. aen. 5.335_335> Nam sese opposuit Salio per lubrica surgens,
<verg. aen. 5.336> Ille autem spissa iacuit reuolutus harena:
<verg. aen. 5.337> Emicat Euryalus et munere uictor amici
<verg. aen. 5.338> Prima tenet, plausuque uolat fremituque secundo.
<verg. aen. 5.339> Post Helymus subit et nunc tertia palma Diores.
<verg. aen. 5.340_340> Hic totum caueae consessum ingentis et ora
<verg. aen. 5.341> Prima patrum magnis Salius clamoribus implet,
<verg. aen. 5.342> Ereptumque dolo reddi sibi poscit honorem.
<verg. aen. 5.343> Tutatur fauor Euryalum lacrimaeque decorae,
<verg. aen. 5.344> Gratior et pulchro ueniens in corpore uirtus.
<verg. aen. 5.345_345> Adiuuat et magna proclamat uoce Diores,
<verg. aen. 5.346> Qui subiit palmae frustraque ad praemia uenit
<verg. aen. 5.347> Vltima, si primi Salio reddantur honores.
<verg. aen. 5.348> Tum pater Aeneas "uestra" inquit "munera uobis
<verg. aen. 5.349> Certa manent, pueri et palmam mouet ordine nemo;
<verg. aen. 5.350_350> Me liceat casus miserari insontis amici."
<verg. aen. 5.351> Sic fatus tergum Gaetuli immane leonis
<verg. aen. 5.352> Dat Salio uillis onerosum atque unguibus aureis.
<verg. aen. 5.353> Hic Nisus "si tanta" inquit "sunt praemia uictis,
<verg. aen. 5.354> Et te lapsorum miseret, quae munera Niso
<verg. aen. 5.355_355> Digna dabis, primam merui qui laude coronam
<verg. aen. 5.356> Ni me, quae Salium, fortuna inimica tulisset?"
<verg. aen. 5.357> Et simul his dictis faciem ostentabat et udo
<verg. aen. 5.358> Turpia membra fimo. risit pater optimus olli
<verg. aen. 5.359> Et clipeum efferri iussit, Didymaonis artis,
<verg. aen. 5.360_360> Neptuni sacro Danais de poste refixum.
<verg. aen. 5.361> Hoc iuuenem egregium praestanti munere donat.
<verg. aen. 5.362> Post, ubi confecti cursus et dona peregit:
<verg. aen. 5.363>"Nunc, si cui uirtus animusque in pectore praesens,
<verg. aen. 5.364> Adsit et euinctis attollat bracchia palmis."
<verg. aen. 5.365_365> Sic ait, et geminum pugnae proponit honorem,
<verg. aen. 5.366> Victori uelatum auro uittisque iuuencum,
<verg. aen. 5.367> Ensem atque insignem galeam solacia uicto.
<verg. aen. 5.368> Nec mora; continuo uastis cum uiribus effert
<verg. aen. 5.369> Ora Dares magnoque uirum se murmure tollit,
<verg. aen. 5.370_370> Solus qui Paridem solitus contendere contra,
<verg. aen. 5.371> Idemque ad tumulum quo maximus occubat Hector
<verg. aen. 5.372> Victorem Buten immani corpore, qui se
<verg. aen. 5.373> Bebrycia ueniens Amyci de gente ferebat,
<verg. aen. 5.374> Perculit et fulua moribundum extendit harena.
<verg. aen. 5.375_375> Talis prima Dares caput altum in proelia tollit,
<verg. aen. 5.376> Ostenditque umeros latos alternaque iactat
<verg. aen. 5.377> Bracchia protendens et uerberat ictibus auras.
<verg. aen. 5.378> Quaeritur huic alius; nec quisquam ex agmine tanto
<verg. aen. 5.379> Audet adire uirum manibusque inducere caestus.
<verg. aen. 5.380_380> Ergo alacris cunctosque putans excedere palma
<verg. aen. 5.381> Aeneae stetit ante pedes, nec plura moratus
<verg. aen. 5.382> Tum laeua taurum cornu tenet atque ita fatur:
<verg. aen. 5.383>"Nate dea, si nemo audet se credere pugnae,
<verg. aen. 5.384> Quae finis standi? quo me decet usque teneri?
<verg. aen. 5.385_385> Ducere dona iube." cuncti simul ore fremebant
<verg. aen. 5.386> Dardanidae reddique uiro promissa iubebant.
<verg. aen. 5.387> Hic grauis Entellum dictis castigat Acestes,
<verg. aen. 5.388> Proximus ut uiridante toro consederat herbae:
<verg. aen. 5.389>"Entelle, heroum quondam fortissime frustra,
<verg. aen. 5.390_390> Tantane tam patiens nullo certamine tolli
<verg. aen. 5.391> Dona sines? ubi nunc nobis deus ille (magister
<verg. aen. 5.392> Nequiquam memoratus) Eryx? ubi fama per omnem
<verg. aen. 5.393> Trinacriam et spolia illa tuis pendentia tectis?"
<verg. aen. 5.394> Ille sub haec: "non laudis amor nec gloria cessit
<verg. aen. 5.395_395> Pulsa metu; sed enim gelidus tardante senecta
<verg. aen. 5.396> Sanguis hebet, frigentque effetae in corpore uires.
<verg. aen. 5.397> Si mihi quae quondam fuerat quaque improbus iste
<verg. aen. 5.398> Exsultat fidens, si nunc foret illa iuuentas,
<verg. aen. 5.399> Haud equidem pretio inductus pulchroque iuuenco
<verg. aen. 5.400_400> Venissem, nec dona moror." sic deinde locutus
<verg. aen. 5.401> In medium geminos immani pondere caestus
<verg. aen. 5.402> Proiecit, quibus acer Eryx in proelia suetus
<verg. aen. 5.403> Ferre manum duroque intendere bracchia tergo.
<verg. aen. 5.404> Obstipuere animi: tantorum ingentia septem
<verg. aen. 5.405_405> Terga boum plumbo insuto ferroque rigebant.
<verg. aen. 5.406> Ante omnis stupet ipse Dares longeque recusat,
<verg. aen. 5.407> Magnanimusque Anchisiades et pondus et ipsa
<verg. aen. 5.408> Huc illuc uinclorum immensa uolumina uersat.
<verg. aen. 5.409> Tum senior talis referebat pectore uoces:
<verg. aen. 5.410_410>"Quid, si quis caestus ipsius et Herculis arma
<verg. aen. 5.411> Vidisset tristemque hoc ipso in litore pugnam?
<verg. aen. 5.412> Haec germanus Eryx quondam tuus arma gerebat
<verg. aen. 5.413>(Sanguine cernis adhuc sparsoque infecta cerebro),
<verg. aen. 5.414> His magnum Alciden contra stetit, his ego suetus,
<verg. aen. 5.415_415> Dum melior uiris sanguis dabat, aemula necdum
<verg. aen. 5.416> Temporibus geminis canebat sparsa senectus.
<verg. aen. 5.417> Sed si nostra Dares haec Troius arma recusat
<verg. aen. 5.418> Idque pio sedet Aeneae, probat auctor Acestes,
<verg. aen. 5.419> Aequemus pugnas. Erycis tibi terga remitto
<verg. aen. 5.420_420>(Solue metus, et tu Troianos exue caestus."
<verg. aen. 5.421> Haec fatus duplicem ex umeris reiecit amictum
<verg. aen. 5.422> Et magnos membrorum artus, magna ossa lacertosque
<verg. aen. 5.423> Exuit atque ingens media consistit harena
<verg. aen. 5.424> Tum satus Anchisa caestus pater extulit aequos
<verg. aen. 5.425_425> Et paribus palmas amborum innexuit armis.
<verg. aen. 5.426> Constitit in digitos extemplo arrectus uterque
<verg. aen. 5.427> Bracchiaque ad superas interritus extulit auras.
<verg. aen. 5.428> Abduxere retro longe capita ardua ab ictu
<verg. aen. 5.429> Immiscentque manus manibus pugnamque lacessunt,
<verg. aen. 5.430_430> Ille pedum melior motu fretusque iuuenta,
<verg. aen. 5.431> Hic membris et mole ualens; sed tarda trementi
<verg. aen. 5.432> Genua(==GENVA) labant, uastos quatit aeger anhelitus artus.
<verg. aen. 5.433> Multa uiri nequiquam inter se uulnera iactant,
<verg. aen. 5.434> Multa cauo lateri ingeminant et pectore uastos
<verg. aen. 5.435_435> Dant sonitus, erratque auris et tempora circum
<verg. aen. 5.436> Crebra manus, duro crepitant sub uulnere malae.
<verg. aen. 5.437> Stat grauis Entellus nisuque immotus eodem
<verg. aen. 5.438> Corpore tela modo atque oculis uigilantibus exit.
<verg. aen. 5.439> Ille, uelut celsam oppugnat qui molibus urbem
<verg. aen. 5.440_440> Aut montana sedet circum castella sub armis,
<verg. aen. 5.441> Nunc hos, nunc illos aditus, omnemque pererrat
<verg. aen. 5.442> Arte locum et uariis adsultibus irritus urget.
<verg. aen. 5.443> Ostendit dextram insurgens Entellus et alte
<verg. aen. 5.444> Extulit: ille ictum uenientem a uertice uelox
<verg. aen. 5.445_445> Praeuidit celerique elapsus corpore cessit;
<verg. aen. 5.446> Entellus uiris in uentum effudit et ultro
<verg. aen. 5.447> Ipse grauis grauiterque ad terram pondere uasto
<verg. aen. 5.448> Concidit, ut quondam caua concidit aut Erymantho
<verg. aen. 5.449> Aut Ida in magna radicitus eruta pinus.
<verg. aen. 5.450_450> Consurgunt studiis Teucri et Trinacria pubes;
<verg. aen. 5.451> It clamor caelo primus accurrit Acestes
<verg. aen. 5.452> Aequaeuumque ab humo miserans attollit amicum.
<verg. aen. 5.453> At non tardatus casu neque territus heros
<verg. aen. 5.454> Acrior ad pugnam redit ac uim suscitat ira;
<verg. aen. 5.455_455> Tum pudor incendit uiris et conscia uirtus,
<verg. aen. 5.456> Praecipitemque Daren ardens agit aequore toto
<verg. aen. 5.457> Nunc dextra ingeminans ictus, nunc ille sinistra.
<verg. aen. 5.458> Nec mora nec requies: quam multa grandine nimbi
<verg. aen. 5.459> Culminibus crepitant, sic densis ictibus heros
<verg. aen. 5.460_460> Creber utraque manu pulsat uersatque Dareta.
<verg. aen. 5.461> Tum pater Aeneas procedere longius iras
<verg. aen. 5.462> Et saeuire animis Entellum haud passus acerbis,
<verg. aen. 5.463> Sed finem imposuit pugnae fessumque Dareta
<verg. aen. 5.464> Eripuit mulcens dictis ac talia fatur:
<verg. aen. 5.465_465>"Infelix, quae tanta animum dementia cepit?
<verg. aen. 5.466> Non uiris alias conuersaque numina sentis?
<verg. aen. 5.467> Cede deo." dixitque et proelia uoce diremit.
<verg. aen. 5.468> Ast illum fidi aequales genua aegra trahentem
<verg. aen. 5.469> Iactantemque utroque caput crassumque cruorem
<verg. aen. 5.470_470> Ore eiectantem mixtosque in sanguine dentes
<verg. aen. 5.471> Ducunt ad nauis; galeamque ensemque uocati
<verg. aen. 5.472> Accipiunt, palmam Entello taurumque relinquunt.
<verg. aen. 5.473> Hic uictor superans animis tauroque superbus
<verg. aen. 5.474>"Nate dea, uosque haec" inquit "cognoscite, Teucri,
<verg. aen. 5.475_475> Et mihi quae fuerint iuuenali in corpore uires
<verg. aen. 5.476> Et qua seruetis reuocatum a morte Dareta."
<verg. aen. 5.477> Dixit, et aduersi contra stetit ora iuuenci
<verg. aen. 5.478> Qui donum astabat pugnae, durosque reducta
<verg. aen. 5.479> Librauit dextra media inter cornua caestus
<verg. aen. 5.480_480> Arduus, effractoque illisit in ossa cerebro:
<verg. aen. 5.481> Sternitur exanimisque tremens procumbit humi bos.
<verg. aen. 5.482> Ille super talis effundit pectore uoces:
<verg. aen. 5.483>"Hanc tibi, Eryx, meliorem animam pro morte Daretis
<verg. aen. 5.484> Persoluo; hic uictor caestus artemque repono."
<verg. aen. 5.485_485> Protinus Aeneas celeri certare sagitta
<verg. aen. 5.486> Inuitat qui forte uelint et praemia dicit,
<verg. aen. 5.487> Ingentique manu malum de naue Seresti
<verg. aen. 5.488> Erigit et uolucrem traiecto in fune columbam,
<verg. aen. 5.489> Quo tendant ferrum, malo suspendit ab alto.
<verg. aen. 5.490_490> Conuenere uiri deiectamque aerea sortem
<verg. aen. 5.491> Accepit galea; et primus clamore secundo
<verg. aen. 5.492> Hyrtacidae ante omnis exit locus Hippocoontis;
<verg. aen. 5.493> Quem modo nauali Mnestheus certamine uictor
<verg. aen. 5.494> Consequitur, uiridi Mnestheus euinctus oliua.
<verg. aen. 5.495_495> Tertius Eurytion, tuus, o clarissime, frater,
<verg. aen. 5.496> Pandare, qui quondam iussus confundere foedus
<verg. aen. 5.497> In medios telum torsisti primus Achiuos.
<verg. aen. 5.498> Extremus galeaque ima subsedit Acestes,
<verg. aen. 5.499> Ausus et ipse manu iuuenum temptare laborem.
<verg. aen. 5.500_500> Tum ualidis flexos incuruant uiribus arcus
<verg. aen. 5.501> Pro se quisque uiri et depromunt tela pharetris,
<verg. aen. 5.502> Primaque per caelum neruo stridente sagitta
<verg. aen. 5.503> Hyrtacidae iuuenis uolucris diuerberat auras,
<verg. aen. 5.504> Et uenit aduersique infigitur arbore mali.
<verg. aen. 5.505_505> Intremuit malus timuitque exterrita pennis
<verg. aen. 5.506> Ales, et ingenti sonuerunt omnia plausu.
<verg. aen. 5.507> Post acer Mnestheus adducto constitit arcu
<verg. aen. 5.508> Alta petens, pariterque oculos telumque tetendit.
<verg. aen. 5.509> Ast ipsam miserandus auem contingere ferro
<verg. aen. 5.510_510> Non ualuit; nodos et uincula linea rupit
<verg. aen. 5.511> Quis innexa pedem malo pendebat ab alto;
<verg. aen. 5.512> Illa Notos atque atra uolans in nubila fugit.
<verg. aen. 5.513> Tum rapidus, iamdudum arcu contenta parato
<verg. aen. 5.514> Tela tenens, fratrem Eurytion in uota uocauit,
<verg. aen. 5.515_515> Iam uacuo laetam caelo speculatus et alis
<verg. aen. 5.516> Plaudentem nigra figit sub nube columbam.
<verg. aen. 5.517> Decidit exanimis uitamque reliquit in astris
<verg. aen. 5.518> Aetheriis fixamque refert delapsa sagittam.
<verg. aen. 5.519> Amissa solus palma superabat Acestes,
<verg. aen. 5.520_520> Qui tamen aerias telum contendit in auras
<verg. aen. 5.521> Ostentans artemque pater arcumque sonantem.
<verg. aen. 5.522> Hic oculis subito obicitur magnoque futurum
<verg. aen. 5.523> Augurio monstrum; docuit post exitus ingens
<verg. aen. 5.524> Seraque terrifici cecinerunt omina uates.
<verg. aen. 5.525_525> Namque uolans liquidis in nubibus arsit harundo
<verg. aen. 5.526> Signauitque uiam flammis tenuisque recessit
<verg. aen. 5.527> Consumpta in uentos: caelo ceu saepe refixa
<verg. aen. 5.528> Transcurrunt crinemque uolantia sidera ducunt.
<verg. aen. 5.529> Attonitis haesere animis superosque precati
<verg. aen. 5.530_530> Trinacrii Teucrique uiri, nec maximus omen
<verg. aen. 5.531> Abnuit Aeneas, sed laetum amplexus Acesten
<verg. aen. 5.532> Muneribus cumulat magnis ac talia fatur:
<verg. aen. 5.533>"Sume pater; nam te uoluit(==VOLUIT) rex magnus Olympi
<verg. aen. 5.534> Talibus auspiciis exsortem ducere honores.
<verg. aen. 5.535_535> Ipsius Anchisae longaeui hoc munus habebis,
<verg. aen. 5.536> Cratera impressum signis, quem Thracius olim
<verg. aen. 5.537> Anchisae genitori in magno munere Cisseus
<verg. aen. 5.538> Ferre sui dederat monimentum et pignus amoris."
<verg. aen. 5.539> Sic fatus cingit uiridanti tempora lauro
<verg. aen. 5.540_540> Et primum ante omnis uictorem appellat Acesten.
<verg. aen. 5.541> Nec bonus Eurytion praelato inuidit honori,
<verg. aen. 5.542> Quamuis solus auem caelo deiecit ab alto.
<verg. aen. 5.543> Proximus ingreditur donis qui uincula rupit,
<verg. aen. 5.544> Extremus uolucri qui fixit harundine malum.
<verg. aen. 5.545_545> At pater Aeneas nondum certamine misso
<verg. aen. 5.546> Custodem ad sese comitemque impubis Iuli
<verg. aen. 5.547> Epytiden uocat, et fidam sic fatur ad aurem:
<verg. aen. 5.548>"Vade age et Ascanio, si iam puerile paratum
<verg. aen. 5.549> Agmen habet secum cursusque instruxit equorum,
<verg. aen. 5.550_550> Ducat auo turmas et sese ostendat in armis
<verg. aen. 5.551> Dic" ait. ipse omnem longo decedere circo
<verg. aen. 5.552> Infusum populum et campos iubet esse patentis.
<verg. aen. 5.553> Incedunt pueri pariterque ante ora parentum
<verg. aen. 5.554> Frenatis lucent in equis, quos omnis euntis
<verg. aen. 5.555_555> Trinacriae mirata fremit Troiaeque iuuentus.
<verg. aen. 5.556> Omnibus in morem tonsa coma pressa corona;
<verg. aen. 5.557> Cornea bina ferunt praefixa hastilia ferro,
<verg. aen. 5.558> Pars leuis umero pharetras; it pectore summo
<verg. aen. 5.559> Flexilis obtorti per collum circulus auri.
<verg. aen. 5.560_560> Tres equitum numero turmae ternique uagantur
<verg. aen. 5.561> Ductores; pueri bis seni quemque secuti
<verg. aen. 5.562> Agmine partito fulgent paribusque magistris.
<verg. aen. 5.563> Vna acies iuuenum, ducit quam paruus ouantem
<verg. aen. 5.564> Nomen aui referens Priamus, tua clara, Polite,
<verg. aen. 5.565_565> Progenies, auctura Italos; quem Thracius albis
<verg. aen. 5.566> Portat equus bicolor maculis, uestigia primi
<verg. aen. 5.567> Alba pedis frontemque ostentans arduus albam.
<verg. aen. 5.568> Alter Atys, genus unde Atii duxere Latini,
<verg. aen. 5.569> Paruus Atys pueroque puer dilectus Iulo.
<verg. aen. 5.570_570> Extremus formaque ante omnis pulcher Iulus
<verg. aen. 5.571> Sidoniost inuectus equo, quem candida Dido
<verg. aen. 5.572> Esse sui dederat monimentum et pignus amoris.
<verg. aen. 5.573> Cetera Trinacriae pubes senioris Acestae
<verg. aen. 5.574> Fertur equis. ****************************
<verg. aen. 5.575_575> Excipiunt plausu pauidos gaudentque tuentes
<verg. aen. 5.576> Dardanidae ueterumque agnoscunt ora parentum.
<verg. aen. 5.577> Postquam omnem laeti consessum oculosque suorum
<verg. aen. 5.578> Lustrauere in equis, signum clamore paratis
<verg. aen. 5.579> Epytides longe dedit insonuitque flagello.
<verg. aen. 5.580_580> Olli discurrere pares atque agmina terni
<verg. aen. 5.581> Diductis soluere choris, rursusque uocati
<verg. aen. 5.582> Conuertere uias infestaque tela tulere.
<verg. aen. 5.583> Inde alios ineunt cursus aliosque recursus
<verg. aen. 5.584> Aduersi spatiis alternosque orbibus orbis
<verg. aen. 5.585_585> Impediunt pugnaeque cient simulacra sub armis;
<verg. aen. 5.586> Et nunc terga fuga nudant, nunc spicula uertunt
<verg. aen. 5.587> Infensi, facta pariter nunc pace feruntur.
<verg. aen. 5.588> Vt quondam Creta fertur Labyrinthus in alta
<verg. aen. 5.589> Parietibus textum caecis iter ancipitemque
<verg. aen. 5.590_590> Mille uiis habuisse dolum, qua signa sequendi
<verg. aen. 5.591> Frangeret indeprensus et irremeabilis error:
<verg. aen. 5.592> Haud alio Teucrum nati uestigia cursu
<verg. aen. 5.593> Impediunt texuntque fugas et proelia ludo,
<verg. aen. 5.594> Delphinum similes qui per maria umida nando
<verg. aen. 5.595_595> Carpathium Libycumque secant luduntque per undas.
<verg. aen. 5.596> Hunc morem cursus atque haec certamina primus
<verg. aen. 5.597> Ascanius, Longam muris cum cingeret Albam,
<verg. aen. 5.598> Rettulit et priscos docuit celebrare Latinos,
<verg. aen. 5.599> Quo puer ipse modo, secum quo Troia pubes;
<verg. aen. 5.600_600> Albani docuere suos; hinc maxima porro
<verg. aen. 5.601> Accepit Roma et patrium seruauit honorem;
<verg. aen. 5.602> Troiaque nunc pueri, Troianum dicitur agmen.
<verg. aen. 5.603> Hac celebrata tenus sancto certamina patri.
<verg. aen. 5.604> Hinc primum Fortuna fidem mutata nouauit.
<verg. aen. 5.605_605> Dum uariis tumulo referunt sollemnia ludis,
<verg. aen. 5.606> Irim de caelo misit Saturnia Iuno
<verg. aen. 5.607> Iliacam ad classem uentosque aspirat eunti,
<verg. aen. 5.608> Multa mouens necdum antiquum saturata dolorem.
<verg. aen. 5.609> Illa uiam celerans per mille coloribus arcum
<verg. aen. 5.610_610> Nulli uisa cito decurrit tramite uirgo.
<verg. aen. 5.611> Conspicit ingentem concursum et litora lustrat
<verg. aen. 5.612> Desertosque uidet portus classemque relictam.
<verg. aen. 5.613> At procul in sola secretae Troades acta
<verg. aen. 5.614> Amissum Anchisen flebant, cunctaeque profundum
<verg. aen. 5.615_615> Pontum aspectabant flentes. heu tot uada fessis
<verg. aen. 5.616> Et tantum superesse maris, uox omnibus una.
<verg. aen. 5.617> Vrbem orant, taedet pelagi perferre laborem.
<verg. aen. 5.618> Ergo inter medias sese haud ignara nocendi
<verg. aen. 5.619> Conicit et faciemque deae uestemque reponit;
<verg. aen. 5.620_620> Fit Beroe, Tmarii coniunx longaeua Dorycli,
<verg. aen. 5.621> Cui genus et quondam nomen natique fuissent,
<verg. aen. 5.622> Ac sic Dardanidum mediam se matribus infert.
<verg. aen. 5.623>"O miserae, quas non manus" inquit "Achaica bello
<verg. aen. 5.624> Traxerit ad letum patriae sub moenibus! o gens
<verg. aen. 5.625_625> Infelix, cui te exitio Fortuna reseruat?
<verg. aen. 5.626> Septima post Troiae excidium iam uertitur aestas,
<verg. aen. 5.627> Cum freta, cum terras omnis, tot inhospita saxa
<verg. aen. 5.628> Sideraque emensae ferimur, dum per mare magnum
<verg. aen. 5.629> Italiam sequimur fugientem et uoluimur undis.
<verg. aen. 5.630_630> Hic Erycis fines fraterni atque hospes Acestes:
<verg. aen. 5.631> Quis prohibet muros iacere et dare ciuibus urbem?
<verg. aen. 5.632> O patria et rapti nequiquam ex hoste penates,
<verg. aen. 5.633> Nullane iam Troiae dicentur moenia? nusquam
<verg. aen. 5.634> Hectoreos amnis, Xanthum et Simoenta, uidebo?
<verg. aen. 5.635_635> Quin agite et mecum infaustas exurite puppis.
<verg. aen. 5.636> Nam mihi Cassandrae per somnum uatis imago
<verg. aen. 5.637> Ardentis dare uisa faces: 'hic quaerite Troiam;
<verg. aen. 5.638> Hic domus est' inquit 'uobis.' iam tempus agi res,
<verg. aen. 5.639> Nec tantis mora prodigiis. en quattuor arae
<verg. aen. 5.640_640> Neptuno; deus ipse faces animumque ministrat."
<verg. aen. 5.641> Haec memorans prima infensum ui corripit ignem
<verg. aen. 5.642> Sublataque procul dextra conixa coruscat
<verg. aen. 5.643> Et iacit. arrectae mentes stupefactaque corda
<verg. aen. 5.644> Iliadum. hic una e multis, quae maxima natu,
<verg. aen. 5.645_645> Pyrgo, tot Priami natorum regia nutrix:
<verg. aen. 5.646>"Non Beroe uobis, non haec Rhoeteia, matres,
<verg. aen. 5.647> Est Dorycli coniunx; diuini signa decoris
<verg. aen. 5.648> Ardentisque notate oculos; qui spiritus illi,
<verg. aen. 5.649> Qui uultus uocisque sonus uel gressus eunti.
<verg. aen. 5.650_650> Ipsa egomet dudum Beroen digressa reliqui
<verg. aen. 5.651> Aegram, indignantem tali quod sola careret
<verg. aen. 5.652> Munere nec meritos Anchisae inferret honores."
<verg. aen. 5.653> Haec effata. **********************************
<verg. aen. 5.654> At matres primo ancipites oculisque malignis
<verg. aen. 5.655_655> Ambiguae spectare rates miserum inter amorem
<verg. aen. 5.656> Praesentis terrae fatisque uocantia regna:
<verg. aen. 5.657> Cum dea se paribus per caelum sustulit alis
<verg. aen. 5.658> Ingentemque fuga secuit sub nubibus arcum.
<verg. aen. 5.659> Tum uero attonitae monstris actaeque furore
<verg. aen. 5.660_660> Conclamant, rapiuntque focis penetralibus ignem
<verg. aen. 5.661>(Pars spoliant aras), frondem ac uirgulta facesque
<verg. aen. 5.662> Coniciunt. furit immissis Vulcanus habenis
<verg. aen. 5.663> Transtra per et remos et pictas abiete puppis.
<verg. aen. 5.664> Nuntius Anchisae ad tumulum cuneosque theatri
<verg. aen. 5.665_665> Incensas perfert nauis Eumelus, et ipsi
<verg. aen. 5.666> Respiciunt atram in nimbo uolitare fauillam.
<verg. aen. 5.667> Primus et Ascanius, cursus ut laetus equestris
<verg. aen. 5.668> Ducebat, sic acer equo turbata petiuit
<verg. aen. 5.669> Castra, nec exanimes possunt retinere magistri.
<verg. aen. 5.670_670>"Quis furor iste nouus? quo nunc, quo tenditis" inquit,
<verg. aen. 5.671>"Heu, miserae ciues? non hostem inimicaque castra
<verg. aen. 5.672> Argiuum, uestras spes uritis. en, ego uester
<verg. aen. 5.673> Ascanius!" -galeam ante pedes proiecit inanem,
<verg. aen. 5.674> Qua ludo indutus belli simulacra ciebat.
<verg. aen. 5.675_675> Accelerat simul Aeneas, simul agmina Teucrum.
<verg. aen. 5.676> Ast illae diuersa metu per litora passim
<verg. aen. 5.677> Diffugiunt, siluasque et sicubi concaua furtim
<verg. aen. 5.678> Saxa petunt; piget incepti lucisque, suosque
<verg. aen. 5.679> Mutatae agnoscunt excussaque pectore Iuno est.
<verg. aen. 5.680_680> Sed non idcirco flamma atque incendia uiris
<verg. aen. 5.681> Indomitas posuere; udo sub robore uiuit
<verg. aen. 5.682> Stuppa uomens tardum fumum, lentusque carinas
<verg. aen. 5.683> Est uapor et toto descendit corpore pestis,
<verg. aen. 5.684> Nec uires heroum infusaque flumina prosunt.
<verg. aen. 5.685_685> Tum pius Aeneas umeris abscindere uestem
<verg. aen. 5.686> Auxilioque uocare deos et tendere palmas:
<verg. aen. 5.687>"Iuppiter omnipotens, si nondum exosus ad unum
<verg. aen. 5.688> Troianos, si quid pietas antiqua labores
<verg. aen. 5.689> Respicit humanos, da flammam euadere classi
<verg. aen. 5.690_690> Nunc, pater, et tenuis Teucrum res eripe leto.
<verg. aen. 5.691> Vel tu, quod superest, infesto fulmine morti,
<verg. aen. 5.692> Si mereor, demitte tuaque hic obrue dextra."
<verg. aen. 5.693> Vix haec ediderat cum effusis imbribus atra
<verg. aen. 5.694> Tempestas sine more furit tonitruque tremescunt
<verg. aen. 5.695_695> Ardua terrarum et campi; ruit aethere toto
<verg. aen. 5.696> Turbidus imber aqua densisque nigerrimus Austris,
<verg. aen. 5.697> Implenturque super puppes, semusta madescunt
<verg. aen. 5.698> Robora, restinctus donec uapor omnis et omnes
<verg. aen. 5.699> Quattuor amissis seruatae a peste carinae.
<verg. aen. 5.700_700> At pater Aeneas casu concussus acerbo
<verg. aen. 5.701> Nunc huc ingentis, nunc illuc pectore curas
<verg. aen. 5.702> Mutabat uersans, Siculisne resideret aruis
<verg. aen. 5.703> Oblitus fatorum, Italasne capesseret oras.
<verg. aen. 5.704> Tum senior Nautes, unum Tritonia Pallas
<verg. aen. 5.705_705> Quem docuit multaque insignem reddidit arte
<verg. aen. 5.706>(Haec responsa dabat, uel quae portenderet ira
<verg. aen. 5.707> Magna deum uel quae fatorum posceret ordo)-
<verg. aen. 5.708> Isque his Aenean solatus uocibus infit:
<verg. aen. 5.709>"Nate dea, quo fata trahunt retrahuntque sequamur;
<verg. aen. 5.710_710> Quidquid erit, superanda omnis fortuna ferendo est.
<verg. aen. 5.711> Est tibi Dardanius diuinae stirpis Acestes:
<verg. aen. 5.712> Hunc cape consiliis socium et coniunge uolentem;
<verg. aen. 5.713> Huic trade amissis superant qui nauibus et quos
<verg. aen. 5.714> Pertaesum magni incepti rerumque tuarum est;
<verg. aen. 5.715_715> Longaeuosque senes ac fessas aequore matres
<verg. aen. 5.716> Et quidquid tecum inualidum metuensque pericli est
<verg. aen. 5.717> Delige, et his habeant terris sine moenia fessi;
<verg. aen. 5.718> Vrbem appellabunt permisso nomine Acestam."
<verg. aen. 5.719> Talibus incensus dictis senioris amici
<verg. aen. 5.720_720> Tum uero in curas animo diducitur omnis.
<verg. aen. 5.721> Et Nox atra polum bigis subuecta tenebat:
<verg. aen. 5.722> Visa dehinc caelo facies delapsa parentis
<verg. aen. 5.723> Anchisae subito talis effundere uoces:
<verg. aen. 5.724>"Nate, mihi uita quondam, dum uita manebat,
<verg. aen. 5.725_725> Care magis, nate, Iliacis exercite fatis,
<verg. aen. 5.726> Imperio Iouis huc uenio, qui classibus ignem
<verg. aen. 5.727> Depulit, et caelo tandem miseratus ab alto est.
<verg. aen. 5.728> Consiliis pare quae nunc pulcherrima Nautes
<verg. aen. 5.729> Dat senior; lectos iuuenes, fortissima corda,
<verg. aen. 5.730_730> Defer in Italiam. gens dura atque aspera cultu
<verg. aen. 5.731> Debellanda tibi Latio est. Ditis tamen ante
<verg. aen. 5.732> Infernas accede domos et Auerna per alta
<verg. aen. 5.733> Congressus pete, nate, meos. non me impia namque
<verg. aen. 5.734> Tartara habent, tristes umbrae, sed amoena piorum
<verg. aen. 5.735_735> Concilia Elysiumque colo. huc casta Sibylla
<verg. aen. 5.736> Nigrarum multo pecudum te sanguine ducet.
<verg. aen. 5.737> Tum genus omne tuum et quae dentur moenia disces.
<verg. aen. 5.738> Iamque uale; torquet medios Nox umida cursus
<verg. aen. 5.739> Et me saeuus equis Oriens afflauit anhelis."
<verg. aen. 5.740_740> Dixerat et tenuis fugit ceu fumus in auras.
<verg. aen. 5.741> Aeneas "quo deinde ruis? quo proripis?" inquit,
<verg. aen. 5.742>"Quem fugis? aut quis te nostris complexibus arcet?"
<verg. aen. 5.743> Haec memorans cinerem et sopitos suscitat ignis,
<verg. aen. 5.744> Pergameumque Larem et canae penetralia Vestae
<verg. aen. 5.745_745> Farre pio et plena supplex ueneratur acerra.
<verg. aen. 5.746> Extemplo socios primumque accersit Acesten
<verg. aen. 5.747> Et Iouis imperium et cari praecepta parentis
<verg. aen. 5.748> Edocet et quae nunc animo sententia constet.
<verg. aen. 5.749> Haud mora consiliis, nec iussa recusat Acestes.
<verg. aen. 5.750_750> Transcribunt urbi matres populumque uolentem
<verg. aen. 5.751> Deponunt, animos nil magnae laudis egentis.
<verg. aen. 5.752> Ipsi transtra nouant flammisque ambessa reponunt
<verg. aen. 5.753> Robora nauigiis, aptant remosque rudentisque,
<verg. aen. 5.754> Exigui numero, sed bello uiuida uirtus.
<verg. aen. 5.755_755> Interea Aeneas urbem designat aratro
<verg. aen. 5.756> Sortiturque domos; hoc Ilium et haec loca Troiam
<verg. aen. 5.757> Esse iubet. gaudet regno Troianus Acestes
<verg. aen. 5.758> Indicitque forum et patribus dat iura uocatis.
<verg. aen. 5.759> Tum uicina astris Erycino in uertice sedes
<verg. aen. 5.760_760> Fundatur Veneri Idaliae tumuloque sacerdos
<verg. aen. 5.761> Ac lucus late sacer additus Anchiseo.
<verg. aen. 5.762> Iamque dies epulata nouem gens omnis, et aris
<verg. aen. 5.763> Factus honos: placidi strauerunt aequora uenti
<verg. aen. 5.764> Creber et aspirans rursus uocat Auster in altum.
<verg. aen. 5.765_765> Exoritur procurua ingens per litora fletus;
<verg. aen. 5.766> Complexi inter se noctemque diemque morantur.
<verg. aen. 5.767> Ipsae iam matres, ipsi, quibus aspera quondam
<verg. aen. 5.768> Visa maris facies et non tolerabile nomen,
<verg. aen. 5.769> Ire uolunt omnemque fugae perferre laborem.
<verg. aen. 5.770_770> Quos bonus Aeneas dictis solatur amicis
<verg. aen. 5.771> Et consanguineo lacrimans commendat Acestae.
<verg. aen. 5.772> Tris Eryci uitulos et Tempestatibus agnam
<verg. aen. 5.773> Caedere deinde iubet soluique ex ordine funem.
<verg. aen. 5.774> Ipse caput tonsae foliis euinctus oliuae
<verg. aen. 5.775_775> Stans procul in prora pateram tenet, extaque salsos
<verg. aen. 5.776> Proicit in fluctus ac uina liquentia fundit.
<verg. aen. 5.777> Prosequitur surgens a puppi uentus euntis;
<verg. aen. 5.778> Certatim socii feriunt mare et aequora uerrunt.
<verg. aen. 5.779> At Venus interea Neptunum exercita curis
<verg. aen. 5.780_780> Alloquitur talisque effundit pectore questus:
<verg. aen. 5.781>"Iunonis grauis ira neque exsaturabile pectus
<verg. aen. 5.782> Cogunt me, Neptune, preces descendere in omnis;
<verg. aen. 5.783> Quam nec longa dies pietas nec mitigat ulla,
<verg. aen. 5.784> Nec Iouis imperio fatisue infracta quiescit.
<verg. aen. 5.785_785> Non media de gente Phrygum exedisse nefandis
<verg. aen. 5.786> Vrbem odiis satis est nec poenam traxe per omnem
<verg. aen. 5.787> Reliquias Troiae: cineres atque ossa peremptae
<verg. aen. 5.788> Insequitur. causas tanti sciat illa furoris.
<verg. aen. 5.789> Ipse mihi nuper Libycis tu testis in undis
<verg. aen. 5.790_790> Quam molem subito excierit: maria omnia caelo
<verg. aen. 5.791> Miscuit Aeoliis nequiquam freta procellis,
<verg. aen. 5.792> In regnis hoc ausa tuis. **********************
<verg. aen. 5.793> Per scelus ecce etiam Troianis matribus actis
<verg. aen. 5.794> Exussit foede puppis et classe subegit
<verg. aen. 5.795_795> Amissa socios ignotae linquere terrae.
<verg. aen. 5.796> Quod superest, oro, liceat dare tuta per undas
<verg. aen. 5.797> Vela tibi, liceat Laurentem attingere Thybrim,
<verg. aen. 5.798> Si concessa peto, si dant ea moenia Parcae."
<verg. aen. 5.799> Tum Saturnius haec domitor maris edidit alti:
<verg. aen. 5.800_800>"Fas omne est, Cytherea, meis te fidere regnis,
<verg. aen. 5.801> Vnde genus ducis. merui quoque; saepe furores
<verg. aen. 5.802> Compressi et rabiem tantam caelique marisque.
<verg. aen. 5.803> Nec minor in terris, Xanthum Simoentaque testor,
<verg. aen. 5.804> Aeneae mihi cura tui. cum Troia Achilles
<verg. aen. 5.805_805> Exanimata sequens impingeret agmina muris,
<verg. aen. 5.806> Milia multa daret leto, gemerentque repleti
<verg. aen. 5.807> Amnes nec reperire uiam atque euoluere posset
<verg. aen. 5.808> In mare se Xanthus, Pelidae tunc ego forti
<verg. aen. 5.809> Congressum Aenean nec dis nec uiribus aequis
<verg. aen. 5.810_810> Nube caua rapui, cuperem cum uertere ab imo
<verg. aen. 5.811> Structa meis manibus periurae moenia Troiae.
<verg. aen. 5.812> Nunc quoque mens eadem perstat mihi; pelle timores.
<verg. aen. 5.813> Tutus, quos optas, portus accedet Auerni.
<verg. aen. 5.814> Vnus erit tantum amissum quem gurgite quaeres;
<verg. aen. 5.815_815> Vnum pro multis dabitur caput." *******
<verg. aen. 5.816> His ubi laeta deae permulsit pectora dictis,
<verg. aen. 5.817> Iungit equos auro genitor, spumantiaque addit
<verg. aen. 5.818> Frena feris manibusque omnis effundit habenas.
<verg. aen. 5.819> Caeruleo per summa leuis uolat aequora curru;
<verg. aen. 5.820_820> Subsidunt undae tumidumque sub axe tonanti
<verg. aen. 5.821> Sternitur aequor aquis, fugiunt uasto aethere nimbi.
<verg. aen. 5.822> Tum uariae comitum facies, immania cete,
<verg. aen. 5.823> Et senior Glauci chorus Inousque Palaemon
<verg. aen. 5.824> Tritonesque citi Phorcique exercitus omnis;
<verg. aen. 5.825_825> Laeua tenet Thetis et Melite Panopeaque uirgo,
<verg. aen. 5.826> Nisaee Spioque Thaliaque Cymodoceque.
<verg. aen. 5.827> Hic patris Aeneae suspensam blanda uicissim
<verg. aen. 5.828> Gaudia pertemptant mentem; iubet ocius omnis
<verg. aen. 5.829> Attolli malos, intendi bracchia uelis.
<verg. aen. 5.830_830> Vna omnes fecere pedem pariterque sinistros,
<verg. aen. 5.831> Nunc dextros soluere sinus; una ardua torquent
<verg. aen. 5.832> Cornua detorquentque; ferunt sua flamina classem.
<verg. aen. 5.833> Princeps ante omnis densum Palinurus agebat
<verg. aen. 5.834> Agmen; ad hunc alii cursum contendere iussi.
<verg. aen. 5.835_835> Iamque fere mediam caeli Nox umida metam
<verg. aen. 5.836> Contigerat, placida laxabant membra quiete
<verg. aen. 5.837> Sub remis fusi per dura sedilia nautae:
<verg. aen. 5.838> Cum leuis aetheriis delapsus Somnus ab astris
<verg. aen. 5.839> Aera dimouit tenebrosum et dispulit umbras,
<verg. aen. 5.840_840> Te, Palinure, petens, tibi somnia tristia portans
<verg. aen. 5.841> Insonti; puppique deus consedit in alta
<verg. aen. 5.842> Phorbanti similis funditque has ore loquelas:
<verg. aen. 5.843>"Iaside Palinure, ferunt ipsa aequora classem,
<verg. aen. 5.844> Aequatae spirant aurae, datur hora quieti.
<verg. aen. 5.845_845> Pone caput fessosque oculos furare labori.
<verg. aen. 5.846> Ipse ego paulisper pro te tua munera inibo."
<verg. aen. 5.847> Cui uix attollens Palinurus lumina fatur:
<verg. aen. 5.848>"Mene salis placidi uultum fluctusque quietos
<verg. aen. 5.849> Ignorare iubes? mene huic confidere monstro?
<verg. aen. 5.850_850> Aenean credam (quid enim?) fallacibus auris
<verg. aen. 5.851> Et caelo, totiens deceptus fraude sereni?"
<verg. aen. 5.852> Talia dicta dabat, clauumque affixus et haerens
<verg. aen. 5.853> Nusquam amittebat(==A+MITTE+BA+T) oculosque sub astra tenebat.
<verg. aen. 5.854> Ecce deus ramum Lethaeo rore madentem
<verg. aen. 5.855_855> Vique soporatum Stygia super utraque quassat
<verg. aen. 5.856> Tempora, cunctantique natantia lumina soluit.
<verg. aen. 5.857> Vix primos inopina quies laxauerat artus,
<verg. aen. 5.858> Et super incumbens cum puppis parte reuulsa
<verg. aen. 5.859> Cumque gubernaclo liquidas proiecit in undas
<verg. aen. 5.860_860> Praecipitem ac socios nequiquam saepe uocantem,
<verg. aen. 5.861> Ipse uolans tenuis se sustulit ales ad auras.
<verg. aen. 5.862> Currit iter tutum non setius aequore classis
<verg. aen. 5.863> Promissisque patris Neptuni interrita fertur.
<verg. aen. 5.864> Iamque adeo scopulos Sirenum aduecta subibat,
<verg. aen. 5.865_865> Difficilis quondam multorumque ossibus albos
<verg. aen. 5.866>(Tum rauca adsiduo longe sale saxa sonabant),
<verg. aen. 5.867> Cum pater amisso fluitantem errare magistro
<verg. aen. 5.868> Sensit et ipse ratem nocturnis rexit in undis
<verg. aen. 5.869> Multa gemens casuque animum concussus amici:
<verg. aen. 5.870_870>"O nimium caelo et pelago confise sereno,
<verg. aen. 5.871> Nudus in ignota, Palinure, iacebis harena."
<verg. aen. 6.1> Sic fatur lacrimans, classique immittit habenas
<verg. aen. 6.2> Et tandem Euboicis Cumarum allabitur oris.
<verg. aen. 6.3> Obuertunt pelago proras; tum dente tenaci
<verg. aen. 6.4> Ancora fundabat nauis et litora curuae
<verg. aen. 6.5_5> Praetexunt puppes. iuuenum manus emicat ardens
<verg. aen. 6.6> Litus in Hesperium; quaerit pars semina flammae
<verg. aen. 6.7> Abstrusa in uenis silicis, pars densa ferarum
<verg. aen. 6.8> Tecta rapit siluas inuentaque flumina monstrat.
<verg. aen. 6.9> At pius Aeneas arces quibus altus Apollo
<verg. aen. 6.10_10> Praesidet horrendaeque procul secreta Sibyllae,
<verg. aen. 6.11> Antrum immane, petit, magnam cui mentem animumque
<verg. aen. 6.12> Delius inspirat uates aperitque futura.
<verg. aen. 6.13> Iam subeunt Triuiae lucos atque aurea tecta.
<verg. aen. 6.14> Daedalus, ut fama est, fugiens Minoia regna
<verg. aen. 6.15_15> Praepetibus pennis ausus se credere caelo
<verg. aen. 6.16> Insuetum per iter gelidas enauit ad Arctos,
<verg. aen. 6.17> Chalcidicaque leuis tandem super astitit arce.
<verg. aen. 6.18> Redditus his primum terris tibi, Phoebe, sacrauit
<verg. aen. 6.19> Remigium alarum posuitque immania templa.
<verg. aen. 6.20_20> In foribus letum Androgeo; tum pendere poenas
<verg. aen. 6.21> Cecropidae iussi (miserum!) septena quotannis
<verg. aen. 6.22> Corpora natorum; stat ductis sortibus urna.
<verg. aen. 6.23> Contra elata mari respondet Gnosia tellus:
<verg. aen. 6.24> Hic crudelis amor tauri suppostaque furto
<verg. aen. 6.25_25> Pasiphae mixtumque genus prolesque biformis
<verg. aen. 6.26> Minotaurus inest, Veneris monimenta nefandae;
<verg. aen. 6.27> Hic labor ille domus et inextricabilis error;
<verg. aen. 6.28> Magnum reginae sed enim miseratus amorem
<verg. aen. 6.29> Daedalus ipse dolos tecti ambagesque resoluit,
<verg. aen. 6.30_30> Caeca regens filo uestigia. tu quoque magnam
<verg. aen. 6.31> Partem opere in tanto, sineret dolor, Icare, haberes.
<verg. aen. 6.32> Bis conatus erat casus effingere in auro,
<verg. aen. 6.33> Bis patriae cecidere manus. quin protinus omnia(==OMNJA)
<verg. aen. 6.34> Pelligerent oculis, ni iam praemissus Achates
<verg. aen. 6.35_35> Afforet atque una Phoebi Triuiaeque sacerdos,
<verg. aen. 6.36> Deiphobe Glauci, fatur quae talia regi:
<verg. aen. 6.37>"Non hoc ista sibi tempus spectacula poscit;
<verg. aen. 6.38> Nunc grege de intacto septem mactare iuuencos
<verg. aen. 6.39> Praestiterit, totidem lectas ex more bidentis."
<verg. aen. 6.40_40> Talibus affata Aenean (nec sacra morantur
<verg. aen. 6.41> Iussa uiri) Teucros uocat alta in templa sacerdos.
<verg. aen. 6.42> Excisum Euboicae latus ingens rupis in antrum,
<verg. aen. 6.43> Quo lati ducunt aditus centum, ostia centum,
<verg. aen. 6.44> Vnde ruunt totidem uoces, responsa Sibyllae.
<verg. aen. 6.45_45> Ventum erat ad limen, cum uirgo "poscere fata
<verg. aen. 6.46> Tempus" ait; "deus ecce deus!" cui talia fanti
<verg. aen. 6.47> Ante fores subito non uultus, non color unus,
<verg. aen. 6.48> Non comptae mansere comae; sed pectus anhelum,
<verg. aen. 6.49> Et rabie fera corda tument, maiorque uideri
<verg. aen. 6.50_50> Nec mortale sonans, afflata est numine quando
<verg. aen. 6.51> Iam propiore dei. "cessas in uota precesque,
<verg. aen. 6.52> Tros" ait "Aenea? cessas? neque enim ante dehiscent
<verg. aen. 6.53> Attonitae magna ora domus." et talia fata
<verg. aen. 6.54> Conticuit. gelidus Teucris per dura cucurrit
<verg. aen. 6.55_55> Ossa tremor, funditque preces rex pectore ab imo:
<verg. aen. 6.56>"Phoebe, grauis Troiae semper miserate labores,
<verg. aen. 6.57> Dardana qui Paridis derexti tela manusque
<verg. aen. 6.58> Corpus in Aeacidae, magnas obeuntia terras
<verg. aen. 6.59> Tot maria intraui duce te penitusque repostas
<verg. aen. 6.60_60> Massylum gentis praetentaque Syrtibus arua:
<verg. aen. 6.61> Iam tandem Italiae fugientis prendimus oras,
<verg. aen. 6.62> Hac Troiana tenus fuerit fortuna secuta.
<verg. aen. 6.63> Vos quoque Pergameae iam fas est parcere genti,
<verg. aen. 6.64> Dique deaeque omnes, quibus obstitit Ilium et ingens
<verg. aen. 6.65_65> Gloria Dardaniae. tuque, o sanctissima uates,
<verg. aen. 6.66> Praescia uenturi, da (non indebita posco
<verg. aen. 6.67> Regna meis fatis) Latio considere Teucros
<verg. aen. 6.68> Errantisque deos agitataque numina Troiae.
<verg. aen. 6.69> Tum Phoebo et Triuiae solido de marmore templum
<verg. aen. 6.70_70> Instituam festosque dies de nomine Phoebi.
<verg. aen. 6.71> Te quoque magna manent regnis penetralia nostris:
<verg. aen. 6.72> Hic ego namque tuas sortis arcanaque fata
<verg. aen. 6.73> Dicta meae genti ponam, lectosque sacrabo,
<verg. aen. 6.74> Alma, uiros. foliis tantum ne carmina manda,
<verg. aen. 6.75_75> Ne turbata uolent rapidis ludibria uentis:
<verg. aen. 6.76> Ipsa canas oro." finem dedit ore loquendi.
<verg. aen. 6.77> At Phoebi nondum patiens immanis in antro
<verg. aen. 6.78> Bacchatur uates, magnum si pectore possit
<verg. aen. 6.79> Excussisse deum; tanto magis ille fatigat
<verg. aen. 6.80_80> Os rabidum, fera corda domans, fingitque premendo.
<verg. aen. 6.81> Ostia iamque domus patuere ingentia centum
<verg. aen. 6.82> Sponte sua uatisque ferunt responsa per auras:
<verg. aen. 6.83>"O tandem magnis pelagi defuncte periclis
<verg. aen. 6.84>(Sed terrae grauiora manent), in regna Lauini
<verg. aen. 6.85_85> Dardanidae uenient (mitte hanc de pectore curam),
<verg. aen. 6.86> Sed non et uenisse uolent. bella, horrida bella,
<verg. aen. 6.87> Et Thybrim multo spumantem sanguine cerno.
<verg. aen. 6.88> Non Simois tibi nec Xanthus nec Dorica castra
<verg. aen. 6.89> Defuerint; alius Latio iam partus Achilles,
<verg. aen. 6.90_90> Natus et ipse dea; nec Teucris addita Iuno
<verg. aen. 6.91> Vsquam aberit, cum tu supplex in rebus egenis
<verg. aen. 6.92> Quas gentis Italum aut quas non oraueris urbes!
<verg. aen. 6.93> Causa mali tanti coniunx iterum hospita Teucris
<verg. aen. 6.94> Externique iterum thalami. *********************
<verg. aen. 6.95_95> Tu ne cede malis, sed contra audentior ito
<verg. aen. 6.96> Qua tua te fortuna sinet. uia prima salutis,
<verg. aen. 6.97> Quod minime reris, Graia pandetur ab urbe."
<verg. aen. 6.98> Talibus ex adyto dictis Cumaea Sibylla
<verg. aen. 6.99> Horrendas canit ambages antroque remugit,
<verg. aen. 6.100_100> Obscuris uera inuoluens: ea frena furenti
<verg. aen. 6.101> Concutit et stimulos sub pectore uertit Apollo.
<verg. aen. 6.102> Vt primum cessit furor et rabida ora quierunt,
<verg. aen. 6.103> Incipit Aeneas heros: "non ulla laborum,
<verg. aen. 6.104> O uirgo, noua mi facies inopinaue surgit;
<verg. aen. 6.105_105> Omnia praecepi atque animo mecum ante peregi.
<verg. aen. 6.106> Vnum oro: quando hic inferni ianua regis
<verg. aen. 6.107> Dicitur et tenebrosa palus Acheronte refuso,
<verg. aen. 6.108> Ire ad conspectum cari genitoris et ora
<verg. aen. 6.109> Contingat; doceas iter et sacra ostia pandas.
<verg. aen. 6.110_110> Illum ego per flammas et mille sequentia tela
<verg. aen. 6.111> Eripui his umeris medioque ex hoste recepi;
<verg. aen. 6.112> Ille meum comitatus iter maria omnia mecum
<verg. aen. 6.113> Atque omnis pelagique minas caelique ferebat,
<verg. aen. 6.114> Inualidus, uiris ultra sortemque senectae.
<verg. aen. 6.115_115> Quin, ut te supplex peterem et tua limina adirem,
<verg. aen. 6.116> Idem orans mandata dabat. natique patrisque,
<verg. aen. 6.117> Alma, precor, miserere (potes namque omnia, nec te
<verg. aen. 6.118> Nequiquam lucis Hecate praefecit Auernis),
<verg. aen. 6.119> Si potuit manis arcessere coniugis Orpheus
<verg. aen. 6.120_120> Threicia fretus cithara fidibusque canoris,
<verg. aen. 6.121> Si fratrem Pollux alterna morte redemit
<verg. aen. 6.122> Itque reditque uiam totiens. quid Thesea, magnum
<verg. aen. 6.123> Quid memorem Alciden? et mi genus ab Ioue summo."
<verg. aen. 6.124> Talibus orabat dictis arasque tenebat,
<verg. aen. 6.125_125> Cum sic orsa loqui uates: "sate sanguine diuum,
<verg. aen. 6.126> Tros Anchisiade, facilis descensus Auerno:
<verg. aen. 6.127> Noctes atque dies patet atri ianua Ditis;
<verg. aen. 6.128> Sed reuocare gradum superasque euadere ad auras,
<verg. aen. 6.129> Hoc opus, hic labor est. pauci, quos aequus amauit
<verg. aen. 6.130_130> Iuppiter aut ardens euexit ad aethera uirtus,
<verg. aen. 6.131> Dis geniti potuere. tenent media omnia siluae,
<verg. aen. 6.132> Cocytusque sinu labens circumuenit atro.
<verg. aen. 6.133> Quod si tantus amor menti, si tanta cupido est
<verg. aen. 6.134> Bis Stygios innare lacus, bis nigra uidere
<verg. aen. 6.135_135> Tartara, et insano iuuat indulgere labori,
<verg. aen. 6.136> Accipe quae peragenda prius. latet arbore opaca
<verg. aen. 6.137> Aureus et foliis et lento uimine ramus,
<verg. aen. 6.138> Iunoni infernae dictus sacer; hunc tegit omnis
<verg. aen. 6.139> Lucus et obscuris claudunt conuallibus umbrae.
<verg. aen. 6.140_140> Sed non ante datur telluris operta subire
<verg. aen. 6.141> Auricomos quam quis decerpserit arbore fetus.
<verg. aen. 6.142> Hoc sibi pulchra suum ferri Proserpina munus
<verg. aen. 6.143> Instituit. primo auulso non deficit alter
<verg. aen. 6.144> Aureus, et simili frondescit uirga metallo.
<verg. aen. 6.145_145> Ergo alte uestiga oculis et rite repertum
<verg. aen. 6.146> Carpe manu; namque ipse uolens facilisque sequetur,
<verg. aen. 6.147> Si te fata uocant; aliter non uiribus ullis
<verg. aen. 6.148> Vincere nec duro poteris conuellere ferro.
<verg. aen. 6.149> Praeterea iacet exanimum tibi corpus amici
<verg. aen. 6.150_150>(Heu nescis) totamque incestat funere classem,
<verg. aen. 6.151> Dum consulta petis nostroque in limine pendes.
<verg. aen. 6.152> Sedibus hunc refer ante suis et conde sepulcro.
<verg. aen. 6.153> Duc nigras pecudes; ea prima piacula sunto.
<verg. aen. 6.154> Sic demum lucos Stygis et regna inuia uiuis
<verg. aen. 6.155_155> Aspicies." dixit, pressoque obmutuit ore.
<verg. aen. 6.156> Aeneas maesto defixus lumina uultu
<verg. aen. 6.157> Ingreditur linquens antrum, caecosque uolutat
<verg. aen. 6.158> Euentus animo secum. cui fidus Achates
<verg. aen. 6.159> It comes et paribus curis uestigia figit.
<verg. aen. 6.160_160> Multa inter sese uario sermone serebant,
<verg. aen. 6.161> Quem socium exanimem uates, quod corpus humandum
<verg. aen. 6.162> Diceret. atque illi Misenum in litore sicco,
<verg. aen. 6.163> Vt uenere, uident indigna morte peremptum,
<verg. aen. 6.164> Misenum Aeoliden, quo non praestantior alter
<verg. aen. 6.165_165> Aere ciere uiros Martemque accendere cantu.
<verg. aen. 6.166> Hectoris hic magni fuerat comes, Hectora circum
<verg. aen. 6.167> Et lituo pugnas insignis obibat et hasta.
<verg. aen. 6.168> Postquam illum uita uictor spoliauit Achilles,
<verg. aen. 6.169> Dardanio Aeneae sese fortissimus heros
<verg. aen. 6.170_170> Addiderat socium, non inferiora secutus.
<verg. aen. 6.171> Sed tum, forte caua dum personat aequora concha
<verg. aen. 6.172> Demens, et cantu uocat in certamina diuos,
<verg. aen. 6.173> Aemulus exceptum Triton, si credere dignum est,
<verg. aen. 6.174> Inter saxa uirum spumosa immerserat unda.
<verg. aen. 6.175_175> Ergo omnes magno circum clamore fremebant,
<verg. aen. 6.176> Praecipue pius Aeneas. tum iussa Sibyllae,
<verg. aen. 6.177> Haud mora, festinant flentes aramque sepulchri
<verg. aen. 6.178> Congerere arboribus caeloque educere certant.
<verg. aen. 6.179> Itur in antiquam siluam, stabula alta ferarum,
<verg. aen. 6.180_180> Procumbunt piceae, sonat icta securibus ilex
<verg. aen. 6.181> Fraxineaeque trabes cuneis et fissile robur
<verg. aen. 6.182> Scinditur, aduoluunt ingentis montibus ornos.
<verg. aen. 6.183> Nec non Aeneas opera inter talia primus
<verg. aen. 6.184> Hortatur socios paribusque accingitur armis.
<verg. aen. 6.185_185> Atque haec ipse suo tristi cum corde uolutat
<verg. aen. 6.186> Aspectans siluam immensam, et sic forte precatur:
<verg. aen. 6.187>"Si nunc se nobis ille aureus arbore ramus
<verg. aen. 6.188> Ostendat nemore in tanto! quando omnia uere
<verg. aen. 6.189> Heu nimium de te uates, Misene, locutast."
<verg. aen. 6.190_190> Vix ea fatus erat geminae cum forte columbae
<verg. aen. 6.191> Ipsa sub ora uiri caelo uenere uolantes,
<verg. aen. 6.192> Et uiridi sedere solo. tum maximus heros
<verg. aen. 6.193> Maternas agnouit auis laetusque precatur:
<verg. aen. 6.194>"Este duces, o, si qua uia est, cursumque per auras
<verg. aen. 6.195_195> Derigite in lucos ubi pinguem diues opacat
<verg. aen. 6.196> Ramus humum. tuque, o, dubiis ne defice rebus,
<verg. aen. 6.197> Diua parens." sic effatus uestigia pressit
<verg. aen. 6.198> Obseruans quae signa ferant, quo tendere pergant.
<verg. aen. 6.199> Pascentes illae tantum prodire uolando
<verg. aen. 6.200_200> Quantum acie possent oculi seruare sequentum.
<verg. aen. 6.201> Inde ubi uenere ad fauces graue olentis Auerni,
<verg. aen. 6.202> Tollunt se celeres liquidumque per aera lapsae
<verg. aen. 6.203> Sedibus optatis gemina super arbore sidunt,
<verg. aen. 6.204> Discolor unde auri per ramos aura refulsit.
<verg. aen. 6.205_205> Quale solet siluis brumali frigore uiscum
<verg. aen. 6.206> Fronde uirere noua, quod non sua seminat arbos,
<verg. aen. 6.207> Et croceo fetu teretis circumdare truncos,
<verg. aen. 6.208> Talis erat species auri frondentis opaca
<verg. aen. 6.209> Ilice, sic leni crepitabat brattea uento.
<verg. aen. 6.210_210> Corripit Aeneas extemplo auidusque refringit
<verg. aen. 6.211> Cunctantem, et uatis portat sub tecta Sibyllae.
<verg. aen. 6.212> Nec minus interea Misenum in litore Teucri
<verg. aen. 6.213> Flebant et cineri ingrato suprema ferebant.
<verg. aen. 6.214> Principio pinguem taedis et robore secto
<verg. aen. 6.215_215> Ingentem struxere pyram, cui frondibus atris
<verg. aen. 6.216> Intexunt latera et feralis ante cupressos
<verg. aen. 6.217> Constituunt, decorantque super fulgentibus armis.
<verg. aen. 6.218> Pars calidos latices et aena undantia flammis
<verg. aen. 6.219> Expediunt corpusque lauant frigentis et ungunt.
<verg. aen. 6.220_220> Fit gemitus. tum membra toro defleta reponunt
<verg. aen. 6.221> Purpureasque super uestis, uelamina nota,
<verg. aen. 6.222> Coniciunt. pars ingenti subiere feretro,
<verg. aen. 6.223> Triste ministerium, et subiectam more parentum
<verg. aen. 6.224> Auersi tenuere facem. congesta cremantur
<verg. aen. 6.225_225> Turea dona, dapes, fuso crateres oliuo.
<verg. aen. 6.226> Postquam collapsi cineres et flamma quieuit,
<verg. aen. 6.227> Reliquias uino et bibulam lauere fauillam,
<verg. aen. 6.228> Ossaque lecta cado texit Corynaeus aeno.
<verg. aen. 6.229> Idem ter socios pura circumtulit unda
<verg. aen. 6.230_230> Spargens rore leui et ramo felicis oliuae,
<verg. aen. 6.231> Lustrauitque uiros dixitque nouissima uerba.
<verg. aen. 6.232> At pius Aeneas ingenti mole sepulcrum
<verg. aen. 6.233> Imponit suaque arma uiro remumque tubamque
<verg. aen. 6.234> Monte sub aerio, qui nunc Misenus ab illo
<verg. aen. 6.235_235> Dicitur aeternumque tenet per saecula nomen.
<verg. aen. 6.236> His actis propere exsequitur praecepta Sibyllae.
<verg. aen. 6.237> Spelunca alta fuit uastoque immanis hiatu,
<verg. aen. 6.238> Scrupea, tuta lacu nigro nemorumque tenebris,
<verg. aen. 6.239> Quam super haud ullae poterant impune uolantes
<verg. aen. 6.240_240> Tendere iter pennis: talis sese halitus atris
<verg. aen. 6.241> Faucibus effundens supera ad conuexa ferebat:
<verg. aen. 6.242> Vnde locum Grai dixerunt nomine Aornum.
<verg. aen. 6.243> Quattuor hic primum nigrantis terga iuuencos
<verg. aen. 6.244> Constituit frontique inuergit uina sacerdos,
<verg. aen. 6.245_245> Et summas carpens media inter cornua saetas
<verg. aen. 6.246> Ignibus imponit sacris, libamina prima,
<verg. aen. 6.247> Voce uocans Hecaten caeloque Ereboque potentem.
<verg. aen. 6.248> Supponunt alii cultros tepidumque cruorem
<verg. aen. 6.249> Succipiunt pateris. ipse atri uelleris agnam
<verg. aen. 6.250_250> Aeneas matri Eumenidum magnaeque sorori
<verg. aen. 6.251> Ense ferit, sterilemque tibi, Proserpina, uaccam.
<verg. aen. 6.252> Tum Stygio regi nocturnas incohat aras
<verg. aen. 6.253> Et solida imponit taurorum uiscera flammis,
<verg. aen. 6.254> Pingue super oleum fundens ardentibus extis.
<verg. aen. 6.255_255> Ecce autem primi sub limina solis et ortus
<verg. aen. 6.256> Sub pedibus mugire solum et iuga coepta moueri
<verg. aen. 6.257> Siluarum, uisaeque canes ululare per umbram
<verg. aen. 6.258> Aduentante dea "procul, o procul este, profani
<verg. aen. 6.259> Conclamat uates, "totoque absistite luco;
<verg. aen. 6.260_260> Tuque inuade uiam uaginaque eripe ferrum:
<verg. aen. 6.261> Nunc animis opus, Aenea, nunc pectore firmo."
<verg. aen. 6.262> Tantum effata furens antro se immisit aperto;
<verg. aen. 6.263> Ille ducem haud timidis uadentem passibus aequat.
<verg. aen. 6.264> Di, quibus imperium est animarum, umbraeque silentes
<verg. aen. 6.265_265> Et Chaos et Phlegethon, loca nocte tacentia late,
<verg. aen. 6.266> Sit mihi fas audita loqui, sit numine uestro
<verg. aen. 6.267> Pandere res alta terra et caligine mersas.
<verg. aen. 6.268> Ibant obscuri sola sub nocte per umbram
<verg. aen. 6.269> Perque domos Ditis uacuas et inania regna:
<verg. aen. 6.270_270> Quale per incertam lunam sub luce maligna
<verg. aen. 6.271> Est iter in siluis, ubi caelum condidit umbra
<verg. aen. 6.272> Iuppiter, et rebus nox abstulit atra colorem.
<verg. aen. 6.273> Vestibulum ante ipsum primis in faucibus Orci
<verg. aen. 6.274> Luctus et ultrices posuere cubilia Curae;
<verg. aen. 6.275_275> Pallentesque habitant Morbi tristisque Senectus,
<verg. aen. 6.276> Et Metus et malesuada Fames ac turpis Egestas,
<verg. aen. 6.277> Terribiles uisu formae, Letumque Labosque;
<verg. aen. 6.278> Tum consanguineus Leti Sopor et mala mentis
<verg. aen. 6.279> Gaudia, mortiferumque aduerso in limine Bellum,
<verg. aen. 6.280_280> Ferreique(==FERRE.IQUE) Eumenidum thalami et Discordia demens
<verg. aen. 6.281> Vipereum crinem uittis innexa cruentis.
<verg. aen. 6.282> In medio ramos annosaque bracchia pandit
<verg. aen. 6.283> Vlmus opaca, ingens, quam sedem Somnia uulgo
<verg. aen. 6.284> Vana tenere ferunt, foliisque sub omnibus haerent.
<verg. aen. 6.285_285> Multaque praeterea uariarum monstra ferarum,
<verg. aen. 6.286> Centauri in foribus stabulant Scyllaeque biformes
<verg. aen. 6.287> Et centumgeminus Briareus ac belua Lernae
<verg. aen. 6.288> Horrendum stridens, flammisque armata Chimaera,
<verg. aen. 6.289> Gorgones Harpyiaeque et forma tricorporis umbrae.
<verg. aen. 6.290_290> Corripit hic subita trepidus formidine ferrum
<verg. aen. 6.291> Aeneas strictamque aciem uenientibus offert,
<verg. aen. 6.292> Et ni docta comes tenuis sine corpore uitas
<verg. aen. 6.293> Admoneat uolitare caua sub imagine formae,
<verg. aen. 6.294> Irruat et frustra ferro diuerberet umbras.
<verg. aen. 6.295_295> Hinc uia Tartarei quae fert Acherontis ad undas.
<verg. aen. 6.296> Turbidus hic caeno uastaque uoragine gurges
<verg. aen. 6.297> Aestuat atque omnem Cocyto eructat harenam.
<verg. aen. 6.298> Portitor has horrendus aquas et flumina seruat
<verg. aen. 6.299> Terribili squalore Charon, cui plurima mento
<verg. aen. 6.300_300> Canities inculta iacet, stant lumina flamma,
<verg. aen. 6.301> Sordidus ex umeris nodo dependet amictus.
<verg. aen. 6.302> Ipse ratem conto subigit uelisque ministrat
<verg. aen. 6.303> Et ferruginea subuectat corpora cumba,
<verg. aen. 6.304> Iam senior, sed cruda deo uiridisque senectus.
<verg. aen. 6.305_305> Huc omnis turba ad ripas effusa ruebat,
<verg. aen. 6.306> Matres atque uiri defunctaque corpora uita
<verg. aen. 6.307> Magnanimum heroum, pueri innuptaeque puellae,
<verg. aen. 6.308> Impositique rogis iuuenes ante ora parentum:
<verg. aen. 6.309> Quam multa in siluis autumni frigore primo
<verg. aen. 6.310_310> Lapsa cadunt folia, aut ad terram gurgite ab alto
<verg. aen. 6.311> Quam multae glomerantur aues, ubi frigidus annus
<verg. aen. 6.312> Trans pontum fugat et terris immittit apricis.
<verg. aen. 6.313> Stabant orantes primi transmittere cursum,
<verg. aen. 6.314> Tendebantque manus ripae ulterioris amore.
<verg. aen. 6.315_315> Nauita sed tristis nunc hos nunc accipit illos,
<verg. aen. 6.316> Ast alios longe summotos arcet harena.
<verg. aen. 6.317> Aeneas miratus enim motusque tumultu
<verg. aen. 6.318>"Dic" ait, "o uirgo, quid uult concursus ad amnem?
<verg. aen. 6.319> Quidue petunt animae? uel quo discrimine ripas
<verg. aen. 6.320_320> Hae linquunt, illae remis uada liuida uerrunt?"
<verg. aen. 6.321> Olli sic breuiter fata est longaeua sacerdos:
<verg. aen. 6.322>"Anchisa generate, deum certissima proles,
<verg. aen. 6.323> Cocyti stagna alta uides Stygiamque paludem,
<verg. aen. 6.324> Di cuius iurare timent et fallere numen.
<verg. aen. 6.325_325> Haec omnis, quam cernis, inops inhumataque turbast;
<verg. aen. 6.326> Portitor ille Charon; hi, quos uehit unda, sepulti.
<verg. aen. 6.327> Nec ripas datur horrendas et rauca fluenta
<verg. aen. 6.328> Transportare prius quam sedibus ossa quierunt.
<verg. aen. 6.329> Centum errant annos uolitantque haec litora circum;
<verg. aen. 6.330_330> Tum demum admissi stagna exoptata reuisunt."
<verg. aen. 6.331> Constitit Anchisa satus et uestigia pressit
<verg. aen. 6.332> Multa putans sortemque animo miseratus iniquam.
<verg. aen. 6.333> Cernit ibi maestos et mortis honore carentis
<verg. aen. 6.334> Leucaspim et Lyciae ductorem classis Oronten,
<verg. aen. 6.335_335> Quos simul a Troia uentosa per aequora uectos
<verg. aen. 6.336> Obruit Auster, aqua inuoluens nauemque uirosque.
<verg. aen. 6.337> Ecce gubernator sese Palinurus agebat,
<verg. aen. 6.338> Qui Libyco nuper cursu, dum sidera seruat,
<verg. aen. 6.339> Exciderat puppi mediis effusus in undis.
<verg. aen. 6.340_340> Hunc ubi uix multa maestum cognouit in umbra,
<verg. aen. 6.341> Sic prior alloquitur: "quis te, Palinure, deorum
<verg. aen. 6.342> Eripuit nobis medioque sub aequore mersit?
<verg. aen. 6.343> Dic age. namque mihi, fallax haud ante repertus,
<verg. aen. 6.344> Hoc uno responso animum delusit Apollo,
<verg. aen. 6.345_345> Qui fore te ponto incolumem finisque canebat
<verg. aen. 6.346> Venturum Ausonios. en haec promissa fides est?"
<verg. aen. 6.347> Ille autem: "neque te Phoebi cortina fefellit,
<verg. aen. 6.348> Dux Anchisiade, nec me deus aequore mersit.
<verg. aen. 6.349> Namque gubernaclum multa ui forte reuulsum,
<verg. aen. 6.350_350> Cui datus haerebam custos cursusque regebam,
<verg. aen. 6.351> Praecipitans traxi mecum. maria aspera iuro
<verg. aen. 6.352> Non ullum pro me tantum cepisse timorem,
<verg. aen. 6.353> Quam tua ne spoliata armis, excussa magistro,
<verg. aen. 6.354> Deficeret tantis nauis surgentibus undis.
<verg. aen. 6.355_355> Tris Notus hibernas immensa per aequora noctes
<verg. aen. 6.356> Vexit me uiolentus aqua; uix lumine quarto
<verg. aen. 6.357> Prospexi Italiam summa sublimis ab unda.
<verg. aen. 6.358> Paulatim adnabam terrae; iam tuta tenebam,
<verg. aen. 6.359> Ni gens crudelis madida cum ueste grauatum
<verg. aen. 6.360_360> Prensantemque uncis manibus capita aspera montis
<verg. aen. 6.361> Ferro inuasisset praedamque ignara putasset.
<verg. aen. 6.362> Nunc me fluctus habet uersantque in litore uenti.
<verg. aen. 6.363> Quod te per caeli iucundum lumen et auras,
<verg. aen. 6.364> Per genitorem oro, per spes surgentis Iuli,
<verg. aen. 6.365_365> Eripe me his, inuicte, malis: aut tu mihi terram
<verg. aen. 6.366> Inice, namque potes, portusque require Velinos;
<verg. aen. 6.367> Aut tu, si qua uia est, si quam tibi diua creatrix
<verg. aen. 6.368> Ostendit (neque enim, credo, sine numine diuum
<verg. aen. 6.369> Flumina tanta paras Stygiamque innare paludem),
<verg. aen. 6.370_370> Da dextram misero et tecum me tolle per undas,
<verg. aen. 6.371> Sedibus ut saltem placidis in morte quiescam."
<verg. aen. 6.372> Talia fatus erat coepit cum talia uates:
<verg. aen. 6.373>"Vnde haec, o Palinure, tibi tam dira cupido?
<verg. aen. 6.374> Tu Stygias inhumatus aquas amnemque seuerum
<verg. aen. 6.375_375> Eumenidum aspicies, ripamue iniussus adibis?
<verg. aen. 6.376> Desine fata deum flecti sperare precando.
<verg. aen. 6.377> Sed cape dicta memor, duri solacia casus.
<verg. aen. 6.378> Nam tua finitimi, longe lateque per urbes
<verg. aen. 6.379> Prodigiis acti caelestibus, ossa piabunt
<verg. aen. 6.380_380> Et statuent tumulum et tumulo sollemnia mittent,
<verg. aen. 6.381> Aeternumque locus Palinuri nomen habebit."
<verg. aen. 6.382> His dictis curae emotae pulsusque parumper
<verg. aen. 6.383> Corde dolor tristi; gaudet cognomine terra.
<verg. aen. 6.384> Ergo iter inceptum peragunt fluuioque propinquant.
<verg. aen. 6.385_385> Nauita quos iam inde ut Stygia prospexit ab unda
<verg. aen. 6.386> Per tacitum nemus ire pedemque aduertere ripae,
<verg. aen. 6.387> Sic prior aggreditur dictis atque increpat ultro:
<verg. aen. 6.388>"Quisquis es, armatus qui nostra ad flumina tendis,
<verg. aen. 6.389> Fare age quid uenias iam istinc, et comprime gressum.
<verg. aen. 6.390_390> Vmbrarum hic locus est, somni noctisque soporae:
<verg. aen. 6.391> Corpora uiua nefas Stygia uectare carina.
<verg. aen. 6.392> Nec uero Alciden me sum laetatus euntem
<verg. aen. 6.393> Accepisse lacu, nec Thesea Pirithoumque,
<verg. aen. 6.394> Dis quamquam geniti atque inuicti uiribus essent.
<verg. aen. 6.395_395> Tartareum ille manu custodem in uincla petiuit
<verg. aen. 6.396> Ipsius a solio regis traxitque trementem;
<verg. aen. 6.397> Hi dominam Ditis thalamo deducere adorti."
<verg. aen. 6.398> Quae contra breuiter fata est Amphrysia uates:
<verg. aen. 6.399>"Nullae hic insidiae tales (absiste moueri),
<verg. aen. 6.400_400> Nec uim tela ferunt; licet ingens ianitor antro
<verg. aen. 6.401> Aeternum latrans exsanguis terreat umbras,
<verg. aen. 6.402> Casta licet patrui seruet Proserpina limen.
<verg. aen. 6.403> Troius Aeneas, pietate insignis et armis,
<verg. aen. 6.404> Ad genitorem imas Erebi descendit ad umbras.
<verg. aen. 6.405_405> Si te nulla mouet tantae pietatis imago,
<verg. aen. 6.406> At ramum hunc" (aperit ramum qui ueste latebat)
<verg. aen. 6.407>"Agnoscas." tumida ex ira tum corda residunt.
<verg. aen. 6.408> Nec plura his. ille admirans uenerabile donum
<verg. aen. 6.409> Fatalis uirgae longo post tempore uisum
<verg. aen. 6.410_410> Caeruleam aduertit puppim ripaeque propinquat.
<verg. aen. 6.411> Inde alias animas, quae per iuga longa sedebant,
<verg. aen. 6.412> Deturbat laxatque foros; simul accipit alueo
<verg. aen. 6.413> Ingentem Aenean. gemuit sub pondere cumba
<verg. aen. 6.414> Sutilis et multam accepit rimosa paludem.
<verg. aen. 6.415_415> Tandem trans fluuium incolumis uatemque uirumque
<verg. aen. 6.416> Informi limo glaucaque exponit in ulua.
<verg. aen. 6.417> Cerberus haec ingens latratu regna trifauci
<verg. aen. 6.418> Personat aduerso recubans immanis in antro.
<verg. aen. 6.419> Cui uates horrere uidens iam colla colubris
<verg. aen. 6.420_420> Melle soporatam et medicatis frugibus offam
<verg. aen. 6.421> Obicit. ille fame rabida tria guttura pandens
<verg. aen. 6.422> Corripit obiectam, atque immania terga resoluit
<verg. aen. 6.423> Fusus humi totoque ingens extenditur antro.
<verg. aen. 6.424> Occupat Aeneas aditum custode sepulto
<verg. aen. 6.425_425> Euaditque celer ripam irremeabilis undae.
<verg. aen. 6.426> Continuo auditae uoces uagitus et ingens
<verg. aen. 6.427> Infantumque animae flentes, in limine primo
<verg. aen. 6.428> Quos dulcis uitae exsortis et ab ubere raptos
<verg. aen. 6.429> Abstulit atra dies et funere mersit acerbo.
<verg. aen. 6.430_430> Hos iuxta falso damnati crimine mortis.
<verg. aen. 6.431> Nec uero hae sine sorte datae, sine iudice, sedes:
<verg. aen. 6.432> Quaesitor Minos urnam mouet; ille silentum
<verg. aen. 6.433> Consiliumque uocat uitasque et crimina discit.
<verg. aen. 6.434> Proxima deinde tenent maesti loca, qui sibi letum
<verg. aen. 6.435_435> Insontes peperere manu lucemque perosi
<verg. aen. 6.436> Proiecere animas. quam uellent aethere in alto
<verg. aen. 6.437> Nunc et pauperiem et duros perferre labores!
<verg. aen. 6.438> Fas obstat, tristisque palus inamabilis undae
<verg. aen. 6.439> Alligat et nouies Styx interfusa coercet.
<verg. aen. 6.440_440> Nec procul hinc partem fusi monstrantur in omnem
<verg. aen. 6.441> Lugentes campi; sic illos nomine dicunt.
<verg. aen. 6.442> Hic quos durus amor crudeli tabe peredit
<verg. aen. 6.443> Secreti celant calles et myrtea circum
<verg. aen. 6.444> Silua tegit; curae non ipsa in morte relinquunt.
<verg. aen. 6.445_445> His Phaedram Procrinque locis maestamque Eriphylen
<verg. aen. 6.446> Crudelis nati monstrantem uulnera cernit,
<verg. aen. 6.447> Euadnenque et Pasiphaen; his Laodamia
<verg. aen. 6.448> It comes et iuuenis quondam, nunc femina, Caeneus
<verg. aen. 6.449> Rursus et in ueterem fato reuoluta figuram.
<verg. aen. 6.450_450> Inter quas Phoenissa recens a uulnere Dido
<verg. aen. 6.451> Errabat silua in magna; quam Troius heros
<verg. aen. 6.452> Vt primum iuxta stetit agnouitque per umbras
<verg. aen. 6.453> Obscuram, qualem primo qui surgere mense
<verg. aen. 6.454> Aut uidet aut uidisse putat per nubila lunam,
<verg. aen. 6.455_455> Demisit lacrimas dulcique affatus amorest
<verg. aen. 6.456>"Infelix Dido, uerus mihi nuntius ergo
<verg. aen. 6.457> Venerat exstinctam ferroque extrema secutam?
<verg. aen. 6.458> Funeris heu tibi causa fui? per sidera iuro,
<verg. aen. 6.459> Per superos et si qua fides tellure sub imast,
<verg. aen. 6.460_460> Inuitus, regina, tuo de litore cessi.
<verg. aen. 6.461> Sed me iussa deum, quae nunc has ire per umbras,
<verg. aen. 6.462> Per loca senta situ cogunt noctemque profundam,
<verg. aen. 6.463> Imperiis egere suis; nec credere quiui
<verg. aen. 6.464> Hunc tantum tibi me discessu ferre dolorem.
<verg. aen. 6.465_465> Siste gradum teque aspectu ne subtrahe nostro.
<verg. aen. 6.466> Quem fugis? extremum fato quod te alloquor hoc est."
<verg. aen. 6.467> Talibus Aeneas ardentem et torua tuentem
<verg. aen. 6.468> Lenibat dictis animum lacrimasque ciebat.
<verg. aen. 6.469> Illa solo fixos oculos auersa tenebat
<verg. aen. 6.470_470> Nec magis incepto uultum sermone mouetur
<verg. aen. 6.471> Quam si dura silex aut stet Marpesia cautes.
<verg. aen. 6.472> Tandem corripuit sese atque inimica refugit
<verg. aen. 6.473> In nemus umbriferum, coniunx ubi pristinus illi
<verg. aen. 6.474> Respondet curis aequatque Sychaeus amorem.
<verg. aen. 6.475_475> Nec minus Aeneas casu percussus iniquo
<verg. aen. 6.476> Prosequitur lacrimis longe et miseratur euntem.
<verg. aen. 6.477> Inde datum molitur iter. iamque arua tenebant
<verg. aen. 6.478> Vltima, quae bello clari secreta frequentant.
<verg. aen. 6.479> Hic illi occurrit Tydeus, hic inclutus armis
<verg. aen. 6.480_480> Parthenopaeus et Adrasti pallentis imago,
<verg. aen. 6.481> Hic multum fleti ad superos belloque caduci
<verg. aen. 6.482> Dardanidae, quos ille omnis longo ordine cernens
<verg. aen. 6.483> Ingemuit, Glaucumque Medontaque Thersilochumque,
<verg. aen. 6.484> Tris Antenoridas Cererique sacrum Polyboeten,
<verg. aen. 6.485_485> Idaeumque etiam currus, etiam arma tenentem.
<verg. aen. 6.486> Circumstant animae dextra laeuaque frequentes:
<verg. aen. 6.487> Nec uidisse semel satis est; iuuat usque morari
<verg. aen. 6.488> Et conferre gradum et ueniendi discere causas.
<verg. aen. 6.489> At Danaum proceres Agamemnoniaeque phalanges
<verg. aen. 6.490_490> Vt uidere uirum fulgentiaque arma per umbras,
<verg. aen. 6.491> Ingenti trepidare metu; pars uertere terga,
<verg. aen. 6.492> Ceu quondam petiere rates, pars tollere uocem
<verg. aen. 6.493> Exiguam: inceptus clamor frustratur hiantis.
<verg. aen. 6.494> Atque hic Priamiden laniatum corpore toto
<verg. aen. 6.495_495> Deiphobum uidit, lacerum crudeliter ora,
<verg. aen. 6.496> Ora manusque ambas, populataque tempora raptis
<verg. aen. 6.497> Auribus et truncas inhonesto uulnere naris.
<verg. aen. 6.498> Vix adeo agnouit pauitantem ac dira tegentem
<verg. aen. 6.499> Supplicia, et notis compellat uocibus ultro:
<verg. aen. 6.500_500>"Deiphobe armipotens, genus alto a sanguine Teucri,
<verg. aen. 6.501> Quis tam crudelis optauit sumere poenas?
<verg. aen. 6.502> Cui tantum de te licuit? mihi fama suprema
<verg. aen. 6.503> Nocte tulit fessum uasta te caede Pelasgum
<verg. aen. 6.504> Procubuisse super confusae stragis aceruum.
<verg. aen. 6.505_505> Tunc egomet tumulum Rhoeteo litore inanem
<verg. aen. 6.506> Constitui et magna manis ter uoce uocaui.
<verg. aen. 6.507> Nomen et arma locum seruant; te, amice, nequiui
<verg. aen. 6.508> Conspicere et patria decedens ponere terra."
<verg. aen. 6.509> Ad quae Priamides: "nihil o tibi, amice, relictum;
<verg. aen. 6.510_510> Omnia Deiphobo soluisti et funeris umbris.
<verg. aen. 6.511> Sed me fata mea et scelus exitiale Lacaenae
<verg. aen. 6.512> His mersere malis; illa haec monimenta reliquit.
<verg. aen. 6.513> Namque ut supremam falsa inter gaudia noctem
<verg. aen. 6.514> Egerimus, nosti: et nimium meminisse necessest.
<verg. aen. 6.515_515> Cum fatalis equus saltu super ardua uenit
<verg. aen. 6.516> Pergama et armatum peditem grauis attulit aluo,
<verg. aen. 6.517> Illa chorum simulans euhantis orgia circum
<verg. aen. 6.518> Ducebat Phrygias; flammam media ipsa tenebat
<verg. aen. 6.519> Ingentem et summa Danaos ex arce uocabat.
<verg. aen. 6.520_520> Tum me confectum curis somnoque grauatum
<verg. aen. 6.521> Infelix habuit thalamus, pressitque iacentem
<verg. aen. 6.522> Dulcis et alta quies placidaeque simillima morti.
<verg. aen. 6.523> Egregia interea coniunx arma omnia tectis
<verg. aen. 6.524> Amouet et fidum capiti subduxerat ensem;
<verg. aen. 6.525_525> Intra tecta uocat Menelaum et limina pandit,
<verg. aen. 6.526> Scilicet id magnum sperans fore munus amanti,
<verg. aen. 6.527> Et famam exstingui ueterum sic posse malorum.
<verg. aen. 6.528> Quid moror? irrumpunt thalamo, comes additus una
<verg. aen. 6.529> Hortator scelerum Aeolides. di, talia Grais
<verg. aen. 6.530_530> Instaurate, pio si poenas ore reposco.
<verg. aen. 6.531> Sed te qui uiuum casus, age fare uicissim,
<verg. aen. 6.532> Attulerint. pelagine uenis erroribus actus
<verg. aen. 6.533> An monitu diuum? an quae te fortuna fatigat,
<verg. aen. 6.534> Vt tristis sine sole domos, loca turbida, adires?"
<verg. aen. 6.535_535> Hac uice sermonum roseis Aurora quadrigis
<verg. aen. 6.536> Iam medium aetherio cursu traiecerat axem;
<verg. aen. 6.537> Et fors omne datum traherent per talia tempus,
<verg. aen. 6.538> Sed comes admonuit breuiterque affata Sibyllast:
<verg. aen. 6.539>"Nox ruit, Aenea; nos flendo ducimus horas.
<verg. aen. 6.540_540> Hic locus est partis ubi se uia findit in ambas:
<verg. aen. 6.541> Dextera quae Ditis magni sub moenia tendit,
<verg. aen. 6.542> Hac iter Elysium nobis; at laeua malorum
<verg. aen. 6.543> Exercet poenas et ad impia Tartara mittit."
<verg. aen. 6.544> Deiphobus contra: "ne saeui, magna sacerdos;
<verg. aen. 6.545_545> Discedam, explebo numerum reddarque tenebris.
<verg. aen. 6.546> I decus, i, nostrum; melioribus utere fatis."
<verg. aen. 6.547> Tantum effatus, et in uerbo uestigia torsit.
<verg. aen. 6.548> Respicit Aeneas subito et sub rupe sinistra
<verg. aen. 6.549> Moenia lata uidet triplici circumdata muro,
<verg. aen. 6.550_550> Quae rapidus flammis ambit torrentibus amnis,
<verg. aen. 6.551> Tartareus Phlegethon, torquetque sonantia saxa.
<verg. aen. 6.552> Porta aduersa ingens solidoque adamante columnae,
<verg. aen. 6.553> Vis ut nulla uirum, non ipsi exscindere bello
<verg. aen. 6.554> Caelicolae ualeant; stat ferrea turris ad auras,
<verg. aen. 6.555_555> Tisiphoneque sedens palla succincta cruenta
<verg. aen. 6.556> Vestibulum exsomnis seruat noctesque diesque.
<verg. aen. 6.557> Hinc exaudiri gemitus et saeua sonare
<verg. aen. 6.558> Verbera, tum stridor ferri tractaeque catenae.
<verg. aen. 6.559> Constitit Aeneas strepitumque exterritus hausit.
<verg. aen. 6.560_560>"Quae scelerum facies? o uirgo, effare; quibusue
<verg. aen. 6.561> Vrgentur poenis? quis tantus plangor ad auras?"
<verg. aen. 6.562> Tum uates sic orsa loqui: "dux inclute Teucrum,
<verg. aen. 6.563> Nulli fas casto sceleratum insistere limen;
<verg. aen. 6.564> Sed me cum lucis Hecate praefecit Auernis,
<verg. aen. 6.565_565> Ipsa deum poenas docuit perque omnia duxit.
<verg. aen. 6.566> Gnosius haec Rhadamanthus habet durissima regna
<verg. aen. 6.567> Castigatque auditque dolos subigitque fateri
<verg. aen. 6.568> Quae quis apud superos furto laetatus inani
<verg. aen. 6.569> Distulit in seram commissa piacula mortem.
<verg. aen. 6.570_570> Continuo sontis ultrix accincta flagello
<verg. aen. 6.571> Tisiphone quatit insultans, toruosque sinistra
<verg. aen. 6.572> Intentans anguis uocat agmina saeua sororum.
<verg. aen. 6.573> Tum demum horrisono stridentes cardine sacrae
<verg. aen. 6.574> Panduntur portae. cernis custodia qualis
<verg. aen. 6.575_575> Vestibulo sedeat, facies quae limina seruet?
<verg. aen. 6.576> Quinquaginta atris immanis hiatibus Hydra
<verg. aen. 6.577> Saeuior intus habet sedem. tum Tartarus ipse
<verg. aen. 6.578> Bis patet in praeceps tantum tenditque sub umbras
<verg. aen. 6.579> Quantus ad aetherium caeli suspectus Olympum.
<verg. aen. 6.580_580> Hic genus antiquum Terrae, Titania pubes,
<verg. aen. 6.581> Fulmine deiecti fundo uoluuntur in imo.
<verg. aen. 6.582> Hic et Aloidas geminos immania uidi
<verg. aen. 6.583> Corpora, qui manibus magnum rescindere caelum
<verg. aen. 6.584> Aggressi superisque Iouem detrudere regnis.
<verg. aen. 6.585_585> Vidi et crudelis dantem Salmonea poenas,
<verg. aen. 6.586> Dum flammas Iouis et sonitus imitatur Olympi.
<verg. aen. 6.587> Quattuor hic inuectus equis et lampada quassans
<verg. aen. 6.588> Per Graium populos mediaeque per Elidis urbem
<verg. aen. 6.589> Ibat ouans, diuumque sibi poscebat honorem,
<verg. aen. 6.590_590> Demens, qui nimbos et non imitabile fulmen
<verg. aen. 6.591> Aere et cornipedum pulsu simularet equorum.
<verg. aen. 6.592> At pater omnipotens densa inter nubila telum
<verg. aen. 6.593> Contorsit, non ille faces nec fumea taedis
<verg. aen. 6.594> Lumina, praecipitemque immani turbine adegit.
<verg. aen. 6.595_595> Nec non et Tityon, Terrae omniparentis alumnum,
<verg. aen. 6.596> Cernere erat, per tota nouem cui iugera corpus
<verg. aen. 6.597> Porrigitur, rostroque immanis uultur obunco
<verg. aen. 6.598> Immortale iecur tondens fecundaque poenis
<verg. aen. 6.599> Viscera rimaturque epulis habitatque sub alto
<verg. aen. 6.600_600> Pectore, nec fibris requies datur ulla renatis.
<verg. aen. 6.601> Quid memorem Lapithas, Ixiona Pirithoumque?
<verg. aen. 6.602> Quos super atra silex iam iam lapsura cadentique
<verg. aen. 6.603> Imminet adsimilis; lucent genialibus altis
<verg. aen. 6.604> Aurea fulcra toris, epulaeque ante ora paratae
<verg. aen. 6.605_605> Regifico luxu; furiarum maxima iuxta
<verg. aen. 6.606> Accubat et manibus prohibet contingere mensas,
<verg. aen. 6.607> Exsurgitque facem attollens atque intonat ore.
<verg. aen. 6.608> Hic, quibus inuisi fratres, dum uita manebat,
<verg. aen. 6.609> Pulsatusue parens et fraus innexa clienti,
<verg. aen. 6.610_610> Aut qui diuitiis soli incubuere repertis
<verg. aen. 6.611> Nec partem posuere suis (quae maxima turbast),
<verg. aen. 6.612> Quique ob adulterium caesi, quique arma secuti
<verg. aen. 6.613> Impia nec ueriti dominorum fallere dextras,
<verg. aen. 6.614> Inclusi poenam exspectant. ne quaere doceri
<verg. aen. 6.615_615> Quam poenam, aut quae forma uiros fortunaue mersit.
<verg. aen. 6.616> Saxum ingens uoluunt alii, radiisque rotarum
<verg. aen. 6.617> Districti pendent; sedet aeternumque sedebit
<verg. aen. 6.618> Infelix Theseus, Phlegyasque miserrimus omnis
<verg. aen. 6.619> Admonet et magna testatur uoce per umbras:
<verg. aen. 6.620_620>"Discite iustitiam moniti et non temnere diuos."
<verg. aen. 6.621> Vendidit hic auro patriam dominumque potentem
<verg. aen. 6.622> Imposuit; fixit leges pretio atque refixit;
<verg. aen. 6.623> Hic thalamum inuasit natae uetitosque hymenaeos:
<verg. aen. 6.624> Ausi omnes immane nefas ausoque potiti.
<verg. aen. 6.625_625> Non, mihi si linguae centum sint oraque centum,
<verg. aen. 6.626> Ferrea uox, omnis scelerum comprendere formas,
<verg. aen. 6.627> Omnia poenarum percurrere nomina possim."
<verg. aen. 6.628> Haec ubi dicta dedit Phoebi longaeua sacerdos,
<verg. aen. 6.629>"Sed iam age, carpe uiam et susceptum perfice munus;
<verg. aen. 6.630_630> Acceleremus" ait; "Cyclopum educta caminis
<verg. aen. 6.631> Moenia conspicio atque aduerso fornice portas,
<verg. aen. 6.632> Haec ubi nos praecepta iubent deponere dona"
<verg. aen. 6.633> Dixerat et pariter gressi per opaca uiarum
<verg. aen. 6.634> Corripiunt spatium medium foribusque propinquant.
<verg. aen. 6.635_635> Occupat Aeneas aditum corpusque recenti
<verg. aen. 6.636> Spargit aqua ramumque aduerso in limine figit.
<verg. aen. 6.637> His demum exactis, perfecto munere diuae,
<verg. aen. 6.638> Deuenere locos laetos et amoena uirecta
<verg. aen. 6.639> Fortunatorum nemorum sedesque beatas.
<verg. aen. 6.640_640> Largior hic campos aether et lumine uestit
<verg. aen. 6.641> Purpureo, solemque suum, sua sidera norunt.
<verg. aen. 6.642> Pars in gramineis exercent membra palaestris,
<verg. aen. 6.643> Contendunt ludo et fulua luctantur harena;
<verg. aen. 6.644> Pars pedibus plaudunt choreas et carmina dicunt.
<verg. aen. 6.645_645> Nec non Threicius longa cum ueste sacerdos
<verg. aen. 6.646> Obloquitur numeris septem discrimina uocum,
<verg. aen. 6.647> Iamque eadem digitis, iam pectine pulsat eburno.
<verg. aen. 6.648> Hic genus antiquum Teucri, pulcherrima proles,
<verg. aen. 6.649> Magnanimi heroes, nati melioribus annis,
<verg. aen. 6.650_650> Ilusque Assaracusque et Troiae Dardanus auctor.
<verg. aen. 6.651> Arma procul currusque uirum mirantur inanis.
<verg. aen. 6.652> Stant terra defixae hastae passimque soluti
<verg. aen. 6.653> Per campum pascuntur equi. quae gratia currum
<verg. aen. 6.654> Armorumque fuit uiuis, quae cura nitentis
<verg. aen. 6.655_655> Pascere equos, eadem sequitur tellure repostos.
<verg. aen. 6.656> Conspicit, ecce, alios dextra laeuaque per herbam
<verg. aen. 6.657> Vescentis laetumque choro paeana canentis
<verg. aen. 6.658> Inter odoratum lauris nemus, unde superne
<verg. aen. 6.659> Plurimus Eridani per siluam uoluitur amnis.
<verg. aen. 6.660_660> Hic manus ob patriam pugnando uulnera passi,
<verg. aen. 6.661> Quique sacerdotes casti, dum uita manebat,
<verg. aen. 6.662> Quique pii uates et Phoebo digna locuti,
<verg. aen. 6.663> Inuentas aut qui uitam excoluere per artis,
<verg. aen. 6.664> Quique sui memores aliquos fecere merendo:
<verg. aen. 6.665_665> Omnibus his niuea cinguntur tempora uitta.
<verg. aen. 6.666> Quos circumfusos sic est affata Sibylla,
<verg. aen. 6.667> Musaeum ante omnis (medium nam plurima turba
<verg. aen. 6.668> Hunc habet atque umeris exstantem suspicit altis):
<verg. aen. 6.669>"Dicite, felices animae, tuque, optime uates,
<verg. aen. 6.670_670> Quae regio Anchisen, quis habet locus? illius ergo
<verg. aen. 6.671> Venimus et magnos Erebi tranauimus amnis."
<verg. aen. 6.672> Atque huic responsum paucis ita reddidit heros:
<verg. aen. 6.673>"Nulli certa domus; lucis habitamus opacis,
<verg. aen. 6.674> Riparumque toros et prata recentia riuis
<verg. aen. 6.675_675> Incolimus. sed uos, si fert ita corde uoluntas,
<verg. aen. 6.676> Hoc superate iugum, et facili iam tramite sistam."
<verg. aen. 6.677> Dixit, et ante tulit gressum camposque nitentis
<verg. aen. 6.678> Desuper ostentat; dehinc(==DE.H.INC) summa cacumina linquunt.
<verg. aen. 6.679> At pater Anchises penitus conualle uirenti
<verg. aen. 6.680_680> Inclusas animas superumque ad lumen ituras
<verg. aen. 6.681> Lustrabat studio recolens, omnemque suorum
<verg. aen. 6.682> Forte recensebat numerum, carosque nepotes
<verg. aen. 6.683> Fataque fortunasque uirum moresque manusque.
<verg. aen. 6.684> Isque ubi tendentem aduersum per gramina uidit
<verg. aen. 6.685_685> Aenean, alacris palmas utrasque tetendit,
<verg. aen. 6.686> Effusaeque genis lacrimae et uox excidit ore:
<verg. aen. 6.687>"Venisti tandem, tuaque exspectata parenti
<verg. aen. 6.688> Vicit iter durum pietas? datur ora tueri,
<verg. aen. 6.689> Nate, tua et notas audire et reddere uoces?
<verg. aen. 6.690_690> Sic equidem ducebam animo rebarque futurum
<verg. aen. 6.691> Tempora dinumerans, nec me mea cura fefellit.
<verg. aen. 6.692> Quas ego te terras et quanta per aequora uectum
<verg. aen. 6.693> Accipio! quantis iactatum, nate, periclis!
<verg. aen. 6.694> Quam metui ne quid Libyae tibi regna nocerent!"
<verg. aen. 6.695_695> Ille autem: "tua me, genitor, tua tristis imago
<verg. aen. 6.696> Saepius occurrens haec limina tendere adegit;
<verg. aen. 6.697> Stant sale Tyrrheno classes. da iungere dextram,
<verg. aen. 6.698> Da, genitor, teque amplexu ne subtrahe nostro."
<verg. aen. 6.699> Sic memorans largo fletu simul ora rigabat.
<verg. aen. 6.700_700> Ter conatus ibi collo dare bracchia circum;
<verg. aen. 6.701> Ter frustra comprensa manus effugit imago,
<verg. aen. 6.702> Par leuibus uentis uolucrique simillima somno.
<verg. aen. 6.703> Interea uidet Aeneas in ualle reducta
<verg. aen. 6.704> Seclusum nemus et uirgulta sonantia siluae,
<verg. aen. 6.705_705> Lethaeumque domos placidas qui praenatat amnem.
<verg. aen. 6.706> Hunc circum innumerae gentes populique uolabant,
<verg. aen. 6.707> Ac uelut in pratis ubi apes aestate serena
<verg. aen. 6.708> Floribus insidunt uariis et candida circum
<verg. aen. 6.709> Lilia funduntur, strepit omnis murmure campus.
<verg. aen. 6.710_710> Horrescit uisu subito causasque requirit
<verg. aen. 6.711> Inscius Aeneas, quae sint ea flumina porro,
<verg. aen. 6.712> Quiue uiri tanto complerint agmine ripas.
<verg. aen. 6.713> Tum pater Anchises: "animae, quibus altera fato
<verg. aen. 6.714> Corpora debentur, Lethaei ad fluminis undam
<verg. aen. 6.715_715> Securos latices et longa obliuia potant.
<verg. aen. 6.716> Has equidem memorare tibi atque ostendere coram,
<verg. aen. 6.717> Iampridem hanc prolem cupio enumerare meorum,
<verg. aen. 6.718> Quo magis Italia mecum laetere reperta."
<verg. aen. 6.719>"O pater, anne aliquas ad caelum hinc ire putandum est
<verg. aen. 6.720_720> Sublimis animas iterumque ad tarda reuerti
<verg. aen. 6.721> Corpora? quae lucis miseris tam dira cupido?"
<verg. aen. 6.722>"Dicam equidem nec te suspensum, nate, tenebo"
<verg. aen. 6.723> Suscipit Anchises atque ordine singula pandit.
<verg. aen. 6.724>"Principio caelum ac terram camposque liquentis
<verg. aen. 6.725_725> Lucentemque globum lunae Titaniaque astra
<verg. aen. 6.726> Spiritus intus alit, totamque infusa per artus
<verg. aen. 6.727> Mens agitat molem et magno se corpore miscet.
<verg. aen. 6.728> Inde hominum pecudumque genus uitaeque uolantum
<verg. aen. 6.729> Et quae marmoreo fert monstra sub aequore pontus.
<verg. aen. 6.730_730> Igneus est ollis uigor et caelestis origo
<verg. aen. 6.731> Seminibus, quantum non noxia corpora tardant
<verg. aen. 6.732> Terrenique hebetant artus moribundaque membra.
<verg. aen. 6.733> Hinc metuunt cupiuntque, dolent gaudentque, neque auras
<verg. aen. 6.734> Dispiciunt clausae tenebris et carcere caeco.
<verg. aen. 6.735_735> Quin et supremo cum lumine uita reliquit,
<verg. aen. 6.736> Non tamen omne malum miseris nec funditus omnes
<verg. aen. 6.737> Corporeae excedunt pestes, penitusque necessest
<verg. aen. 6.738> Multa diu concreta modis inolescere miris.
<verg. aen. 6.739> Ergo exercentur poenis ueterumque malorum
<verg. aen. 6.740_740> Supplicia expendunt: aliae panduntur inanes
<verg. aen. 6.741> Suspensae ad uentos, aliis sub gurgite uasto
<verg. aen. 6.742> Infectum eluitur scelus aut exuritur igni.
<verg. aen. 6.743> Quisque suos patimur manis; exinde per amplum
<verg. aen. 6.744> Mittimur Elysium et pauci laeta arua tenemus,
<verg. aen. 6.745_745> Donec longa dies perfecto temporis orbe
<verg. aen. 6.746> Concretam exemit labem, purumque relinquit
<verg. aen. 6.747> Aetherium sensum atque aurai simplicis ignem.
<verg. aen. 6.748> Has omnis, ubi mille rotam uoluere(==VOLVERE) per annos,
<verg. aen. 6.749> Lethaeum ad fluuium deus euocat agmine magno,
<verg. aen. 6.750_750> Scilicet immemores supera ut conuexa reuisant
<verg. aen. 6.751> Rursus, et incipiant in corpora uelle reuerti."
<verg. aen. 6.752> Dixerat Anchises natumque unaque Sibyllam
<verg. aen. 6.753> Conuentus trahit in medios turbamque sonantem,
<verg. aen. 6.754> Et tumulum capit unde omnis longo ordine posset
<verg. aen. 6.755_755> Aduersos legere et uenientum discere uultus.
<verg. aen. 6.756>"Nunc age, Dardaniam prolem quae deinde sequatur
<verg. aen. 6.757> Gloria, qui maneant Itala de gente nepotes,
<verg. aen. 6.758> Illustris animas nostrumque in nomen ituras,
<verg. aen. 6.759> Expediam dictis, et te tua fata docebo.
<verg. aen. 6.760_760> Ille, uides, pura iuuenis qui nititur hasta,
<verg. aen. 6.761> Proxima sorte tenet lucis loca, primus ad auras
<verg. aen. 6.762> Aetherias Italo commixtus sanguine surget,
<verg. aen. 6.763> Siluius, Albanum nomen, tua postuma proles,
<verg. aen. 6.764> Quem tibi longaeuo serum Lauinia coniunx
<verg. aen. 6.765_765> Educet siluis regem regumque parentem,
<verg. aen. 6.766> Vnde genus Longa nostrum dominabitur Alba.
<verg. aen. 6.767> Proximus ille Procas, Troianae gloria gentis,
<verg. aen. 6.768> Et Capys et Numitor et qui te nomine reddet
<verg. aen. 6.769> Siluius Aeneas, pariter pietate uel armis
<verg. aen. 6.770_770> Egregius, si umquam regnandam acceperit Albam.
<verg. aen. 6.771> Qui iuuenes! quantas ostentant, aspice, uiris
<verg. aen. 6.772> Atque umbrata gerunt ciuili tempora quercu!
<verg. aen. 6.773> Hi tibi Nomentum et Gabios urbemque Fidenam,
<verg. aen. 6.774> Hi Collatinas imponent montibus arces,
<verg. aen. 6.775_775> Pometios Castrumque Inui Bolamque Coramque.
<verg. aen. 6.776> Haec tum nomina erunt, nunc sunt sine nomine terrae.
<verg. aen. 6.777> Quin et auo comitem sese Mauortius addet
<verg. aen. 6.778> Romulus, Assaraci quem sanguinis Ilia mater
<verg. aen. 6.779> Educet. uiden, ut geminae stant uertice cristae
<verg. aen. 6.780_780> Et; pater ipse suo superum iam signat honore?
<verg. aen. 6.781> En huius, nate, auspiciis illa incluta Roma
<verg. aen. 6.782> Imperium terris, animos aequabit Olympo,
<verg. aen. 6.783> Septemque una sibi muro circumdabit arces,
<verg. aen. 6.784> Felix prole uirum: qualis Berecyntia mater
<verg. aen. 6.785_785> Inuehitur curru Phrygias turrita per urbes
<verg. aen. 6.786> Laeta deum partu, centum complexa nepotes,
<verg. aen. 6.787> Omnis caelicolas, omnis supera alta tenentis.
<verg. aen. 6.788> Huc geminas nunc flecte acies, hanc aspice gentem
<verg. aen. 6.789> Romanosque tuos. hic Caesar et omnis Iuli
<verg. aen. 6.790_790> Progenies magnum caeli uentura sub axem.
<verg. aen. 6.791> Hic uir, hic est, tibi quem promitti saepius audis,
<verg. aen. 6.792> Augustus Caesar, diui genus, aurea condet
<verg. aen. 6.793> Saecula qui rursus Latio regnata per arua
<verg. aen. 6.794> Saturno quondam, super et Garamantas et Indos
<verg. aen. 6.795_795> Proferet imperium; iacet extra sidera tellus,
<verg. aen. 6.796> Extra anni solisque uias, ubi caelifer Atlas
<verg. aen. 6.797> Axem umero torquet stellis ardentibus aptum.
<verg. aen. 6.798> Huius in aduentum iam nunc et Caspia regna
<verg. aen. 6.799> Responsis horrent diuum et Maeotia tellus,
<verg. aen. 6.800_800> Et septemgemini turbant trepida ostia Nili.
<verg. aen. 6.801> Nec uero Alcides tantum telluris obiuit,
<verg. aen. 6.802> Fixerit aeripedem ceruam licet, aut Erymanthi
<verg. aen. 6.803> Pacarit nemora et Lernam tremefecerit arcu;
<verg. aen. 6.804> Nec qui pampineis uictor iuga flectit habenis
<verg. aen. 6.805_805> Liber, agens celso Nysae de uertice tigris.
<verg. aen. 6.806> Et dubitamus adhuc uirtute extendere uires,
<verg. aen. 6.807> Aut metus Ausonia prohibet consistere terra?
<verg. aen. 6.808> Quis procul ille autem ramis insignis oliuae
<verg. aen. 6.809> Sacra ferens? nosco crinis incanaque menta
<verg. aen. 6.810_810> Regis Romani primam qui legibus urbem
<verg. aen. 6.811> Fundabit Curibus paruis et paupere terra,
<verg. aen. 6.812> Missus in imperium magnum. quoi deinde subibit
<verg. aen. 6.813> Otia qui rumpet patriae residesque mouebit
<verg. aen. 6.814> Tullus in arma uiros et iam desueta triumphis
<verg. aen. 6.815_815> Agmina. quem iuxta sequitur iactantior Ancus
<verg. aen. 6.816> Nunc quoque iam nimium gaudens popularibus auris.
<verg. aen. 6.817> Vis et Tarquinios reges animamque superbam
<verg. aen. 6.818> Vltoris Bruti, fascisque uidere receptos?
<verg. aen. 6.819> Consulis imperium hic primum saeuasque securis
<verg. aen. 6.820_820> Accipiet, natosque pater noua bella mouentis
<verg. aen. 6.821> Ad poenam pulchra pro libertate uocabit.
<verg. aen. 6.822> Infelix! utcumque ferent ea facta minores:
<verg. aen. 6.823> Vincet amor patriae laudumque immensa cupido.
<verg. aen. 6.824> Quin Decios Drusosque procul saeuumque securi
<verg. aen. 6.825_825> Aspice Torquatum et referentem signa Camillum.
<verg. aen. 6.826> Illae autem paribus quas fulgere cernis in armis,
<verg. aen. 6.827> Concordes animae nunc et dum nocte premuntur,
<verg. aen. 6.828> Heu quantum inter se bellum, si lumina uitae
<verg. aen. 6.829> Attigerint, quantas acies stragemque ciebunt,
<verg. aen. 6.830_830> Aggeribus socer Alpinis atque arce Monoeci
<verg. aen. 6.831> Descendens, gener aduersis instructus Eois!
<verg. aen. 6.832> Ne, pueri, ne tanta animis adsuescite bella
<verg. aen. 6.833> Neu patriae ualidas in uiscera uertite uiris;
<verg. aen. 6.834> Tuque prior, tu parce, genus qui ducis Olympo,
<verg. aen. 6.835_835> Proice tela manu, sanguis meus! *****
<verg. aen. 6.836> Ille triumphata Capitolia ad alta Corintho
<verg. aen. 6.837> Victor aget currum caesis insignis Achiuis.
<verg. aen. 6.838> Eruet ille Argos Agamemnoniasque Mycenas
<verg. aen. 6.839> Ipsumque Aeaciden, genus armipotentis Achilli,
<verg. aen. 6.840_840> Vltus auos Troiae templa et temerata Mineruae.
<verg. aen. 6.841> Quis te, magne Cato, tacitum aut te, Cosse, relinquat?
<verg. aen. 6.842> Quis Gracchi genus aut geminos, duo fulmina belli,
<verg. aen. 6.843> Scipiadas, cladem Libyae, paruoque potentem
<verg. aen. 6.844> Fabricium uel te sulco, Serrane, serentem?
<verg. aen. 6.845_845> Quo fessum rapitis, Fabii? tun Maximus ille es,
<verg. aen. 6.846> Vnus qui nobis cunctando restituis rem.
<verg. aen. 6.847> Excudent alii spirantia mollius aera
<verg. aen. 6.848>(Credo equidem), uiuos ducent de marmore uultus,
<verg. aen. 6.849> Orabunt causas melius, caelique meatus
<verg. aen. 6.850_850> Describent radio et surgentia sidera dicent:
<verg. aen. 6.851> Tu regere imperio populos, Romane, memento
<verg. aen. 6.852>(Haec tibi erunt artes), pacisque imponere morem,
<verg. aen. 6.853> Parcere subiectis et debellare superbos."
<verg. aen. 6.854> Sic pater Anchises atque haec mirantibus addit:
<verg. aen. 6.855_855>"Aspice, ut insignis spoliis Marcellus opimis
<verg. aen. 6.856> Ingreditur uictorque uiros supereminet omnis.
<verg. aen. 6.857> Hic rem Romanam magno turbante tumultu
<verg. aen. 6.858> Sistet, eques sternet Poenos Gallumque rebellem,
<verg. aen. 6.859> Tertiaque arma patri suspendet capta Quirino."
<verg. aen. 6.860_860> Atque hic Aeneas (una namque ire uidebat
<verg. aen. 6.861> Egregium forma iuuenem et fulgentibus armis,
<verg. aen. 6.862> Sed frons laeta parum et deiecto lumina uultu)
<verg. aen. 6.863>"Quis, pater, ille, uirum qui sic comitatur euntem?
<verg. aen. 6.864> Filius, anne aliquis magna de stirpe nepotum?
<verg. aen. 6.865_865> Qui strepitus circa comitum! quantum instar in ipso!
<verg. aen. 6.866> Sed nox atra caput tristi circumuolat umbra."
<verg. aen. 6.867> Tum pater Anchises lacrimis ingressus obortis:
<verg. aen. 6.868>"O nate, ingentem luctum ne quaere tuorum;
<verg. aen. 6.869> Ostendent terris hunc tantum fata neque ultra
<verg. aen. 6.870_870> Esse sinent. nimium uobis Romana propago
<verg. aen. 6.871> Visa potens, superi, propria haec si dona fuissent.
<verg. aen. 6.872> Quantos ille uirum magnam Mauortis ad urbem
<verg. aen. 6.873> Campus aget gemitus! uel quae, Tiberine, uidebis
<verg. aen. 6.874> Funera, cum tumulum praeterlabere recentem!
<verg. aen. 6.875_875> Nec puer Iliaca quisquam de gente Latinos
<verg. aen. 6.876> In tantum spe tollet auos, nec Romula quondam
<verg. aen. 6.877> Vllo se tantum tellus iactabit alumno.
<verg. aen. 6.878> Heu pietas, heu prisca fides inuictaue bello
<verg. aen. 6.879> Dextera! non illi se quisquam impune tulisset
<verg. aen. 6.880_880> Obuius armato, seu cum pedes iret in hostem
<verg. aen. 6.881> Seu spumantis equi foderet calcaribus armos.
<verg. aen. 6.882> Heu, miserande puer, si qua fata aspera rumpas,
<verg. aen. 6.883> Tu Marcellus eris. manibus date lilia plenis,
<verg. aen. 6.884> Purpureos spargam flores animamque nepotis
<verg. aen. 6.885_885> His saltem accumulem donis, et fungar inani
<verg. aen. 6.886> Munere." sic tota passim regione uagantur
<verg. aen. 6.887> Aeris in campis latis atque omnia lustrant.
<verg. aen. 6.888> Quae postquam Anchises natum per singula duxit
<verg. aen. 6.889> Incenditque animum famae uenientis amore,
<verg. aen. 6.890_890> Exim bella uiro memorat quae deinde gerenda,
<verg. aen. 6.891> Laurentisque docet populos urbemque Latini,
<verg. aen. 6.892> Et quo quemque modo fugiatque feratque laborem.
<verg. aen. 6.893> Sunt geminae Somni portae, quarum altera fertur
<verg. aen. 6.894> Cornea, qua ueris facilis datur exitus umbris,
<verg. aen. 6.895_895> Altera candenti perfecta nitens elephanto,
<verg. aen. 6.896> Sed falsa ad caelum mittunt insomnia manes
<verg. aen. 6.897> His ibi tum natum Anchises unaque Sibyllam
<verg. aen. 6.898> Prosequitur dictis portaque emittit eburna,
<verg. aen. 6.899> Ille uiam secat ad nauis sociosque reuisit.
<verg. aen. 6.900_900> Tum se ad Caietae recto fert limite portum.
<verg. aen. 6.901> Ancora de prora iacitur; stant litore puppes.
<verg. aen. 7.1> Tu quoque litoribus nostris, Aeneia nutrix,
<verg. aen. 7.2> Aeternam moriens famam, Caieta, dedisti;
<verg. aen. 7.3> Et nunc seruat honos sedem tuus, ossaque nomen
<verg. aen. 7.4> Hesperia in magna, si qua est ea gloria, signat.
<verg. aen. 7.5_5> At pius exsequiis Aeneas rite solutis,
<verg. aen. 7.6> Aggere composito tumuli, postquam alta quierunt
<verg. aen. 7.7> Aequora, tendit iter uelis portumque relinquit.
<verg. aen. 7.8> Aspirant aurae in noctem nec candida cursus
<verg. aen. 7.9> Luna negat, splendet tremulo sub lumine pontus.
<verg. aen. 7.10_10> Proxima Circaeae raduntur litora terrae,
<verg. aen. 7.11> Diues inaccessos ubi Solis filia lucos
<verg. aen. 7.12> Assiduo resonat cantu tectisque superbis
<verg. aen. 7.13> Vrit odoratam nocturna in lumina cedrum
<verg. aen. 7.14> Arguto tenuis percurrens pectine telas.
<verg. aen. 7.15_15> Hinc exaudiri gemitus iraeque leonum
<verg. aen. 7.16> Vincla recusantum et sera sub nocte rudentum,
<verg. aen. 7.17> Saetigerique sues atque in praesepibus ursi
<verg. aen. 7.18> Saeuire ac formae magnorum ululare luporum,
<verg. aen. 7.19> Quos hominum ex facie dea saeua potentibus herbis
<verg. aen. 7.20_20> Induerat Circe in uultus ac terga ferarum.
<verg. aen. 7.21> Quae ne monstra pii paterentur talia Troes
<verg. aen. 7.22> Delati in portus neu litora dira subirent,
<verg. aen. 7.23> Neptunus uentis impleuit uela secundis,
<verg. aen. 7.24> Atque fugam dedit et praeter uada feruida uexit.
<verg. aen. 7.25_25> Iamque rubescebat radiis mare et aethere ab alto
<verg. aen. 7.26> Aurora in roseis fulgebat lutea bigis,
<verg. aen. 7.27> Cum uenti posuere omnisque repente resedit
<verg. aen. 7.28> Flatus, et in lento luctantur marmore tonsae.
<verg. aen. 7.29> Atque hic Aeneas ingentem ex aequore lucum
<verg. aen. 7.30_30> Prospicit. hunc inter fluuio Tiberinus amoeno
<verg. aen. 7.31> Verticibus rapidis et multa flauus harena
<verg. aen. 7.32> In mare prorumpit. uariae circumque supraque
<verg. aen. 7.33> Assuetae ripis uolucres et fluminis alueo
<verg. aen. 7.34> Aethera mulcebant cantu lucoque uolabant.
<verg. aen. 7.35_35> Flectere iter sociis terraeque aduertere proras
<verg. aen. 7.36> Imperat et laetus fluuio succedit opaco.
<verg. aen. 7.37> Nunc age, qui reges, Erato, quae tempora, rerum
<verg. aen. 7.38> Quis Latio antiquo fuerit status, aduena classem
<verg. aen. 7.39> Cum primum Ausoniis exercitus appulit oris,
<verg. aen. 7.40_40> Expediam, et primae reuocabo exordia pugnae.
<verg. aen. 7.41> Tu uatem, tu, diua, mone. dicam horrida bella,
<verg. aen. 7.42> Dicam acies actosque animis in funera reges,
<verg. aen. 7.43> Tyrrhenamque manum totamque sub arma coactam
<verg. aen. 7.44> Hesperiam. maior rerum mihi nascitur ordo,
<verg. aen. 7.45_45> Maius opus moueo. Rex arua Latinus et urbes
<verg. aen. 7.46> Iam senior longa placidas in pace regebat.
<verg. aen. 7.47> Hunc Fauno et nympha genitum Laurente Marica
<verg. aen. 7.48> Accipimus; Fauno Picus pater, isque parentem
<verg. aen. 7.49> Te, Saturne, refert, tu sanguinis ultimus auctor.
<verg. aen. 7.50_50> Filius huic fato diuum prolesque uirilis
<verg. aen. 7.51> Nulla fuit, primaque oriens erepta iuuentast.
<verg. aen. 7.52> Sola domum et tantas seruabat filia sedes
<verg. aen. 7.53> Iam matura uiro, iam plenis nubilis annis.
<verg. aen. 7.54> Multi illam magno e Latio totaque petebant
<verg. aen. 7.55_55> Ausonia; petit ante alios pulcherrimus omnis
<verg. aen. 7.56> Turnus, auis atauisque potens, quem regia coniunx
<verg. aen. 7.57> Adiungi generum miro properabat amore;
<verg. aen. 7.58> Sed uariis portenta deum terroribus obstant.
<verg. aen. 7.59> Laurus erat tecti medio in penetralibus altis
<verg. aen. 7.60_60> Sacra comam multosque metu seruata per annos,
<verg. aen. 7.61> Quam pater inuentam, primas cum conderet arces,
<verg. aen. 7.62> Ipse ferebatur Phoebo sacrasse Latinus,
<verg. aen. 7.63> Laurentisque ab ea nomen posuisse colonis.
<verg. aen. 7.64> Huius apes summum densae (mirabile dictu)
<verg. aen. 7.65_65> Stridore ingenti liquidum trans aethera uectae
<verg. aen. 7.66> Obsedere apicem, et pedibus per mutua nexis
<verg. aen. 7.67> Examen subitum ramo frondente pependit.
<verg. aen. 7.68> Continuo uates "externum cernimus" inquit
<verg. aen. 7.69>"Aduentare uirum et partis petere agmen easdem
<verg. aen. 7.70_70> Partibus ex isdem et summa dominarier arce."
<verg. aen. 7.71> Praeterea, castis adolet dum altaria taedis,
<verg. aen. 7.72> Et iuxta genitorem astat Lauinia uirgo,
<verg. aen. 7.73> Visa, nefas, longis comprendere crinibus ignem
<verg. aen. 7.74> Atque omnem ornatum flamma crepitante cremari,
<verg. aen. 7.75_75> Regalisque accensa comas, accensa coronam
<verg. aen. 7.76> Insignem gemmis; tum fumida lumine fuluo
<verg. aen. 7.77> Inuolui ac totis Vulcanum spargere tectis.
<verg. aen. 7.78> Id uero horrendum ac uisu mirabile ferri:
<verg. aen. 7.79> Namque fore illustrem fama fatisque canebant
<verg. aen. 7.80_80> Ipsam, sed populo magnum portendere bellum.
<verg. aen. 7.81> At rex sollicitus monstris oracula Fauni,
<verg. aen. 7.82> Fatidici genitoris, adit lucosque sub alta
<verg. aen. 7.83> Consulit Albunea, nemorum quae maxima sacro
<verg. aen. 7.84> Fonte sonat saeuamque exhalat opaca mephitim.
<verg. aen. 7.85_85> Hinc Italae gentes omnisque Oenotria tellus
<verg. aen. 7.86> In dubiis responsa petunt; huc dona sacerdos
<verg. aen. 7.87> Cum tulit et caesarum ouium sub nocte silenti
<verg. aen. 7.88> Pellibus incubuit stratis somnosque petiuit,
<verg. aen. 7.89> Multa modis simulacra uidet uolitantia miris
<verg. aen. 7.90_90> Et uarias audit uoces fruiturque deorum
<verg. aen. 7.91> Colloquio atque imis Acheronta affatur Auernis.
<verg. aen. 7.92> Hic et tum, pater ipse petens responsa Latinus
<verg. aen. 7.93> Centum lanigeras mactabat rite bidentis,
<verg. aen. 7.94> Atque harum effultus tergo stratisque iacebat
<verg. aen. 7.95_95> Velleribus: subita ex alto uox reddita luco est:
<verg. aen. 7.96>"Ne pete conubiis natam sociare Latinis,
<verg. aen. 7.97> O mea progenies, thalamis neu crede paratis;
<verg. aen. 7.98> Externi uenient: generi, qui sanguine nostrum
<verg. aen. 7.99> Nomen in astra ferant, quorumque ab stirpe nepotes
<verg. aen. 7.100_100> Omnia sub pedibus, qua Sol utrumque recurrens
<verg. aen. 7.101> Aspicit Oceanum, uertique regique uidebunt."
<verg. aen. 7.102> Haec responsa patris Fauni monitusque silenti
<verg. aen. 7.103> Nocte datos non ipse suo premit ore Latinus,
<verg. aen. 7.104> Sed circum late uolitans iam Fama per urbes
<verg. aen. 7.105_105> Ausonias tulerat, cum Laomedontia pubes
<verg. aen. 7.106> Gramineo ripae religauit ab aggere classem.
<verg. aen. 7.107> Aeneas primique duces et pulcher Iulus
<verg. aen. 7.108> Corpora sub ramis deponunt arboris altae,
<verg. aen. 7.109> Instituuntque dapes et adorea liba per herbam
<verg. aen. 7.110_110> Subiciunt epulis (sic Iuppiter ipse monebat)
<verg. aen. 7.111> Et Cereale solum pomis agrestibus augent.
<verg. aen. 7.112> Consumptis hic forte aliis, ut uertere morsus
<verg. aen. 7.113> Exiguam in Cererem penuria adegit edendi,
<verg. aen. 7.114> Et uiolare manu malisque audacibus orbem
<verg. aen. 7.115_115> Fatalis crusti patulis nec parcere quadris:
<verg. aen. 7.116>"Heus, etiam mensas consumimus" inquit Iulus,
<verg. aen. 7.117> Nec plura, alludens. ea uox audita laborum
<verg. aen. 7.118> Prima tulit finem, primamque loquentis ab ore
<verg. aen. 7.119> Eripuit pater ac stupefactus numine pressit.
<verg. aen. 7.120_120> Continuo "salue fatis mihi debita tellus
<verg. aen. 7.121> Vosque" ait "o fidi Troiae saluete penates:
<verg. aen. 7.122> Hic domus, haec patria est. genitor mihi talia namque
<verg. aen. 7.123>(Nunc repeto) Anchises fatorum arcana reliquit:
<verg. aen. 7.124>"Cum te, nate, fames ignota ad litora uectum
<verg. aen. 7.125_125> Accisis coget dapibus consumere mensas,
<verg. aen. 7.126> Tum sperare domos defessus, ibique memento
<verg. aen. 7.127> Prima locare manu molirique aggere tecta."
<verg. aen. 7.128> Haec erat illa fames, haec nos suprema manebat
<verg. aen. 7.129> Exitiis positura modum. ******************
<verg. aen. 7.130_130> Quare agite et primo laeti cum lumine solis
<verg. aen. 7.131> Quae loca, quiue habeant homines, ubi moenia gentis,
<verg. aen. 7.132> Vestigemus et a portu diuersa petamus.
<verg. aen. 7.133> Nunc pateras libate Ioui precibusque uocate
<verg. aen. 7.134> Anchisen genitorem, et uina reponite mensis."
<verg. aen. 7.135_135> Sic deinde effatus frondenti tempora ramo
<verg. aen. 7.136> Implicat et geniumque loci primamque deorum
<verg. aen. 7.137> Tellurem Nymphasque et adhuc ignota precatur
<verg. aen. 7.138> Flumina, tum Noctem Noctisque orientia signa
<verg. aen. 7.139> Idaeumque Iouem Phrygiamque ex ordine matrem
<verg. aen. 7.140_140> Inuocat, et duplicis caeloque Ereboque parentis.
<verg. aen. 7.141> Hic pater omnipotens ter caelo clarus ab alto
<verg. aen. 7.142> Intonuit, radiisque ardentem lucis et auro
<verg. aen. 7.143> Ipse manu quatiens ostendit ab aethere nubem.
<verg. aen. 7.144> Diditur hic subito Troiana per agmina rumor
<verg. aen. 7.145_145> Aduenisse diem quo debita moenia condant.
<verg. aen. 7.146> Certatim instaurant epulas atque omine magno
<verg. aen. 7.147> Crateras laeti statuunt et uina coronant.
<verg. aen. 7.148> Postera cum prima lustrabat lampade terras
<verg. aen. 7.149> Orta dies, urbem et finis et litora gentis
<verg. aen. 7.150_150> Diuersi explorant: haec fontis stagna Numici,
<verg. aen. 7.151> Hunc Thybrim fluuium, hic fortis habitare Latinos.
<verg. aen. 7.152> Tum satus Anchisa delectos ordine ab omni
<verg. aen. 7.153> Centum oratores augusta ad moenia regis
<verg. aen. 7.154> Ire iubet, ramis uelatos Palladis omnis,
<verg. aen. 7.155_155> Donaque ferre uiro pacemque exposcere Teucris.
<verg. aen. 7.156> Haud mora, festinant iussi rapidisque feruntur
<verg. aen. 7.157> Passibus. ipse humili designat moenia fossa
<verg. aen. 7.158> Moliturque locum, primasque in litore sedes
<verg. aen. 7.159> Castrorum in morem pinnis atque aggere cingit.
<verg. aen. 7.160_160> Iamque iter emensi turris ac tecta Latinorum
<verg. aen. 7.161> Ardua cernebant iuuenes muroque subibant.
<verg. aen. 7.162> Ante urbem pueri et primaeuo flore iuuentus
<verg. aen. 7.163> Exercentur equis domitantque in puluere currus,
<verg. aen. 7.164> Aut acris tendunt arcus aut lenta lacertis
<verg. aen. 7.165_165> Spicula contorquent, cursuque ictuque lacessunt:
<verg. aen. 7.166> Cum praeuectus equo longaeui regis ad auris
<verg. aen. 7.167> Nuntius ingentis ignota in ueste reportat
<verg. aen. 7.168> Aduenisse uiros. ille intra tecta uocari
<verg. aen. 7.169> Imperat et solio medius consedit auito.
<verg. aen. 7.170_170> Tectum augustum, ingens, centum sublime columnis
<verg. aen. 7.171> Vrbe fuit summa, Laurentis regia Pici,
<verg. aen. 7.172> Horrendum siluis et religione parentum.
<verg. aen. 7.173> Hic sceptra accipere et primos attollere fascis
<verg. aen. 7.174> Regibus omen erat; hoc illis curia templum,
<verg. aen. 7.175_175> Hae sacris sedes epulis; hic ariete caeso
<verg. aen. 7.176> Perpetuis soliti patres considere mensis.
<verg. aen. 7.177> Quin etiam ueterum effigies ex ordine auorum
<verg. aen. 7.178> Antiqua e cedro(==CEDRO_), Italusque paterque Sabinus
<verg. aen. 7.179> Vitisator curuam seruans sub imagine falcem,
<verg. aen. 7.180_180> Saturnusque senex Ianique bifrontis imago
<verg. aen. 7.181> Vestibulo astabant, aliique ab origine reges,
<verg. aen. 7.182> Martiaque ob patriam pugnando uulnera passi.
<verg. aen. 7.183> Multaque praeterea sacris in postibus arma,
<verg. aen. 7.184> Captiui pendent currus curuaeque secures
<verg. aen. 7.185_185> Et cristae capitum et portarum ingentia claustra
<verg. aen. 7.186> Spiculaque clipeique ereptaque rostra carinis.
<verg. aen. 7.187> Ipse Quirinali lituo paruaque sedebat
<verg. aen. 7.188> Succinctus trabea laeuaque ancile gerebat
<verg. aen. 7.189> Picus, equum domitor, quem capta cupidine coniunx
<verg. aen. 7.190_190> Aurea percussum uirga uersumque uenenis
<verg. aen. 7.191> Fecit auem Circe sparsitque coloribus alas.
<verg. aen. 7.192> Tali intus templo diuum patriaque Latinus
<verg. aen. 7.193> Sede sedens Teucros ad sese in tecta uocauit,
<verg. aen. 7.194> Atque haec ingressis placido prior edidit ore:
<verg. aen. 7.195_195>"Dicite, Dardanidae (neque enim nescimus et urbem
<verg. aen. 7.196> Et genus, auditique aduertitis aequore cursum),
<verg. aen. 7.197> Quid petitis? quae causa rates aut cuius egentis
<verg. aen. 7.198> Litus ad Ausonium tot per uada caerula uexit?
<verg. aen. 7.199> Siue errore uiae seu tempestatibus acti,
<verg. aen. 7.200_200> Qualia multa mari nautae patiuntur in alto,
<verg. aen. 7.201> Fluminis intrastis ripas portuque sedetis,
<verg. aen. 7.202> Ne fugite hospitium, neue ignorate Latinos
<verg. aen. 7.203> Saturni gentem haud uinclo nec legibus aequam,
<verg. aen. 7.204> Sponte sua ueterisque dei se more tenentem.
<verg. aen. 7.205_205> Atque equidem memini (fama est obscurior annis)
<verg. aen. 7.206> Auruncos ita ferre senes, his ortus ut agris
<verg. aen. 7.207> Dardanus Idaeas Phrygiae penetrauit ad urbes
<verg. aen. 7.208> Threiciamque Samum, quae nunc Samothracia fertur.
<verg. aen. 7.209> Hinc illum Corythi Tyrrhena ab sede profectum
<verg. aen. 7.210_210> Aurea nunc solio stellantis regia caeli
<verg. aen. 7.211> Accipit et numerum diuorum altaribus auget."
<verg. aen. 7.212> Dixerat, et dicta Ilioneus sic uoce secutus:
<verg. aen. 7.213>"Rex, genus egregium Fauni, nec fluctibus actos
<verg. aen. 7.214> Atra subegit hiemps uestris succedere terris,
<verg. aen. 7.215_215> Nec sidus regione uiae litusue fefellit:
<verg. aen. 7.216> Consilio hanc omnes animisque uolentibus urbem
<verg. aen. 7.217> Afferimur pulsi regnis, quae maxima quondam
<verg. aen. 7.218> Extremo ueniens sol aspiciebat Olympo.
<verg. aen. 7.219> Ab Ioue principium generis, Ioue Dardana pubes
<verg. aen. 7.220_220> Gaudet auo, rex ipse Iouis de gente suprema:
<verg. aen. 7.221> Troius Aeneas tua nos ad limina misit.
<verg. aen. 7.222> Quanta per Idaeos saeuis effusa Mycenis
<verg. aen. 7.223> Tempestas ierit campos, quibus actus uterque
<verg. aen. 7.224> Europae atque Asiae fatis concurrerit orbis,
<verg. aen. 7.225_225> Audiit et si quem tellus extrema refuso
<verg. aen. 7.226> Summouet Oceano et si quem extenta plagarum
<verg. aen. 7.227> Quattuor in medio dirimit plaga solis iniqui.
<verg. aen. 7.228> Diluuio ex illo tot uasta per aequora uecti
<verg. aen. 7.229> Dis sedem exiguam patriis litusque rogamus
<verg. aen. 7.230_230> Innocuum et cunctis undamque auramque patentem.
<verg. aen. 7.231> Non erimus regno indecores, nec uestra feretur
<verg. aen. 7.232> Fama leuis tantique abolescet gratia facti,
<verg. aen. 7.233> Nec Troiam Ausonios gremio excepisse pigebit.
<verg. aen. 7.234> Fata per Aeneae iuro dextramque potentem,
<verg. aen. 7.235_235> Siue fide seu quis bello est expertus et armis:
<verg. aen. 7.236> Multi nos populi, multae (ne temne, quod ultro
<verg. aen. 7.237> Praeferimus manibus uittas ac uerba precantia(==PRECANTJA))
<verg. aen. 7.238> Et petiere sibi et uoluere(==VOLUERE) adiungere gentes;
<verg. aen. 7.239> Sed nos fata deum uestras exquirere terras
<verg. aen. 7.240_240> Imperiis egere suis. hinc Dardanus ortus:
<verg. aen. 7.241> Huc repetit iussisque ingentibus urget Apollo
<verg. aen. 7.242> Tyrrhenum ad Thybrim et fontis uada sacra Numici.
<verg. aen. 7.243> Dat tibi praeterea fortunae parua prioris
<verg. aen. 7.244> Munera, reliquias Troia ex ardente receptas.
<verg. aen. 7.245_245> Hoc pater Anchises auro libabat ad aras,
<verg. aen. 7.246> Hoc Priami gestamen erat cum iura uocatis
<verg. aen. 7.247> More daret populis, sceptrumque sacerque tiaras
<verg. aen. 7.248> Iliadumque labor uestes." ******************
<verg. aen. 7.249> Talibus Ilionei dictis defixa Latinus
<verg. aen. 7.250_250> Obtutu tenet ora soloque immobilis haeret,
<verg. aen. 7.251> Intentos uoluens oculos. nec purpura regem
<verg. aen. 7.252> Picta mouet nec sceptra mouent Priameia tantum
<verg. aen. 7.253> Quantum in conubio natae thalamoque moratur,
<verg. aen. 7.254> Et ueteris Fauni uoluit(==VOLVIT) sub pectore sortem:
<verg. aen. 7.255_255> Hunc illum fatis externa ab sede profectum
<verg. aen. 7.256> Portendi generum paribusque in regna uocari
<verg. aen. 7.257> Auspiciis, huic progeniem uirtute futuram
<verg. aen. 7.258> Egregiam et totum quae uiribus occupet orbem.
<verg. aen. 7.259> Tandem laetus ait: "di nostra incepta secundent
<verg. aen. 7.260_260> Auguriumque suum! dabitur, Troiane, quod optas.
<verg. aen. 7.261> Munera nec sperno: non uobis rege Latino
<verg. aen. 7.262> Diuitis uber agri Troiaeue opulentia deerit.
<verg. aen. 7.263> Ipse modo Aeneas, nostri si tanta cupidost,
<verg. aen. 7.264> Si iungi hospitio properat sociusue uocari,
<verg. aen. 7.265_265> Adueniat, uultus neue exhorrescat amicos:
<verg. aen. 7.266> Pars mihi pacis erit dextram tetigisse tyranni.
<verg. aen. 7.267> Vos contra regi mea nunc mandata referte.
<verg. aen. 7.268> Est mihi nata, uiro gentis quam iungere nostrae
<verg. aen. 7.269> Non patrio ex adyto sortes, non plurima caelo
<verg. aen. 7.270_270> Monstra sinunt; generos externis affore ab oris,
<verg. aen. 7.271> Hoc Latio restare canunt, qui sanguine nostrum
<verg. aen. 7.272> Nomen in astra ferant. hunc illum poscere fata
<verg. aen. 7.273> Et reor et, si quid ueri mens augurat, opto."
<verg. aen. 7.274> Haec effatus equos numero pater eligit omni
<verg. aen. 7.275_275>(Stabant ter centum nitidi in praesepibus altis):
<verg. aen. 7.276> Omnibus extemplo Teucris iubet ordine duci
<verg. aen. 7.277> Instratos ostro alipedes pictisque tapetis:
<verg. aen. 7.278> Aurea pectoribus demissa monilia pendent,
<verg. aen. 7.279> Tecti auro fuluum mandunt sub dentibus aurum;
<verg. aen. 7.280_280> Absenti Aeneae currum geminosque iugalis
<verg. aen. 7.281> Semine ab aetherio flagrantis naribus ignem,
<verg. aen. 7.282> Illorum de gente patri quos daedala Circe
<verg. aen. 7.283> Supposita de matre nothos furata creauit.
<verg. aen. 7.284> Talibus Aeneadae donis dictisque Latini
<verg. aen. 7.285_285> Sublimes in equis redeunt pacemque reportant.
<verg. aen. 7.286> Ecce autem Inachiis sese referebat ab Argis
<verg. aen. 7.287> Saeua Iouis coniunx aurasque inuecta tenebat,
<verg. aen. 7.288> Et laetum Aenean classemque ex aethere longe
<verg. aen. 7.289> Dardaniam Siculo prospexit ab usque Pachyno.
<verg. aen. 7.290_290> Moliri iam tecta uidet, iam fidere terrae,
<verg. aen. 7.291> Deseruisse rates: stetit acri fixa dolore.
<verg. aen. 7.292> Tum quassans caput haec effundit pectore dicta:
<verg. aen. 7.293>"Heu stirpem inuisam et fatis contraria nostris
<verg. aen. 7.294> Fata Phrygum! num Sigeis occumbere campis,
<verg. aen. 7.295_295> Num capti potuere capi? num incensa cremauit
<verg. aen. 7.296> Troia uiros? medias acies mediosque per ignis
<verg. aen. 7.297> Inuenere uiam. at, credo, mea numina tandem
<verg. aen. 7.298> Fessa iacent, odiis aut exsaturata quieui.
<verg. aen. 7.299> Quin etiam patria excussos infesta per undas
<verg. aen. 7.300_300> Ausa sequi et profugis toto me opponere ponto!
<verg. aen. 7.301> Absumptae in Teucros uires caelique marisque.
<verg. aen. 7.302> Quid Syrtes aut Scylla mihi, quid uasta Charybdis
<verg. aen. 7.303> Profuit? optato conduntur Thybridis alueo
<verg. aen. 7.304> Securi pelagi atque mei. Mars perdere gentem
<verg. aen. 7.305_305> Immanem Lapithum ualuit, concessit in iras
<verg. aen. 7.306> Ipse deum antiquam genitor Calydona Dianae,
<verg. aen. 7.307> Quod scelus aut Lapithis tantum aut Calydone merente?
<verg. aen. 7.308> Ast ego, magna Iouis coniunx, nil linquere inausum
<verg. aen. 7.309> Quae potui infelix, quae memet in omnia uerti,
<verg. aen. 7.310_310> Vincor ab Aenea. quod si mea numina non sunt
<verg. aen. 7.311> Magna satis, dubitem haud equidem implorare quod usquam est:
<verg. aen. 7.312> Flectere si nequeo superos, Acheronta mouebo.
<verg. aen. 7.313> Non dabitur regnis, esto, prohibere Latinis,
<verg. aen. 7.314> Atque immota manet fatis Lauinia coniunx:
<verg. aen. 7.315_315> At trahere atque moras tantis licet addere rebus,
<verg. aen. 7.316> At licet amborum populos exscindere regum.
<verg. aen. 7.317> Hac gener atque socer coeant mercede suorum:
<verg. aen. 7.318> Sanguine Troiano et Rutulo dotabere, uirgo,
<verg. aen. 7.319> Et Bellona manet te pronuba. nec face tantum
<verg. aen. 7.320_320> Cisseis praegnas ignis enixa iugalis;
<verg. aen. 7.321> Quin idem Veneri partus suus et Paris alter,
<verg. aen. 7.322> Funestaeque iterum recidiua in Pergama taedae."
<verg. aen. 7.323> Haec ubi dicta dedit, terras horrenda petiuit;
<verg. aen. 7.324> Luctificam Allecto dirarum ab sede dearum
<verg. aen. 7.325_325> Infernisque ciet tenebris, cui tristia bella
<verg. aen. 7.326> Iraeque insidiaeque et crimina noxia cordi.
<verg. aen. 7.327> Odit et ipse pater Pluton, odere sorores
<verg. aen. 7.328> Tartareae monstrum: tot sese uertit in ora,
<verg. aen. 7.329> Tam saeuae facies, tot pullulat atra colubris.
<verg. aen. 7.330_330> Quam Iuno his acuit uerbis ac talia fatur:
<verg. aen. 7.331>"Hunc mihi da proprium, uirgo sata Nocte, laborem,
<verg. aen. 7.332> Hanc operam, ne noster honos infractaue cedat
<verg. aen. 7.333> Fama loco, neu conubiis ambire Latinum
<verg. aen. 7.334> Aeneadae possint Italosue obsidere finis.
<verg. aen. 7.335_335> Tu potes unanimos armare in proelia fratres
<verg. aen. 7.336> Atque odiis uersare domos, tu uerbera tectis
<verg. aen. 7.337> Funereasque inferre faces, tibi nomina mille,
<verg. aen. 7.338> Mille nocendi artes. fecundum concute pectus,
<verg. aen. 7.339> Dissice compositam pacem, sere crimina belli;
<verg. aen. 7.340_340> Arma uelit poscatque simul rapiatque iuuentus."
<verg. aen. 7.341> Exim Gorgoneis Allecto infecta uenenis
<verg. aen. 7.342> Principio Latium et Laurentis tecta tyranni
<verg. aen. 7.343> Celsa petit, tacitumque obsedit limen Amatae,
<verg. aen. 7.344> Quam super aduentu Teucrum Turnique hymenaeis
<verg. aen. 7.345_345> Femineae ardentem curaeque iraeque coquebant.
<verg. aen. 7.346> Huic dea caeruleis unum de crinibus anguem
<verg. aen. 7.347> Conicit inque sinum praecordia ad intima subdit,
<verg. aen. 7.348> Quo furibunda domum monstro permisceat omnem.
<verg. aen. 7.349> Ille inter uestis et leuia pectora lapsus
<verg. aen. 7.350_350> Voluitur attactu nullo, fallitque furentem
<verg. aen. 7.351> Vipeream inspirans animam; fit tortile collo
<verg. aen. 7.352> Aurum ingens coluber, fit longae taenia uittae
<verg. aen. 7.353> Innectitque comas et membris lubricus errat.
<verg. aen. 7.354> Ac dum prima lues udo sublapsa ueneno
<verg. aen. 7.355_355> Pertemptat sensus atque ossibus implicat ignem
<verg. aen. 7.356> Necdum animus toto percepit pectore flammam,
<verg. aen. 7.357> Mollius et solito matrum de more locutast,
<verg. aen. 7.358> Multa super natae lacrimans Phrygiisque hymenaeis:
<verg. aen. 7.359>"Exulibusne datur ducenda Lauinia Teucris,
<verg. aen. 7.360_360> O genitor, nec te miseret nataeque tuique?
<verg. aen. 7.361> Nec matris miseret, quam primo aquilone relinquet
<verg. aen. 7.362> Perfidus alta petens abducta uirgine praedo?
<verg. aen. 7.363> At non sic Phrygius penetrat Lacedaemona pastor,
<verg. aen. 7.364> Ledaeamque Helenam Troianas uexit ad urbes?
<verg. aen. 7.365_365> Quid tua sancta fides? quid cura antiqua tuorum
<verg. aen. 7.366> Et consanguineo totiens data dextera Turno?
<verg. aen. 7.367> Si gener externa petitur de gente Latinis,
<verg. aen. 7.368> Idque sedet Faunique premunt te iussa parentis,
<verg. aen. 7.369> Omnem equidem sceptris terram quae libera nostris
<verg. aen. 7.370_370> Dissidet externam reor et sic dicere diuos.
<verg. aen. 7.371> Et Turno, si prima domus repetatur origo,
<verg. aen. 7.372> Inachus Acrisiusque patres mediaeque Mycenae."
<verg. aen. 7.373> His ubi nequiquam dictis experta Latinum
<verg. aen. 7.374> Contra stare uidet, penitusque in uiscera lapsum
<verg. aen. 7.375_375> Serpentis furiale malum totamque pererrat,
<verg. aen. 7.376> Tum uero infelix ingentibus excita monstris
<verg. aen. 7.377> Immensam sine more furit lymphata per urbem.
<verg. aen. 7.378> Ceu quondam torto uolitans sub uerbere turbo,
<verg. aen. 7.379> Quem pueri magno in gyro uacua atria circum
<verg. aen. 7.380_380> Intenti ludo exercent ille actus habena
<verg. aen. 7.381> Curuatis fertur spatiis; stupet inscia supra
<verg. aen. 7.382> Impubesque manus mirata uolubile buxum;
<verg. aen. 7.383> Dant animos plagae: non cursu segnior illo
<verg. aen. 7.384> Per medias urbes agitur populosque ferocis.
<verg. aen. 7.385_385> Quin etiam in siluas simulato numine Bacchi
<verg. aen. 7.386> Maius adorta nefas maioremque orsa furorem
<verg. aen. 7.387> Euolat et natam frondosis montibus abdit,
<verg. aen. 7.388> Quo thalamum eripiat Teucris taedasque moretur,
<verg. aen. 7.389> Euhoe Bacche fremens, solum te uirgine dignum
<verg. aen. 7.390_390> Vociferans: etenim mollis tibi sumere thyrsos,
<verg. aen. 7.391> Te lustrare choro, sacrum tibi pascere crinem.
<verg. aen. 7.392> Fama uolat, furiisque accensas pectore matres
<verg. aen. 7.393> Idem omnis simul ardor agit noua quaerere tecta:
<verg. aen. 7.394> Deseruere domos, uentis dant colla comasque;
<verg. aen. 7.395_395> Ast aliae tremulis ululatibus aethera complent
<verg. aen. 7.396> Pampineasque gerunt incinctae pellibus hastas.
<verg. aen. 7.397> Ipsa inter medias flagrantem feruida pinum
<verg. aen. 7.398> Sustinet ac natae Turnique canit hymenaeos
<verg. aen. 7.399> Sanguineam torquens aciem, toruumque repente
<verg. aen. 7.400_400> Clamat: "io matres, audite, ubi quaeque, Latinae:
<verg. aen. 7.401> Si qua piis animis manet infelicis Amatae
<verg. aen. 7.402> Gratia, si iuris materni cura remordet,
<verg. aen. 7.403> Soluite crinalis uittas, capite orgia mecum."
<verg. aen. 7.404> Talem inter siluas, inter deserta ferarum
<verg. aen. 7.405_405> Reginam Allecto stimulis agit undique Bacchi.
<verg. aen. 7.406> Postquam uisa satis primos acuisse furores
<verg. aen. 7.407> Consiliumque omnemque domum uertisse Latini,
<verg. aen. 7.408> Protinus hinc fuscis tristis dea tollitur alis
<verg. aen. 7.409> Audacis Rutuli ad muros, quam dicitur urbem
<verg. aen. 7.410_410> Acrisioneis Danae fundasse colonis
<verg. aen. 7.411> Praecipiti delata Noto. locus Ardea quondam
<verg. aen. 7.412> Dictus auis, et nunc magnum manet Ardea nomen,
<verg. aen. 7.413> Sed fortuna fuit. tectis hic Turnus in altis
<verg. aen. 7.414> Iam mediam nigra carpebat nocte quietem.
<verg. aen. 7.415_415> Allecto toruam faciem et furialia membra
<verg. aen. 7.416> Exuit, in uultus sese transformat anilis
<verg. aen. 7.417> Et frontem obscenam rugis arat, induit albos
<verg. aen. 7.418> Cum uitta crinis, tum ramum innectit oliuae;
<verg. aen. 7.419> Fit Calybe Iunonis anus templique sacerdos,
<verg. aen. 7.420_420> Et iuueni ante oculos his se cum uocibus offert:
<verg. aen. 7.421>"Turne, tot incassum fusos patiere labores,
<verg. aen. 7.422> Et tua Dardaniis transcribi sceptra colonis?
<verg. aen. 7.423> Rex tibi coniugium et quaesitas sanguine dotes
<verg. aen. 7.424> Abnegat, externusque in regnum quaeritur heres.
<verg. aen. 7.425_425> I nunc, ingratis offer te, irrise, periclis;
<verg. aen. 7.426> Tyrrhenas, i, sterne acies, tege pace Latinos.
<verg. aen. 7.427> Haec adeo tibi me, placida cum nocte iaceres,
<verg. aen. 7.428> Ipsa palam fari omnipotens Saturnia iussit.
<verg. aen. 7.429> Quare age et armari pubem portisque moueri
<verg. aen. 7.430_430> Laetus in arma para, et Phrygios qui flumine pulchro
<verg. aen. 7.431> Consedere duces pictasque exure carinas.
<verg. aen. 7.432> Caelestum uis magna iubet. rex ipse Latinus,
<verg. aen. 7.433> Ni dare coniugium et dicto parere fatetur,
<verg. aen. 7.434> Sentiat et tandem Turnum experiatur in armis."
<verg. aen. 7.435_435> Hic iuuenis uatem irridens sic orsa uicissim
<verg. aen. 7.436> Ore refert: "classis inuectas Thybridis undam
<verg. aen. 7.437> Non, ut rere, meas effugit nuntius auris;
<verg. aen. 7.438> Ne tantos mihi finge metus. nec regia Iuno
<verg. aen. 7.439> Immemor est nostri. ******************
<verg. aen. 7.440_440> Sed te uicta situ uerique effeta senectus,
<verg. aen. 7.441> O mater, curis nequiquam exercet, et arma
<verg. aen. 7.442> Regum inter falsa uatem formidine ludit.
<verg. aen. 7.443> Cura tibi diuum effigies et templa tueri;
<verg. aen. 7.444> Bella uiri pacemque gerent quis bella gerenda."
<verg. aen. 7.445_445> Talibus Allecto dictis exarsit in iras.
<verg. aen. 7.446> At iuueni oranti subitus tremor occupat artus,
<verg. aen. 7.447> Deriguere oculi: tot Erinys sibilat hydris
<verg. aen. 7.448> Tantaque se facies aperit; tum flammea torquens
<verg. aen. 7.449> Lumina cunctantem et quaerentem dicere plura
<verg. aen. 7.450_450> Reppulit, et geminos erexit crinibus anguis,
<verg. aen. 7.451> Verberaque insonuit rabidoque haec addidit ore:
<verg. aen. 7.452>"En ego uicta situ, quam ueri effeta senectus
<verg. aen. 7.453> Arma inter regum falsa formidine ludit;
<verg. aen. 7.454> Respice ad haec: adsum dirarum ab sede sororum,
<verg. aen. 7.455_455> Bella manu letumque gero." ********************
<verg. aen. 7.456> Sic effata facem iuueni coniecit et atro
<verg. aen. 7.457> Lumine fumantis fixit sub pectore taedas.
<verg. aen. 7.458> Olli somnum ingens rumpit pauor, ossaque et artus
<verg. aen. 7.459> Perfudit toto proruptus corpore sudor.
<verg. aen. 7.460_460> Arma amens fremit, arma toro tectisque requirit:
<verg. aen. 7.461> Saeuit amor ferri et scelerata insania belli,
<verg. aen. 7.462> Ira super: magno ueluti cum flamma sonore
<verg. aen. 7.463> Virgea suggeritur costis undantis aeni
<verg. aen. 7.464> Exsultantque aestu latices, furit intus aquai
<verg. aen. 7.465_465> Fumidus atque alte spumis exuberat amnis,
<verg. aen. 7.466> Nec iam se capit unda, uolat uapor ater ad auras.
<verg. aen. 7.467> Ergo iter ad regem polluta pace Latinum
<verg. aen. 7.468> Indicit primis iuuenum et iubet arma parari,
<verg. aen. 7.469> Tutari Italiam, detrudere finibus hostem;
<verg. aen. 7.470_470> Se satis ambobus Teucrisque uenire Latinisque.
<verg. aen. 7.471> Haec ubi dicta dedit diuosque in uota uocauit,
<verg. aen. 7.472> Certatim sese Rutuli exhortantur in arma.
<verg. aen. 7.473> Hunc decus egregium formae mouet atque iuuentae,
<verg. aen. 7.474> Hunc ataui reges, hunc claris dextera factis.
<verg. aen. 7.475_475> Dum Turnus Rutulos animis audacibus implet,
<verg. aen. 7.476> Allecto in Teucros Stygiis se concitat alis,
<verg. aen. 7.477> Arte noua speculata locum, quo litore pulcher
<verg. aen. 7.478> Insidiis cursuque feras agitabat Iulus.
<verg. aen. 7.479> Hic subitam canibus rabiem Cocytia uirgo
<verg. aen. 7.480_480> Obicit et noto naris contingit odore,
<verg. aen. 7.481> Vt ceruum ardentes agerent; quae prima laborum
<verg. aen. 7.482> Causa fuit belloque animos accendit agrestis.
<verg. aen. 7.483> Ceruus erat forma praestanti et cornibus ingens,
<verg. aen. 7.484> Tyrrhidae pueri quem matris ab ubere raptum
<verg. aen. 7.485_485> Nutribant Tyrrhusque pater, cui regia parent
<verg. aen. 7.486> Armenta et late custodia credita campi.
<verg. aen. 7.487> Assuetum imperiis soror omni Siluia cura
<verg. aen. 7.488> Mollibus intexens ornabat cornua sertis,
<verg. aen. 7.489> Pectebatque ferum puroque in fonte lauabat.
<verg. aen. 7.490_490> Ille manum patiens mensaeque assuetus erili
<verg. aen. 7.491> Errabat siluis rursusque ad limina nota
<verg. aen. 7.492> Ipse domum sera quamuis se nocte ferebat.
<verg. aen. 7.493> Hunc procul errantem rabidae uenantis Iuli
<verg. aen. 7.494> Commouere canes, fluuio cum forte secundo
<verg. aen. 7.495_495> Deflueret ripaque aestus uiridante leuaret.
<verg. aen. 7.496> Ipse etiam eximiae laudis succensus amore
<verg. aen. 7.497> Ascanius curuo derexit spicula cornu;
<verg. aen. 7.498> Nec dextrae erranti deus afuit, actaque multo
<verg. aen. 7.499> Perque uterum sonitu perque ilia uenit harundo.
<verg. aen. 7.500_500> Saucius at quadripes nota intra tecta refugit
<verg. aen. 7.501> Successitque gemens stabulis, questuque cruentus
<verg. aen. 7.502> Atque imploranti similis tectum omne replebat.
<verg. aen. 7.503> Siluia prima soror palmis percussa lacertos
<verg. aen. 7.504> Auxilium uocat et duros conclamat agrestis.
<verg. aen. 7.505_505> Olli (pestis enim tacitis latet aspera siluis)
<verg. aen. 7.506> Improuisi adsunt, hic torre armatus obusto,
<verg. aen. 7.507> Stipitis hic grauidi nodis; quod cuique repertum
<verg. aen. 7.508> Rimanti telum ira facit. uocat agmina Tyrrhus,
<verg. aen. 7.509> Quadrifidam quercum cuneis ut forte coactis
<verg. aen. 7.510_510> Scindebat rapta spirans immane securi.
<verg. aen. 7.511> At saeua e speculis tempus dea nacta nocendi
<verg. aen. 7.512> Ardua tecta petit stabuli et de culmine summo
<verg. aen. 7.513> Pastorale canit signum cornuque recuruo
<verg. aen. 7.514> Tartaream intendit uocem, qua protinus omne
<verg. aen. 7.515_515> Contremuit nemus et siluae insonuere profundae;
<verg. aen. 7.516> Audiit et Triuiae longe lacus, audiit amnis
<verg. aen. 7.517> Sulpurea Nar albus aqua fontesque Velini,
<verg. aen. 7.518> Et trepidae matres pressere ad pectora natos.
<verg. aen. 7.519> Tum uero ad uocem celeres, qua bucina signum
<verg. aen. 7.520_520> Dira dedit, raptis concurrunt undique telis
<verg. aen. 7.521> Indomiti agricolae, nec non et Troia pubes
<verg. aen. 7.522> Ascanio auxilium castris effundit apertis.
<verg. aen. 7.523> Derexere acies. non iam certamine agresti
<verg. aen. 7.524> Stipitibus duris agitur sudibusue praeustis,
<verg. aen. 7.525_525> Sed ferro ancipiti decernunt atraque late
<verg. aen. 7.526> Horrescit strictis seges ensibus, aeraque fulgent
<verg. aen. 7.527> Sole lacessita et lucem sub nubila iactant:
<verg. aen. 7.528> Fluctus uti primo coepit cum albescere uento,
<verg. aen. 7.529> Paulatim sese tollit mare et altius undas
<verg. aen. 7.530_530> Erigit, inde imo consurgit ad aethera fundo.
<verg. aen. 7.531> Hic iuuenis primam ante aciem stridente sagitta,
<verg. aen. 7.532> Natorum Tyrrhi fuerat qui maximus, Almo,
<verg. aen. 7.533> Sternitur; haesit enim sub gutture uulnus et udae
<verg. aen. 7.534> Vocis iter tenuemque inclusit sanguine uitam.
<verg. aen. 7.535_535> Corpora multa uirum circa seniorque Galaesus,
<verg. aen. 7.536> Dum paci medium se offert, iustissimus unus
<verg. aen. 7.537> Qui fuit Ausoniisque olim ditissimus aruis:
<verg. aen. 7.538> Quinque greges illi balantum, quina redibant
<verg. aen. 7.539> Armenta, et terram centum uertebat aratris.
<verg. aen. 7.540_540> Atque ea per campos aequo dum Marte geruntur,
<verg. aen. 7.541> Promissi dea facta potens, ubi sanguine bellum
<verg. aen. 7.542> Imbuit et primae commisit funera pugnae,
<verg. aen. 7.543> Deserit Hesperiam et caeli conuersa per auras
<verg. aen. 7.544> Iunonem uictrix affatur uoce superba:
<verg. aen. 7.545_545>"En, perfecta tibi bello discordia tristi;
<verg. aen. 7.546> Dic in amicitiam coeant et foedera iungant.
<verg. aen. 7.547> Quandoquidem Ausonio respersi sanguine Teucros,
<verg. aen. 7.548> Hoc etiam his addam, tua si mihi certa uoluntas:
<verg. aen. 7.549> Finitimas in bella feram rumoribus urbes,
<verg. aen. 7.550_550> Accendamque animos insani Martis amore
<verg. aen. 7.551> Vndique ut auxilio ueniant; spargam arma per agros."
<verg. aen. 7.552> Tum contra Iuno: "terrorum et fraudis abundest:
<verg. aen. 7.553> Stant belli causae, pugnatur comminus armis,
<verg. aen. 7.554> Quae fors prima dedit sanguis nouus imbuit arma.
<verg. aen. 7.555_555> Talia coniugia et talis celebrent hymenaeos
<verg. aen. 7.556> Egregium Veneris genus et rex ipse Latinus.
<verg. aen. 7.557> Te super aetherias errare licentius auras
<verg. aen. 7.558> Haud pater ille uelit, summi regnator Olympi.
<verg. aen. 7.559> Cede locis. ego, si qua super fortuna laborum est,
<verg. aen. 7.560_560> Ipsa regam." talis dederat Saturnia uoces,
<verg. aen. 7.561> Illa autem attollit stridentis anguibus alas
<verg. aen. 7.562> Cocytique petit sedem supera ardua linquens.
<verg. aen. 7.563> Est locus Italiae medio sub montibus altis,
<verg. aen. 7.564> Nobilis et fama multis memoratus in oris,
<verg. aen. 7.565_565> Ampsancti ualles; densis hunc frondibus atrum
<verg. aen. 7.566> Vrget utrimque latus nemoris, medioque fragosus
<verg. aen. 7.567> Dat sonitum saxis et torto uertice torrens.
<verg. aen. 7.568> Hic specus horrendum et saeui spiracula Ditis
<verg. aen. 7.569> Monstrantur, ruptoque ingens Acheronte uorago
<verg. aen. 7.570_570> Pestiferas aperit fauces, quis condita Erinys,
<verg. aen. 7.571> Inuisum numen, terras caelumque leuabat.
<verg. aen. 7.572> Nec minus interea extremam Saturnia bello
<verg. aen. 7.573> Imponit regina manum. ruit omnis in urbem
<verg. aen. 7.574> Pastorum ex acie numerus, caesosque reportant
<verg. aen. 7.575_575> Almonem puerum foedatique ora Galaesi,
<verg. aen. 7.576> Implorantque deos obtestanturque Latinum.
<verg. aen. 7.577> Turnus adest medioque in crimine caedis et igni
<verg. aen. 7.578> Terrorem ingeminat: Teucros in regna uocari,
<verg. aen. 7.579> Stirpem admisceri Phrygiam, se limine pelli.
<verg. aen. 7.580_580> Tum quorum attonitae Baccho nemora auia matres
<verg. aen. 7.581> Insultant thiasis (neque enim leue nomen Amatae)
<verg. aen. 7.582> Vndique collecti coeunt Martemque fatigant.
<verg. aen. 7.583> Ilicet infandum cuncti contra omina bellum,
<verg. aen. 7.584> Contra fata deum peruerso numine poscunt.
<verg. aen. 7.585_585> Certatim regis circumstant tecta Latini;
<verg. aen. 7.586> Ille uelut pelago rupes immota resistit,
<verg. aen. 7.587> Vt pelagi rupes magno ueniente fragore,
<verg. aen. 7.588> Quae sese multis circum latrantibus undis
<verg. aen. 7.589> Mole tenet; scopuli nequiquam et spumea circum
<verg. aen. 7.590_590> Saxa fremunt laterique illisa refunditur alga.
<verg. aen. 7.591> Verum ubi nulla datur caecum exsuperare potestas
<verg. aen. 7.592> Consilium, et saeuae nutu Iunonis eunt res,
<verg. aen. 7.593> Multa deos aurasque pater testatus inanis:
<verg. aen. 7.594>"Frangimur heu fatis" inquit "ferimurque procella!
<verg. aen. 7.595_595> Ipsi has sacrilego pendetis sanguine poenas,
<verg. aen. 7.596> O miseri. te, Turne, nefas, te triste manebit
<verg. aen. 7.597> Supplicium, uotisque deos uenerabere seris.
<verg. aen. 7.598> Nam mihi parta quies, omnisque in limine portus
<verg. aen. 7.599> Funere felici spolior." nec plura locutus
<verg. aen. 7.600_600> Saepsit se tectis rerumque reliquit habenas.
<verg. aen. 7.601> Mos erat Hesperio in Latio, quem protinus urbes
<verg. aen. 7.602> Albanae coluere sacrum, nunc maxima rerum
<verg. aen. 7.603> Roma colit, cum prima mouent in proelia Martem,
<verg. aen. 7.604> Siue Getis inferre manu lacrimabile bellum
<verg. aen. 7.605_605> Hyrcanisue Arabisue parant, seu tendere ad Indos
<verg. aen. 7.606> Auroramque sequi Parthosque reposcere signa:
<verg. aen. 7.607> Sunt geminae Belli portae (sic nomine dicunt)
<verg. aen. 7.608> Religione sacrae et saeui formidine Martis;
<verg. aen. 7.609> Centum aerei claudunt uectes aeternaque ferri
<verg. aen. 7.610_610> Robora, nec custos absistit limine Ianus:
<verg. aen. 7.611> Has, ubi certa sedet patribus sententia pugnae,
<verg. aen. 7.612> Ipse Quirinali trabea cinctuque Gabino
<verg. aen. 7.613> Insignis reserat stridentia limina consul,
<verg. aen. 7.614> Ipse uocat pugnas; sequitur tum cetera pubes,
<verg. aen. 7.615_615> Aereaque assensu conspirant cornua rauco.
<verg. aen. 7.616> Hoc et tum Aeneadis indicere bella Latinus
<verg. aen. 7.617> More iubebatur tristisque recludere portas.
<verg. aen. 7.618> Abstinuit tactu pater auersusque refugit
<verg. aen. 7.619> Foeda ministeria, et caecis se condidit umbris.
<verg. aen. 7.620_620> Tum regina deum caelo delapsa morantis
<verg. aen. 7.621> Impulit ipsa manu portas, et cardine uerso
<verg. aen. 7.622> Belli ferratos rumpit Saturnia postis.
<verg. aen. 7.623> Ardet inexcita Ausonia atque immobilis ante;
<verg. aen. 7.624> Pars pedes ire parat campis, pars arduus altis
<verg. aen. 7.625_625> Puluerulentus equis furit; omnes arma requirunt
<verg. aen. 7.626> Pars leuis clipeos et spicula lucida tergent
<verg. aen. 7.627> Aruina pingui subiguntque in cote securis;
<verg. aen. 7.628> Signaque ferre iuuat sonitusque audire tubarum.
<verg. aen. 7.629> Quinque adeo magnae positis incudibus urbes
<verg. aen. 7.630_630> Tela nouant, Atina potens Tiburque superbum,
<verg. aen. 7.631> Ardea Crustumerique et turrigerae Antemnae.
<verg. aen. 7.632> Tegmina tuta cauant capitum flectuntque salignas
<verg. aen. 7.633> Vmbonum cratis; alii thoracas aenos
<verg. aen. 7.634> Aut leuis ocreas lento ducunt argento;
<verg. aen. 7.635_635> Vomeris huc et falcis honos, huc omnis aratri
<verg. aen. 7.636> Cessit amor; recoquunt patrios fornacibus ensis.
<verg. aen. 7.637> Classica iamque sonant, it bello tessera signum.
<verg. aen. 7.638> Hic galeam tectis trepidus rapit, ille frementis
<verg. aen. 7.639> Ad iuga cogit equos, clipeumque auroque trilicem
<verg. aen. 7.640_640> Loricam induitur fidoque accingitur ense.
<verg. aen. 7.641> Pandite nunc Helicona, deae, cantusque mouete
<verg. aen. 7.642> Qui bello exciti reges, quae quemque secutae
<verg. aen. 7.643> Complerint campos acies, quibus Itala iam tum
<verg. aen. 7.644> Floruerit terra alma uiris, quibus arserit armis;
<verg. aen. 7.645_645> Et meministis enim, diuae, et memorare potestis;
<verg. aen. 7.646> Ad nos uix tenuis famae perlabitur aura.
<verg. aen. 7.647> Primus init bellum Tyrrhenis asper ab oris
<verg. aen. 7.648> Contemptor diuum Mezentius agminaque armat.
<verg. aen. 7.649> Filius huic iuxta Lausus, quo pulchrior alter
<verg. aen. 7.650_650> Non fuit excepto Laurentis corpore Turni;
<verg. aen. 7.651> Lausus, equum domitor debellatorque ferarum
<verg. aen. 7.652> Ducit Agyllina nequiquam ex urbe secutos
<verg. aen. 7.653> Mille uiros, dignus patriis qui laetior esset
<verg. aen. 7.654> Imperiis et cui pater haud Mezentius esset
<verg. aen. 7.655_655> Post hos insignem palma per gramina currum
<verg. aen. 7.656> Victoresque ostentat equos satus Hercule pulchro
<verg. aen. 7.657> Pulcher Auentinus, clipeoque insigne paternum
<verg. aen. 7.658> Centum anguis cinctamque gerit serpentibus Hydram;
<verg. aen. 7.659> Collis Auentini silua quem Rhea sacerdos
<verg. aen. 7.660_660> Furtiuum partu sub luminis edidit oras,
<verg. aen. 7.661> Mixta deo mulier, postquam Laurentia uictor
<verg. aen. 7.662> Geryone exstincto Tirynthius attigit arua,
<verg. aen. 7.663> Tyrrhenoque boues in flumine lauit Hiberas.
<verg. aen. 7.664> Pila manu saeuosque gerunt in bella dolones,
<verg. aen. 7.665_665> Et tereti pugnant mucrone ueruque Sabello.
<verg. aen. 7.666> Ipse pedes, tegimen torquens immane leonis,
<verg. aen. 7.667> Terribili impexum saeta cum dentibus albis
<verg. aen. 7.668> Indutus capiti, sic regia tecta subibat,
<verg. aen. 7.669> Horridus Herculeoque umeros innexus amictu.
<verg. aen. 7.670_670> Tum gemini fratres Tiburtia moenia linquunt,
<verg. aen. 7.671> Fratris Tiburti dictam cognomine gentem,
<verg. aen. 7.672> Catillusque acerque Coras, Argiua iuuentus,
<verg. aen. 7.673> Et primam ante aciem densa inter tela feruntur:
<verg. aen. 7.674> Ceu duo nubigenae cum uertice montis ab alto
<verg. aen. 7.675_675> Descendunt Centauri Homolen Othrymque niualem
<verg. aen. 7.676> Linquentes cursu rapido; dat euntibus ingens
<verg. aen. 7.677> Silua locum et magno cedunt uirgulta fragore.
<verg. aen. 7.678> Nec Praenestinae fundator defuit urbis,
<verg. aen. 7.679> Vulcano genitum pecora inter agrestia regem
<verg. aen. 7.680_680> Inuentumque focis omnis quem credidit aetas,
<verg. aen. 7.681> Caeculus. hunc legio late comitatur agrestis:
<verg. aen. 7.682> Quique altum Praeneste uiri quique arua Gabinae
<verg. aen. 7.683> Iunonis gelidumque Anienem et roscida riuis
<verg. aen. 7.684> Hernica saxa colunt, quos diues Anagnia pascis,
<verg. aen. 7.685_685> Quos, Amasene pater. non illis omnibus arma
<verg. aen. 7.686> Nec clipei currusue sonant; pars maxima glandes
<verg. aen. 7.687> Liuentis plumbi spargit, pars spicula gestat
<verg. aen. 7.688> Bina manu, fuluosque lupi de pelle galeros
<verg. aen. 7.689> Tegmen habent capiti; uestigia nuda sinistri
<verg. aen. 7.690_690> Instituere pedis, crudus tegit altera pero.
<verg. aen. 7.691> At Messapus, equum domitor, Neptunia proles,
<verg. aen. 7.692> Quem neque fas igni cuiquam nec sternere ferro,
<verg. aen. 7.693> Iam pridem resides populos desuetaque bello
<verg. aen. 7.694> Agmina in arma uocat subito ferrumque retractat.
<verg. aen. 7.695_695> Hi Fescenninas acies Aequosque Faliscos,
<verg. aen. 7.696> Hi Soractis habent arces Flauiniaque arua
<verg. aen. 7.697> Et Cimini cum monte lacum lucosque Capenos.
<verg. aen. 7.698> Ibant aequati numero regemque canebant:
<verg. aen. 7.699> Ceu quondam niuei liquida inter nubila cycni
<verg. aen. 7.700_700> Cum sese e pastu referunt et longa canoros
<verg. aen. 7.701> Dant per colla modos, sonat amnis et Asia longe
<verg. aen. 7.702> Pulsa palus. *****************************
<verg. aen. 7.703> Nec quisquam aeratas acies ex agmine tanto
<verg. aen. 7.704> Misceri putet, aeriam sed gurgite ab alto
<verg. aen. 7.705_705> Vrgeri uolucrum raucarum ad litora nubem.
<verg. aen. 7.706> Ecce Sabinorum prisco de sanguine magnum
<verg. aen. 7.707> Agmen agens Clausus magnique ipse agminis instar,
<verg. aen. 7.708> Claudia nunc a quo diffunditur et tribus et gens
<verg. aen. 7.709> Per Latium, postquam in partem data Roma Sabinis.
<verg. aen. 7.710_710> Vna ingens Amiterna cohors priscique Quirites,
<verg. aen. 7.711> Ereti manus omnis oliuiferaeque Mutuscae;
<verg. aen. 7.712> Qui Nomentum urbem, qui Rosea rura Velini,
<verg. aen. 7.713> Qui Tetricae horrentis rupes montemque Seuerum
<verg. aen. 7.714> Casperiamque colunt Forulosque et flumen Himellae,
<verg. aen. 7.715_715> Qui Tiberim Fabarimque bibunt, quos frigida misit
<verg. aen. 7.716> Nursia, et Ortinae classes populique Latini,
<verg. aen. 7.717> Quosque secans infaustum interluit Allia nomen:
<verg. aen. 7.718> Quam multi Libyco uoluuntur marmore fluctus
<verg. aen. 7.719> Saeuus ubi Orion hibernis conditur undis,
<verg. aen. 7.720_720> Vel cum sole nouo densae torrentur aristae
<verg. aen. 7.721> Aut Hermi campo aut Lyciae flauentibus aruis.
<verg. aen. 7.722> Scuta sonant pulsuque pedum conterrita tellus.
<verg. aen. 7.723> Hinc Agamemnonius, Troiani nominis hostis,
<verg. aen. 7.724> Curru iungit Halaesus equos Turnoque ferocis
<verg. aen. 7.725_725> Mille rapit populos, uertunt felicia Baccho
<verg. aen. 7.726> Massica qui rastris, et quos de collibus altis
<verg. aen. 7.727> Aurunci misere(==MI+SE+RE) patres Sidicinaque iuxta
<verg. aen. 7.728> Aequora, quique Cales linquunt amnisque uadosi
<verg. aen. 7.729> Accola Vulturni, pariterque Saticulus asper
<verg. aen. 7.730_730> Oscorumque manus. teretes sunt aclydes illis
<verg. aen. 7.731> Tela, sed haec lento mos est aptare flagello.
<verg. aen. 7.732> Laeuas caetra tegit, falcati comminus enses.
<verg. aen. 7.733> Nec tu carminibus nostris indictus abibis,
<verg. aen. 7.734> Oebale, quem generasse Telon Sebethide nympha
<verg. aen. 7.735_735> Fertur, Teleboum Capreas cum regna teneret,
<verg. aen. 7.736> Iam senior; patriis sed non et filius aruis
<verg. aen. 7.737> Contentus late iam tum dicione premebat
<verg. aen. 7.738> Sarrastis populos et quae rigat aequora Sarnus,
<verg. aen. 7.739> Quique Rufras Batulumque tenent atque arua Celemnae,
<verg. aen. 7.740_740> Et quos maliferae despectant moenia Abellae,
<verg. aen. 7.741> Teutonico ritu soliti torquere cateias;
<verg. aen. 7.742> Tegmina quis capitum raptus de subere cortex
<verg. aen. 7.743> Aerataeque micant peltae, micat aereus ensis.
<verg. aen. 7.744> Et te montosae misere in proelia Nersae,
<verg. aen. 7.745_745> Vfens, insignem fama et felicibus armis,
<verg. aen. 7.746> Horrida praecipue cui gens assuetaque multo
<verg. aen. 7.747> Venatu nemorum, duris Aequicula glebis.
<verg. aen. 7.748> Armati terram exercent semperque recentis
<verg. aen. 7.749> Conuectare iuuat praedas et uiuere rapto.
<verg. aen. 7.750_750> Quin et Marruuia uenit de gente sacerdos
<verg. aen. 7.751> Fronde super galeam et felici comptus oliua
<verg. aen. 7.752> Archippi regis missu, fortissimus Vmbro,
<verg. aen. 7.753> Vipereo generi et grauiter spirantibus hydris
<verg. aen. 7.754> Spargere qui somnos cantuque manuque solebat,
<verg. aen. 7.755_755> Mulcebatque iras et morsus arte leuabat.
<verg. aen. 7.756> Sed non Dardaniae medicari cuspidis ictum
<verg. aen. 7.757> Eualuit neque eum iuuere in uulnera cantus
<verg. aen. 7.758> Somniferi et Marsis quaesitae montibus herbae.
<verg. aen. 7.759> Te nemus Angitiae, uitrea te Fucinus unda,
<verg. aen. 7.760_760> Te liquidi fleuere lacus. ************
<verg. aen. 7.761> Ibat et Hippolyti proles pulcherrima bello,
<verg. aen. 7.762> Virbius, insignem quem mater Aricia misit,
<verg. aen. 7.763> Eductum Egeriae lucis umentia circum
<verg. aen. 7.764> Litora, pinguis ubi et placabilis ara Dianae.
<verg. aen. 7.765_765> Namque ferunt fama Hippolytum, postquam arte nouercae
<verg. aen. 7.766> Occiderit patriasque explerit sanguine poenas
<verg. aen. 7.767> Turbatis distractus equis, ad sidera rursus
<verg. aen. 7.768> Aetheria et superas caeli uenisse sub auras,
<verg. aen. 7.769> Paeonis reuocatum herbis et amore Dianae.
<verg. aen. 7.770_770> Tum pater omnipotens aliquem indignatus ab umbris
<verg. aen. 7.771> Mortalem infernis ad lumina surgere uitae,
<verg. aen. 7.772> Ipse repertorem medicinae talis et artis
<verg. aen. 7.773> Fulmine Phoebigenam Stygias detrusit ad undas.
<verg. aen. 7.774> At Triuia Hippolytum secretis alma recondit
<verg. aen. 7.775_775> Sedibus et nymphae Egeriae nemorique relegat,
<verg. aen. 7.776> Solus ubi in siluis Italis ignobilis aeuum
<verg. aen. 7.777> Exigeret uersoque ubi nomine Virbius esset.
<verg. aen. 7.778> Vnde etiam templo Triuiae lucisque sacratis
<verg. aen. 7.779> Cornipedes arcentur equi, quod litore currum
<verg. aen. 7.780_780> Et iuuenem monstris pauidi effudere marinis.
<verg. aen. 7.781> Filius ardentis haud setius aequore campi
<verg. aen. 7.782> Exercebat equos curruque in bella ruebat.
<verg. aen. 7.783> Ipse inter primos praestanti corpore Turnus
<verg. aen. 7.784> Vertitur arma tenens et toto uertice suprast.
<verg. aen. 7.785_785> Cui triplici crinita iuba galea alta Chimaeram
<verg. aen. 7.786> Sustinet Aetnaeos efflantem faucibus ignis;
<verg. aen. 7.787> Tam magis illa fremens et tristibus effera flammis
<verg. aen. 7.788> Quam magis effuso crudescunt sanguine pugnae.
<verg. aen. 7.789> At leuem clipeum sublatis cornibus Io
<verg. aen. 7.790_790> Auro insignibat, iam saetis obsita, iam bos,
<verg. aen. 7.791> Argumentum ingens, et custos uirginis Argus,
<verg. aen. 7.792> Caelataque amnem fundens pater Inachus urna.
<verg. aen. 7.793> Insequitur nimbus peditum clipeataque totis
<verg. aen. 7.794> Agmina densentur campis, Argiuaque pubes
<verg. aen. 7.795_795> Auruncaeque manus, Rutuli ueteresque Sicani,
<verg. aen. 7.796> Et Sacranae acies et picti scuta Labici;
<verg. aen. 7.797> Qui saltus, Tiberine, tuos sacrumque Numici
<verg. aen. 7.798> Litus arant Rutulosque exercent uomere collis
<verg. aen. 7.799> Circaeumque iugum, quis Iuppiter Anxurus aruis
<verg. aen. 7.800_800> Praesidet et uiridi gaudens Feronia luco;
<verg. aen. 7.801> Qua Saturae iacet atra palus gelidusque per imas
<verg. aen. 7.802> Quaerit iter uallis atque in mare conditur Vfens.
<verg. aen. 7.803> Hos super aduenit Volsca de gente Camilla
<verg. aen. 7.804> Agmen agens equitum et florentis aere cateruas,
<verg. aen. 7.805_805> Bellatrix, non illa colo calathisue Mineruae
<verg. aen. 7.806> Femineas assueta manus, sed proelia uirgo
<verg. aen. 7.807> Dura pati cursuque pedum praeuertere uentos.
<verg. aen. 7.808> Illa uel intactae segetis per summa uolaret
<verg. aen. 7.809> Gramina nec teneras cursu laesisset aristas,
<verg. aen. 7.810_810> Vel mare per medium fluctu suspensa tumenti
<verg. aen. 7.811> Ferret iter celeris nec tingeret aequore plantas.
<verg. aen. 7.812> Illam omnis tectis agrisque effusa iuuentus
<verg. aen. 7.813> Turbaque miratur matrum et prospectat euntem,
<verg. aen. 7.814> Attonitis inhians animis ut regius ostro
<verg. aen. 7.815_815> Velet honos leuis umeros, ut fibula crinem
<verg. aen. 7.816> Auro internectat, Lyciam ut gerat ipsa pharetram
<verg. aen. 7.817> Et pastoralem praefixa cuspide myrtum.
<verg. aen. 8.1> Vt belli signum Laurenti Turnus ab arce
<verg. aen. 8.2> Extulit et rauco strepuerunt cornua cantu,
<verg. aen. 8.3> Vtque acris concussit equos utque impulit arma,
<verg. aen. 8.4> Extemplo turbati animi, simul omne tumultu
<verg. aen. 8.5_5> Coniurat trepido Latium saeuitque iuuentus
<verg. aen. 8.6> Effera. ductores primi Messapus et Vfens
<verg. aen. 8.7> Contemptorque deum Mezentius undique cogunt
<verg. aen. 8.8> Auxilia et latos uastant cultoribus agros.
<verg. aen. 8.9> Mittitur et magni Venulus Diomedis ad urbem
<verg. aen. 8.10_10> Qui petat auxilium, et Latio consistere Teucros,
<verg. aen. 8.11> Aduectum Aenean classi uictosque penatis
<verg. aen. 8.12> Inferre et fatis regem se dicere posci,
<verg. aen. 8.13> Edoceat, multasque uiro se adiungere gentis
<verg. aen. 8.14> Dardanio et late Latio increbrescere nomen:
<verg. aen. 8.15_15> Quid struat his coeptis, quem, si fortuna sequatur,
<verg. aen. 8.16> Euentum pugnae cupiat, manifestius ipsi
<verg. aen. 8.17> Quam Turno regi aut regi apparere Latino.
<verg. aen. 8.18> Talia per Latium. quae Laomedontius heros
<verg. aen. 8.19> Cuncta uidens magno curarum fluctuat aestu,
<verg. aen. 8.20_20> Atque animum nunc huc celerem nunc diuidit illuc
<verg. aen. 8.21> In partisque rapit uarias perque omnia uersat,
<verg. aen. 8.22> Sicut aquae tremulum labris ubi lumen aenis
<verg. aen. 8.23> Sole repercussum aut radiantis imagine lunae
<verg. aen. 8.24> Omnia peruolitat late loca, iamque sub auras
<verg. aen. 8.25_25> Erigitur summique ferit laquearia tecti.
<verg. aen. 8.26> Nox erat et terras animalia fessa per omnis
<verg. aen. 8.27> Alituum pecudumque genus sopor altus habebat,
<verg. aen. 8.28> Cum pater in ripa gelidique sub aetheris axe
<verg. aen. 8.29> Aeneas, tristi turbatus pectora bello,
<verg. aen. 8.30_30> Procubuit seramque dedit per membra quietem.
<verg. aen. 8.31> Huic deus ipse loci fluuio Tiberinus amoeno
<verg. aen. 8.32> Populeas inter senior se attollere frondes
<verg. aen. 8.33> Visus (eum tenuis glauco uelabat amictu
<verg. aen. 8.34> Carbasus, et crinis umbrosa tegebat harundo),
<verg. aen. 8.35_35> Tum sic affari et curas his demere dictis:
<verg. aen. 8.36>"O sate gente deum, Troianam ex hostibus urbem
<verg. aen. 8.37> Qui reuehis nobis aeternaque Pergama seruas,
<verg. aen. 8.38> Exspectate solo Laurenti aruisque Latinis,
<verg. aen. 8.39> Hic tibi certa domus, certi (ne absiste) penates;
<verg. aen. 8.40_40> Neu belli terrere minis; tumor omnis et irae
<verg. aen. 8.41> Concessere deum. *******************************
<verg. aen. 8.42> Iamque tibi, ne uana putes haec fingere somnum,
<verg. aen. 8.43> Litoreis ingens inuenta sub ilicibus sus
<verg. aen. 8.44> Triginta capitum fetus enixa iacebit,
<verg. aen. 8.45_45> Alba, solo recubans, albi circum ubera nati.
<verg. aen. 8.46> Hic locus urbis erit, requies ea certa laborum,
<verg. aen. 8.47> Ex quo ter denis urbem redeuntibus annis
<verg. aen. 8.48> Ascanius clari condet cognominis Albam.
<verg. aen. 8.49> Haud incerta cano(==CA-NO+). nunc qua ratione quod instat
<verg. aen. 8.50_50> Expedias uictor, paucis (aduerte) docebo.
<verg. aen. 8.51> Arcades his oris, genus a Pallante profectum,
<verg. aen. 8.52> Qui regem Euandrum comites, qui signa secuti,
<verg. aen. 8.53> Delegere locum et posuere in montibus urbem
<verg. aen. 8.54> Pallantis proaui de nomine Pallanteum.
<verg. aen. 8.55_55> Hi bellum adsidue ducunt cum gente Latina;
<verg. aen. 8.56> Hos castris adhibe socios et foedera iunge.
<verg. aen. 8.57> Ipse ego te ripis et recto flumine ducam,
<verg. aen. 8.58> Aduersum remis superes subuectus ut amnem.
<verg. aen. 8.59> Surge age, nate dea, primisque cadentibus astris
<verg. aen. 8.60_60> Iunoni fer rite preces, iramque minasque
<verg. aen. 8.61> Supplicibus supera uotis. mihi uictor honorem
<verg. aen. 8.62> Persolues. ego sum pleno quem flumine cernis
<verg. aen. 8.63> Stringentem ripas et pinguia culta secantem,
<verg. aen. 8.64> Caeruleus Thybris, caelo gratissimus amnis.
<verg. aen. 8.65_65> Hic mihi magna domus, celsis caput urbibus exit."
<verg. aen. 8.66> Dixit, deinde lacu fluuius se condidit alto
<verg. aen. 8.67> Ima petens; nox Aenean somnusque reliquit.
<verg. aen. 8.68> Surgit et aetherii spectans orientia solis
<verg. aen. 8.69> Lumina rite cauis undam de flumine palmis
<verg. aen. 8.70_70> Sustinet ac talis effundit ad aethera uoces:
<verg. aen. 8.71>"Nymphae, Laurentes nymphae, genus amnibus undest,
<verg. aen. 8.72> Tuque, o Thybri tuo genitor cum flumine sancto,
<verg. aen. 8.73> Accipite Aenean et tandem arcete periclis.
<verg. aen. 8.74> Quo te cumque lacus miserantem incommoda nostra
<verg. aen. 8.75_75> Fonte tenet, quocumque solo pulcherrimus exis,
<verg. aen. 8.76> Semper honore meo, semper celebrabere donis,
<verg. aen. 8.77> Corniger Hesperidum fluuius regnator aquarum.
<verg. aen. 8.78> Adsis o tantum et propius tua numina firmes."
<verg. aen. 8.79> Sic memorat, geminasque legit de classe biremis
<verg. aen. 8.80_80> Remigioque aptat, socios simul instruit armis.
<verg. aen. 8.81> Ecce autem subitum atque oculis mirabile monstrum,
<verg. aen. 8.82> Candida per siluam cum fetu concolor albo
<verg. aen. 8.83> Procubuit uiridique in litore conspicitur sus:
<verg. aen. 8.84> Quam pius Aeneas tibi enim, tibi, maxima Iuno,
<verg. aen. 8.85_85> Mactat sacra ferens et cum grege sistit ad aram.
<verg. aen. 8.86> Thybris ea fluuium, quam longa est, nocte tumentem
<verg. aen. 8.87> Leniit, et tacita refluens ita substitit unda,
<verg. aen. 8.88> Mitis ut in morem stagni placidaeque paludis
<verg. aen. 8.89> Sterneret aequor aquis, remo ut luctamen abesset.
<verg. aen. 8.90_90> Ergo iter inceptum celerant. rumore secundo
<verg. aen. 8.91> Labitur uncta uadis abies, mirantur et undae,
<verg. aen. 8.92> Miratur nemus insuetum fulgentia longe
<verg. aen. 8.93> Scuta uirum fluuio pictasque innare carinas.
<verg. aen. 8.94> Olli remigio noctemque diemque fatigant
<verg. aen. 8.95_95> Et longos superant flexus, uariisque teguntur
<verg. aen. 8.96> Arboribus, uiridisque secant placido aequore siluas.
<verg. aen. 8.97> Sol medium caeli conscenderat igneus orbem
<verg. aen. 8.98> Cum muros arcemque procul ac rara domorum
<verg. aen. 8.99> Tecta uident, quae nunc Romana potentia caelo
<verg. aen. 8.100_100> Aequauit, tum res inopes Euandrus habebat.
<verg. aen. 8.101> Ocius aduertunt proras urbique propinquant.
<verg. aen. 8.102> Forte die sollemnem illo rex Arcas honorem
<verg. aen. 8.103> Amphitryoniadae magno diuisque ferebat
<verg. aen. 8.104> Ante urbem in luco. Pallas huic filius una,
<verg. aen. 8.105_105> Vna omnes iuuenum primi pauperque senatus
<verg. aen. 8.106> Tura dabant, tepidusque cruor fumabat ad aras.
<verg. aen. 8.107> Vt celsas uidere rates atque inter opacum
<verg. aen. 8.108> Allabi nemus et tacitos incumbere remis,
<verg. aen. 8.109> Terrentur uisu subito cunctique relictis
<verg. aen. 8.110_110> Consurgunt mensis. audax quos rumpere Pallas
<verg. aen. 8.111> Sacra uetat raptoque uolat telo obuius ipse,
<verg. aen. 8.112> Et procul e tumulo: "iuuenes, quae causa subegit
<verg. aen. 8.113> Ignotas temptare uias? quo tenditis?" inquit.
<verg. aen. 8.114>"Qui genus? unde domo? pacemne huc fertis an arma?"
<verg. aen. 8.115_115> Tum pater Aeneas puppi sic fatur ab alta
<verg. aen. 8.116> Paciferaeque manu ramum praetendit oliuae:
<verg. aen. 8.117>"Troiugenas ac tela uides inimica Latinis,
<verg. aen. 8.118> Quos illi bello profugos egere superbo.
<verg. aen. 8.119> Euandrum petimus. ferte haec et dicite lectos
<verg. aen. 8.120_120> Dardaniae uenisse duces socia arma rogantis."
<verg. aen. 8.121> Obstipuit tanto percussus nomine Pallas:
<verg. aen. 8.122>"Egredere o quicumque es," ait "coramque parentem
<verg. aen. 8.123> Alloquere ac nostris succede penatibus hospes."
<verg. aen. 8.124> Excepitque manu dextramque amplexus inhaesit.
<verg. aen. 8.125_125> Progressi subeunt luco fluuiumque relinquunt.
<verg. aen. 8.126> Tum regem Aeneas dictis affatur amicis:
<verg. aen. 8.127>"Optime Graiugenum, cui me Fortuna precari
<verg. aen. 8.128> Et uitta comptos uoluit(==VOLUIT) praetendere ramos,
<verg. aen. 8.129> Non equidem extimui Danaum quod ductor et Arcas
<verg. aen. 8.130_130> Quodque a stirpe fores geminis coniunctus Atridis;
<verg. aen. 8.131> Sed mea me uirtus et sancta oracula diuum
<verg. aen. 8.132> Cognatique patres, tua terris didita fama,
<verg. aen. 8.133> Coniunxere tibi et fatis egere uolentem.
<verg. aen. 8.134> Dardanus, Iliacae primus pater urbis et auctor,
<verg. aen. 8.135_135> Electra, ut Grai perhibent, Atlantide cretus,
<verg. aen. 8.136> Aduehitur Teucros; Electram maximus Atlas
<verg. aen. 8.137> Edidit, aetherios umero qui sustinet orbis.
<verg. aen. 8.138> Vobis Mercurius pater est, quem candida Maia
<verg. aen. 8.139> Cyllenae gelido conceptum uertice fudit;
<verg. aen. 8.140_140> At Maiam, auditis si quicquam credimus, Atlas,
<verg. aen. 8.141> Idem Atlas generat caeli qui sidera tollit.
<verg. aen. 8.142> Sic genus amborum scindit se sanguine ab uno.
<verg. aen. 8.143> His fretus non legatos neque prima per artem
<verg. aen. 8.144> Temptamenta tui pepigi; me, me ipse meumque
<verg. aen. 8.145_145> Obieci caput et supplex ad limina ueni.
<verg. aen. 8.146> Gens eadem, quae te, crudeli Daunia bello
<verg. aen. 8.147> Insequitur; nos si pellant nihil afore credunt
<verg. aen. 8.148> Quin omnem Hesperiam penitus sua sub iuga mittant
<verg. aen. 8.149> Et mare quod supra teneant quodque alluit infra.
<verg. aen. 8.150_150> Accipe daque fidem. sunt nobis fortia bello
<verg. aen. 8.151> Pectora, sunt animi et rebus spectata iuuentus."
<verg. aen. 8.152> Dixerat Aeneas. ille os oculosque loquentis
<verg. aen. 8.153> Iamdudum et totum lustrabat lumine corpus.
<verg. aen. 8.154> Tum sic pauca refert: "ut te, fortissime Teucrum,
<verg. aen. 8.155_155> Accipio agnoscoque libens! ut uerba parentis
<verg. aen. 8.156> Et uocem Anchisae magni uultumque recordor!
<verg. aen. 8.157> Nam memini Hesionae uisentem regna sororis
<verg. aen. 8.158> Laomedontiaden Priamum Salamina petentem
<verg. aen. 8.159> Protinus Arcadiae gelidos inuisere finis.
<verg. aen. 8.160_160> Tum mihi prima genas uestibat flore iuuentas,
<verg. aen. 8.161> Mirabarque duces Teucros, mirabar et ipsum
<verg. aen. 8.162> Laomedontiaden; sed cunctis altior ibat
<verg. aen. 8.163> Anchises. mihi mens iuuenali ardebat amore
<verg. aen. 8.164> Compellare uirum et dextrae coniungere dextram;
<verg. aen. 8.165_165> Accessi et cupidus Phenei sub moenia duxi.
<verg. aen. 8.166> Ille mihi insignem pharetram Lyciasque sagittas
<verg. aen. 8.167> Discedens chlamydemque auro dedit intertextam,
<verg. aen. 8.168> Frenaque bina meus quae nunc habet aurea Pallas.
<verg. aen. 8.169> Ergo et quam petitis iuncta est mihi foedere dextra,
<verg. aen. 8.170_170> Et lux cum primum terris se crastina reddet,
<verg. aen. 8.171> Auxilio laetos dimittam opibusque iuuabo.
<verg. aen. 8.172> Interea sacra haec, quando huc uenistis amici,
<verg. aen. 8.173> Annua, quae differre nefas, celebrate fauentes
<verg. aen. 8.174> Nobiscum, et iam nunc sociorum adsuescite mensis."
<verg. aen. 8.175_175> Haec ubi dicta, dapes iubet et sublata reponi
<verg. aen. 8.176> Pocula gramineoque uiros locat ipse sedili,
<verg. aen. 8.177> Praecipuumque toro et uillosi pelle leonis
<verg. aen. 8.178> Accipit Aenean solioque inuitat acerno.
<verg. aen. 8.179> Tum lecti iuuenes certatim araeque sacerdos
<verg. aen. 8.180_180> Viscera tosta ferunt taurorum, onerantque canistris
<verg. aen. 8.181> Dona laboratae Cereris, Bacchumque ministrant.
<verg. aen. 8.182> Vescitur Aeneas simul et Troiana iuuentus
<verg. aen. 8.183> Perpetui tergo bouis et lustralibus extis.
<verg. aen. 8.184> Postquam exempta fames et amor compressus edendi,
<verg. aen. 8.185_185> Rex Euandrus ait: "non haec sollemnia nobis,
<verg. aen. 8.186> Has ex more dapes, hanc tanti numinis aram
<verg. aen. 8.187> Vana superstitio ueterumque ignara deorum
<verg. aen. 8.188> Imposuit: saeuis, hospes Troiane, periclis
<verg. aen. 8.189> Seruati facimus meritosque nouamus honores.
<verg. aen. 8.190_190> Iam primum saxis suspensam hanc aspice rupem,
<verg. aen. 8.191> Disiectae procul ut moles desertaque montis
<verg. aen. 8.192> Stat domus et scopuli ingentem traxere ruinam.
<verg. aen. 8.193> Hic spelunca fuit uasto summota recessu,
<verg. aen. 8.194> Semihominis Caci facies quam dira tegebat,
<verg. aen. 8.195_195> Solis inaccessam radiis; semperque recenti
<verg. aen. 8.196> Caede tepebat humus, foribusque affixa superbis
<verg. aen. 8.197> Ora uirum tristi pendebant pallida tabo.
<verg. aen. 8.198> Huic monstro Vulcanus erat pater: illius atros
<verg. aen. 8.199> Ore uomens ignis magna se mole ferebat.
<verg. aen. 8.200_200> Attulit et nobis aliquando optantibus aetas
<verg. aen. 8.201> Auxilium aduentumque dei. nam maximus ultor
<verg. aen. 8.202> Tergemini nece Geryonae spoliisque superbus
<verg. aen. 8.203> Alcides aderat taurosque hac uictor agebat
<verg. aen. 8.204> Ingentis, uallemque boues amnemque tenebant.
<verg. aen. 8.205_205> At furiis Caci mens effera, ne quid inausum
<verg. aen. 8.206> Aut intractatum scelerisue doliue fuisset,
<verg. aen. 8.207> Quattuor a stabulis praestanti corpore tauros
<verg. aen. 8.208> Auertit, totidem forma superante iuuencas.
<verg. aen. 8.209> Atque hos, ne qua forent pedibus uestigia rectis,
<verg. aen. 8.210_210> Cauda in speluncam tractos uersisque uiarum
<verg. aen. 8.211> Indiciis raptos saxo occultabat opaco.
<verg. aen. 8.212> Quaerenti nulla ad speluncam signa ferebant.
<verg. aen. 8.213> Interea, cum iam stabulis saturata moueret
<verg. aen. 8.214> Amphitryoniades armenta abitumque pararet,
<verg. aen. 8.215_215> Discessu mugire boues atque omne querelis
<verg. aen. 8.216> Impleri nemus et colles clamore relinqui.
<verg. aen. 8.217> Reddidit una boum uocem uastoque sub antro
<verg. aen. 8.218> Mugiit et Caci spem custodita fefellit.
<verg. aen. 8.219> Hic uero Alcidae furiis exarserat atro
<verg. aen. 8.220_220> Felle dolor, rapit arma manu nodisque grauatum
<verg. aen. 8.221> Robur, et aerii cursu petit ardua montis.
<verg. aen. 8.222> Tum primum nostri Cacum uidere timentem
<verg. aen. 8.223> Turbatumque oculis; fugit ilicet ocior euro
<verg. aen. 8.224> Speluncamque petit, pedibus timor addidit alas.
<verg. aen. 8.225_225> Vt sese inclusit ruptisque immane catenis
<verg. aen. 8.226> Deiecit saxum, ferro quod et arte paterna
<verg. aen. 8.227> Pendebat, fultosque emuniit obice postis,
<verg. aen. 8.228> Ecce furens animis aderat Tirynthius omnemque
<verg. aen. 8.229> Accessum lustrans huc ora ferebat et illuc,
<verg. aen. 8.230_230> Dentibus infrendens. ter totum feruidus ira
<verg. aen. 8.231> Lustrat Auentini montem, ter saxea temptat
<verg. aen. 8.232> Limina nequiquam, ter fessus ualle resedit.
<verg. aen. 8.233> Stabat acuta silex praecisis undique saxis
<verg. aen. 8.234> Speluncae dorso insurgens, altissima uisu,
<verg. aen. 8.235_235> Dirarum nidis domus opportuna uolucrum.
<verg. aen. 8.236> Hanc, ut prona iugo laeuum incumbebat ad amnem,
<verg. aen. 8.237> Dexter in aduersum nitens concussit et imis
<verg. aen. 8.238> Auulsam soluit radicibus, inde repente
<verg. aen. 8.239> Impulit; impulsu quo maximus intonat aether,
<verg. aen. 8.240_240> Dissultant ripae refluitque exterritus amnis.
<verg. aen. 8.241> At specus et Caci detecta apparuit ingens
<verg. aen. 8.242> Regia, et umbrosae penitus patuere cauernae,
<verg. aen. 8.243> Non secus ac si qua penitus ui terra dehiscens
<verg. aen. 8.244> Infernas reseret sedes et regna recludat
<verg. aen. 8.245_245> Pallida, dis inuisa, superque immane barathrum
<verg. aen. 8.246> Cernatur, trepident immisso lumine Manes.
<verg. aen. 8.247> Ergo insperata deprensum luce repente
<verg. aen. 8.248> Inclusumque cauo saxo atque insueta rudentem
<verg. aen. 8.249> Desuper Alcides telis premit, omniaque arma
<verg. aen. 8.250_250> Aduocat et ramis uastisque molaribus instat.
<verg. aen. 8.251> Ille autem, neque enim fuga iam super ulla pericli,
<verg. aen. 8.252> Faucibus ingentem fumum (mirabile dictu)
<verg. aen. 8.253> Euomit inuoluitque domum caligine caeca
<verg. aen. 8.254> Prospectum eripiens oculis, glomeratque sub antro
<verg. aen. 8.255_255> Fumiferam noctem commixtis igne tenebris.
<verg. aen. 8.256> Non tulit Alcides animis, seque ipse per ignem
<verg. aen. 8.257> Praecipiti iecit saltu, qua plurimus undam
<verg. aen. 8.258> Fumus agit nebulaque ingens specus aestuat atra.
<verg. aen. 8.259> Hic Cacum in tenebris incendia uana uomentem
<verg. aen. 8.260_260> Corripit in nodum complexus, et angit inhaerens
<verg. aen. 8.261> Elisos oculos et siccum sanguine guttur.
<verg. aen. 8.262> Panditur extemplo foribus domus atra reuulsis
<verg. aen. 8.263> Abstractaeque boues abiurataeque rapinae
<verg. aen. 8.264> Caelo ostenduntur, pedibusque informe cadauer
<verg. aen. 8.265_265> Protrahitur. nequeunt expleri corda tuendo
<verg. aen. 8.266> Terribilis oculos, uultum uillosaque saetis
<verg. aen. 8.267> Pectora semiferi atque exstinctos faucibus ignis.
<verg. aen. 8.268> Ex illo celebratus honos laetique minores
<verg. aen. 8.269> Seruauere diem, primusque Potitius auctor
<verg. aen. 8.270_270> Et domus Herculei custos Pinaria sacri.
<verg. aen. 8.271> Hanc aram luco statuit, quae maxima semper
<verg. aen. 8.272> Dicetur nobis et erit quae maxima semper.
<verg. aen. 8.273> Quare agite, o iuuenes, tantarum in munere laudum
<verg. aen. 8.274> Cingite fronde comas et pocula porgite dextris,
<verg. aen. 8.275_275> Communemque uocate deum et date uina uolentes."
<verg. aen. 8.276> Dixerat, Herculea bicolor cum populus umbra
<verg. aen. 8.277> Velauitque comas foliisque innexa pependit,
<verg. aen. 8.278> Et sacer impleuit dextram scyphus. ocius omnes
<verg. aen. 8.279> In mensam laeti libant diuosque precantur.
<verg. aen. 8.280_280> Deuexo interea propior fit Vesper Olympo.
<verg. aen. 8.281> Iamque sacerdotes primusque Potitius ibant
<verg. aen. 8.282> Pellibus in morem cincti, flammasque ferebant.
<verg. aen. 8.283> Instaurant epulas et mensae grata secundae
<verg. aen. 8.284> Dona ferunt cumulantque oneratis lancibus aras.
<verg. aen. 8.285_285> Tum Salii ad cantus incensa altaria circum
<verg. aen. 8.286> Populeis adsunt euincti tempora ramis,
<verg. aen. 8.287> Hic iuuenum chorus, ille senum, qui carmine laudes
<verg. aen. 8.288> Herculeas et facta ferunt: ut prima nouercae
<verg. aen. 8.289> Monstra manu geminosque premens eliserit anguis,
<verg. aen. 8.290_290> Vt bello egregias idem disiecerit urbes,
<verg. aen. 8.291> Troiamque Oechaliamque, ut duros mille labores
<verg. aen. 8.292> Rege sub Eurystheo(==E.URYSTHE.O) fatis Iunonis iniquae
<verg. aen. 8.293> Pertulerit. "tu nubigenas, inuicte, bimembris,
<verg. aen. 8.294> Hylaeumque Pholumque, manu, tu Cresia mactas
<verg. aen. 8.295_295> Prodigia et uastum Nemeae sub rupe leonem.
<verg. aen. 8.296> Te Stygii tremuere lacus, te ianitor Orci
<verg. aen. 8.297> Ossa super recubans antro semessa cruento;
<verg. aen. 8.298> Nec te ullae facies, non terruit ipse Typhoeus
<verg. aen. 8.299> Arduus arma tenens; non te rationis egentem
<verg. aen. 8.300_300> Lernaeus turba capitum circumstetit anguis.
<verg. aen. 8.301> Salue, uera Iouis proles, decus addite diuis,
<verg. aen. 8.302> Et nos et tua dexter adi pede sacra secundo."
<verg. aen. 8.303> Talia carminibus celebrant; super omnia Caci
<verg. aen. 8.304> Speluncam adiciunt spirantemque ignibus ipsum.
<verg. aen. 8.305_305> Consonat omne nemus strepitu collesque resultant.
<verg. aen. 8.306> Exim se cuncti diuinis rebus ad urbem
<verg. aen. 8.307> Perfectis referunt. ibat rex obsitus aeuo,
<verg. aen. 8.308> Et comitem Aenean iuxta natumque tenebat
<verg. aen. 8.309> Ingrediens uarioque uiam sermone leuabat.
<verg. aen. 8.310_310> Miratur facilisque oculos fert omnia circum
<verg. aen. 8.311> Aeneas, capiturque locis et singula laetus
<verg. aen. 8.312> Exquiritque auditque uirum monimenta priorum.
<verg. aen. 8.313> Tum rex Euandrus Romanae conditor arcis:
<verg. aen. 8.314>"Haec nemora indigenae Fauni Nymphaeque tenebant
<verg. aen. 8.315_315> Gensque uirum truncis et duro robore nata,
<verg. aen. 8.316> Quis neque mos neque cultus erat, nec iungere tauros
<verg. aen. 8.317> Aut componere opes norant aut parcere parto,
<verg. aen. 8.318> Sed rami atque asper uictu uenatus alebat.
<verg. aen. 8.319> Primus ab aetherio uenit Saturnus Olympo
<verg. aen. 8.320_320> Arma Iouis fugiens et regnis exul ademptis.
<verg. aen. 8.321> Is genus indocile ac dispersum montibus altis
<verg. aen. 8.322> Composuit legesque dedit, Latiumque uocari
<verg. aen. 8.323> Maluit, his quoniam latuisset tutus in oris.
<verg. aen. 8.324> Aurea quae perhibent illo sub rege fuere
<verg. aen. 8.325_325> Saecula: sic placida populos in pace regebat,
<verg. aen. 8.326> Deterior donec paulatim ac decolor aetas
<verg. aen. 8.327> Et belli rabies et amor successit habendi.
<verg. aen. 8.328> Tum manus Ausonia et gentes uenere Sicanae,
<verg. aen. 8.329> Saepius et nomen posuit Saturnia tellus;
<verg. aen. 8.330_330> Tum reges asperque immani corpore Thybris,
<verg. aen. 8.331> A quo post Itali fluuium cognomine Thybrim
<verg. aen. 8.332> Diximus; amisit uerum uetus Albula nomen.
<verg. aen. 8.333> Me pulsum patria pelagique extrema sequentem
<verg. aen. 8.334> Fortuna omnipotens et ineluctabile fatum
<verg. aen. 8.335_335> His posuere locis, matrisque egere tremenda
<verg. aen. 8.336> Carmentis Nymphae monita et deus auctor Apollo."
<verg. aen. 8.337> Vix ea dicta, dehinc progressus monstrat et aram
<verg. aen. 8.338> Et Carmentalem Romani nomine portam
<verg. aen. 8.339> Quam memorant, Nymphae priscum Carmentis honorem,
<verg. aen. 8.340_340> Vatis fatidicae, cecinit quae prima futuros
<verg. aen. 8.341> Aeneadas magnos et nobile Pallanteum.
<verg. aen. 8.342> Hinc lucum ingentem, quem Romulus acer asylum
<verg. aen. 8.343> Rettulit, et gelida monstrat sub rupe Lupercal
<verg. aen. 8.344> Parrhasio dictum Panos de more Lycaei.
<verg. aen. 8.345_345> Nec non et sacri monstrat nemus Argileti
<verg. aen. 8.346> Testaturque locum et letum docet hospitis Argi.
<verg. aen. 8.347> Hinc ad Tarpeiam sedem et Capitolia ducit
<verg. aen. 8.348> Aurea nunc, olim siluestribus horrida dumis.
<verg. aen. 8.349> Iam tum religio pauidos terrebat agrestis
<verg. aen. 8.350_350> Dira loci, iam tum siluam saxumque tremebant.
<verg. aen. 8.351>"Hoc nemus, hunc" inquit "frondoso uertice collem
<verg. aen. 8.352>(Quis deus incertum est) habitat deus; Arcades ipsum
<verg. aen. 8.353> Credunt se uidisse Iouem, cum saepe nigrantem
<verg. aen. 8.354> Aegida concuteret dextra nimbosque cieret.
<verg. aen. 8.355_355> Haec duo praeterea disiectis oppida muris,
<verg. aen. 8.356> Reliquias ueterumque uides monimenta uirorum.
<verg. aen. 8.357> Hanc Ianus pater, hanc Saturnus condidit arcem;
<verg. aen. 8.358> Ianiculum huic, illi fuerat Saturnia nomen."
<verg. aen. 8.359> Talibus inter se dictis ad tecta subibant
<verg. aen. 8.360_360> Pauperis Euandri, passimque armenta uidebant
<verg. aen. 8.361> Romanoque foro et lautis mugire Carinis.
<verg. aen. 8.362> Vt uentum ad sedes, "haec" inquit "limina uictor
<verg. aen. 8.363> Alcides subiit, haec illum regia cepit.
<verg. aen. 8.364> Aude, hospes, contemnere opes et te quoque dignum
<verg. aen. 8.365_365> Finge deo, rebusque ueni non asper egenis."
<verg. aen. 8.366> Dixit, et angusti subter fastigia tecti
<verg. aen. 8.367> Ingentem Aenean duxit stratisque locauit
<verg. aen. 8.368> Effultum foliis et pelle Libystidis ursae:
<verg. aen. 8.369> Nox ruit et fuscis tellurem amplectitur alis.
<verg. aen. 8.370_370> At Venus haud animo nequiquam exterrita mater
<verg. aen. 8.371> Laurentumque minis et duro mota tumultu
<verg. aen. 8.372> Vulcanum alloquitur, thalamoque haec coniugis aureo
<verg. aen. 8.373> Incipit et dictis diuinum aspirat amorem:
<verg. aen. 8.374>"Dum bello Argolici uastabant Pergama reges
<verg. aen. 8.375_375> Debita casurasque inimicis ignibus arces,
<verg. aen. 8.376> Non ullum auxilium miseris, non arma rogaui
<verg. aen. 8.377> Artis opisque tuae, nec te, carissime coniunx,
<verg. aen. 8.378> Incassumue tuos uolui(==VOLUI) exercere labores,
<verg. aen. 8.379> Quamuis et Priami deberem plurima natis,
<verg. aen. 8.380_380> Et durum Aeneae fleuissem saepe laborem.
<verg. aen. 8.381> Nunc Iouis imperiis Rutulorum constitit oris:
<verg. aen. 8.382> Ergo eadem supplex uenio et sanctum mihi numen
<verg. aen. 8.383> Arma rogo, genetrix nato. te filia Nerei,
<verg. aen. 8.384> Te potuit lacrimis Tithonia flectere coniunx.
<verg. aen. 8.385_385> Aspice qui coeant populi, quae moenia clausis
<verg. aen. 8.386> Ferrum acuant portis in me excidiumque meorum."
<verg. aen. 8.387> Dixerat et niueis hinc atque hinc diua lacertis
<verg. aen. 8.388> Cunctantem amplexu molli fouet. ille repente
<verg. aen. 8.389> Accepit solitam flammam, notusque medullas
<verg. aen. 8.390_390> Intrauit calor et labefacta per ossa cucurrit,
<verg. aen. 8.391> Non secus atque olim tonitru cum rupta corusco
<verg. aen. 8.392> Ignea rima micans percurrit lumine nimbos.
<verg. aen. 8.393> Sensit laeta dolis et formae conscia coniunx.
<verg. aen. 8.394> Tum pater aeterno fatur deuinctus amore:
<verg. aen. 8.395_395>"Quid causas petis ex alto? fiducia cessit
<verg. aen. 8.396> Quo tibi, diua, mei? similis si cura fuisset,
<verg. aen. 8.397> Tum quoque fas nobis Teucros armare fuisset;
<verg. aen. 8.398> Nec pater omnipotens Troiam nec fata uetabant
<verg. aen. 8.399> Stare decemque alios Priamum superesse per annos.
<verg. aen. 8.400_400> Et nunc, si bellare paras atque haec tibi mens est,
<verg. aen. 8.401> Quidquid in arte mea possum promittere curae,
<verg. aen. 8.402> Quod fieri ferro liquidoue potest electro,
<verg. aen. 8.403> Quantum ignes animaeque ualent, absiste precando
<verg. aen. 8.404> Viribus indubitare tuis." ea uerba locutus
<verg. aen. 8.405_405> Optatos dedit amplexus placidumque petiuit
<verg. aen. 8.406> Coniugis infusus gremio per membra soporem.
<verg. aen. 8.407> Inde ubi prima quies medio iam noctis abactae
<verg. aen. 8.408> Curriculo expulerat somnum, cum femina primum,
<verg. aen. 8.409> Cui tolerare colo uitam tenuique Minerua
<verg. aen. 8.410_410> Impositum, cinerem et sopitos suscitat ignis
<verg. aen. 8.411> Noctem addens operi, famulasque ad lumina longo
<verg. aen. 8.412> Exercet penso, castum ut seruare cubile
<verg. aen. 8.413> Coniugis et possit paruos educere natos:
<verg. aen. 8.414> Haud secus ignipotens nec tempore segnior illo
<verg. aen. 8.415_415> Mollibus e stratis opera ad fabrilia surgit.
<verg. aen. 8.416> Insula Sicanium iuxta latus Aeoliamque
<verg. aen. 8.417> Erigitur Liparen fumantibus ardua saxis,
<verg. aen. 8.418> Quam subter specus et Cyclopum exesa caminis
<verg. aen. 8.419> Antra Aetnaea tonant, ualidique incudibus ictus
<verg. aen. 8.420_420> Auditi referunt gemitus, striduntque cauernis
<verg. aen. 8.421> Stricturae Chalybum et fornacibus ignis anhelat,
<verg. aen. 8.422> Vulcani domus et Vulcania nomine tellus.
<verg. aen. 8.423> Hoc tunc ignipotens caelo descendit ab alto.
<verg. aen. 8.424> Ferrum exercebant uasto Cyclopes in antro,
<verg. aen. 8.425_425> Brontesque Steropesque et nudus membra Pyracmon.
<verg. aen. 8.426> His informatum manibus iam parte polita
<verg. aen. 8.427> Fulmen erat, toto genitor quae plurima caelo
<verg. aen. 8.428> Deicit in terras, pars imperfecta manebat.
<verg. aen. 8.429> Tris imbris torti radios, tris nubis aquosae
<verg. aen. 8.430_430> Addiderant, rutili tris ignis et alitis Austri.
<verg. aen. 8.431> Fulgores nunc terrificos sonitumque metumque
<verg. aen. 8.432> Miscebant operi flammisque sequacibus iras.
<verg. aen. 8.433> Parte alia Marti currumque rotasque uolucris
<verg. aen. 8.434> Instabant, quibus ille uiros, quibus excitat urbes;
<verg. aen. 8.435_435> Aegidaque horriferam, turbatae Palladis arma,
<verg. aen. 8.436> Certatim squamis serpentum auroque polibant
<verg. aen. 8.437> Conexosque anguis ipsamque in pectore diuae
<verg. aen. 8.438> Gorgona desecto uertentem lumina collo.
<verg. aen. 8.439>"Tollite cuncta" inquit "coeptosque auferte labores,
<verg. aen. 8.440_440> Aetnaei Cyclopes, et huc aduertite mentem:
<verg. aen. 8.441> Arma acri facienda uiro. nunc uiribus usus,
<verg. aen. 8.442> Nunc manibus rapidis, omni nunc arte magistra.
<verg. aen. 8.443> Praecipitate moras." nec plura effatus, at illi
<verg. aen. 8.444> Ocius incubuere omnes pariterque laborem
<verg. aen. 8.445_445> Sortiti. fluit aes riuis aurique metallum
<verg. aen. 8.446> Vulnificusque chalybs uasta fornace liquescit.
<verg. aen. 8.447> Ingentem clipeum informant, unum omnia contra
<verg. aen. 8.448> Tela Latinorum, septenosque orbibus orbis
<verg. aen. 8.449> Impediunt. alii uentosis follibus auras
<verg. aen. 8.450_450> Accipiunt redduntque, alii stridentia tingunt
<verg. aen. 8.451> Aera lacu. gemit impositis incudibus antrum.
<verg. aen. 8.452> Illi inter sese multa ui bracchia tollunt
<verg. aen. 8.453> In numerum uersantque tenaci forcipe massam.
<verg. aen. 8.454> Haec pater Aeoliis properat dum Lemnius oris,
<verg. aen. 8.455_455> Euandrum ex humili tecto lux suscitat alma
<verg. aen. 8.456> Et matutini uolucrum sub culmine cantus.
<verg. aen. 8.457> Consurgit senior tunicaque inducitur artus
<verg. aen. 8.458> Et Tyrrhena pedum circumdat uincula plantis.
<verg. aen. 8.459> Tum lateri atque umeris Tegeaeum subligat ensem
<verg. aen. 8.460_460> Demissa ab laeua pantherae terga retorquens.
<verg. aen. 8.461> Nec non et gemini custodes limine ab alto
<verg. aen. 8.462> Praecedunt gressumque canes comitantur erilem.
<verg. aen. 8.463> Hospitis Aeneae sedem et secreta petebat
<verg. aen. 8.464> Sermonum memor et promissi muneris heros.
<verg. aen. 8.465_465> Nec minus Aeneas se matutinus agebat.
<verg. aen. 8.466> Filius huic Pallas, illi comes ibat Achates.
<verg. aen. 8.467> Congressi iungunt dextras mediisque residunt
<verg. aen. 8.468> Aedibus et licito tandem sermone fruuntur.
<verg. aen. 8.469> Rex prior haec: ***************************
<verg. aen. 8.470_470>"Maxime Teucrorum ductor, quo sospite numquam
<verg. aen. 8.471> Res equidem Troiae uictas aut regna fatebor,
<verg. aen. 8.472> Nobis ad belli auxilium pro nomine tanto
<verg. aen. 8.473> Exiguae uires; hinc Tusco claudimur amni,
<verg. aen. 8.474> Hinc Rutulus premit et murum circumsonat armis.
<verg. aen. 8.475_475> Sed tibi ego ingentis populos opulentaque regnis
<verg. aen. 8.476> Iungere castra paro, quam fors inopina salutem
<verg. aen. 8.477> Ostentat. fatis huc te poscentibus affers.
<verg. aen. 8.478> Haud procul hinc saxo incolitur fundata uetusto
<verg. aen. 8.479> Vrbis Agyllinae sedes, ubi Lydia quondam
<verg. aen. 8.480_480> Gens, bello praeclara, iugis insedit Etruscis.
<verg. aen. 8.481> Hanc multos florentem annos rex deinde superbo
<verg. aen. 8.482> Imperio et saeuis tenuit Mezentius armis.
<verg. aen. 8.483> Quid memorem infandas caedes, quid facta tyranni
<verg. aen. 8.484> Effera? di capiti ipsius generique reseruent!
<verg. aen. 8.485_485> Mortua quin etiam iungebat corpora uiuis
<verg. aen. 8.486> Componens manibusque manus atque oribus ora,
<verg. aen. 8.487> Tormenti genus, et sanie taboque fluentis
<verg. aen. 8.488> Complexu in misero longa sic morte necabat.
<verg. aen. 8.489> At fessi tandem ciues infanda furentem
<verg. aen. 8.490_490> Armati circumsistunt ipsumque domumque,
<verg. aen. 8.491> Obtruncant socios, ignem ad fastigia iactant.
<verg. aen. 8.492> Ille inter caedem Rutulorum elapsus in agros
<verg. aen. 8.493> Confugere et Turni defendier hospitis armis.
<verg. aen. 8.494> Ergo omnis furiis surrexit Etruria iustis,
<verg. aen. 8.495_495> Regem ad supplicium praesenti Marte reposcunt.
<verg. aen. 8.496> His ego te, Aenea, ductorem milibus addam.
<verg. aen. 8.497> Toto namque fremunt condensae litore puppes
<verg. aen. 8.498> Signaque ferre iubent, retinet longaeuus haruspex
<verg. aen. 8.499> Fata canens: "o Maeoniae delecta iuuentus,
<verg. aen. 8.500_500> Flos ueterum uirtusque uirum, quos iustus in hostem
<verg. aen. 8.501> Fert dolor et merita accendit Mezentius ira,
<verg. aen. 8.502> Nulli fas Italo tantam subiungere gentem:
<verg. aen. 8.503> Externos optate duces." tum Etrusca resedit
<verg. aen. 8.504> Hoc acies campo monitis exterrita diuum.
<verg. aen. 8.505_505> Ipse oratores ad me regnique coronam
<verg. aen. 8.506> Cum sceptro misit mandatque insignia Tarchon,
<verg. aen. 8.507> Succedam castris Tyrrhenaque regna capessam.
<verg. aen. 8.508> Sed mihi tarda gelu saeclisque effeta senectus
<verg. aen. 8.509> Inuidet imperium seraeque ad fortia uires.
<verg. aen. 8.510_510> Natum exhortarer, ni mixtus matre Sabella
<verg. aen. 8.511> Hinc partem patriae traheret. tu, cuius et annis
<verg. aen. 8.512> Et generi fatum indulget, quem numina poscunt,
<verg. aen. 8.513> Ingredere, o Teucrum atque Italum fortissime ductor.
<verg. aen. 8.514> Hunc tibi praeterea, spes et solacia nostri,
<verg. aen. 8.515_515> Pallanta adiungam; sub te tolerare magistro
<verg. aen. 8.516> Militiam et graue Martis opus, tua cernere facta
<verg. aen. 8.517> Assuescat, primis et te miretur ab annis.
<verg. aen. 8.518> Arcadas huic equites bis centum, robora pubis
<verg. aen. 8.519> Lecta dabo, totidemque suo tibi munere Pallas."
<verg. aen. 8.520_520> Vix ea fatus erat, defixique ora tenebant
<verg. aen. 8.521> Aeneas Anchisiades et fidus Achates,
<verg. aen. 8.522> Multaque dura suo tristi cum corde putabant,
<verg. aen. 8.523> Ni signum caelo Cytherea dedisset aperto.
<verg. aen. 8.524> Namque improuiso uibratus ab aethere fulgor
<verg. aen. 8.525_525> Cum sonitu uenit et ruere omnia uisa repente,
<verg. aen. 8.526> Tyrrhenusque tubae mugire per aethera clangor.
<verg. aen. 8.527> Suspiciunt, iterum atque iterum fragor increpat ingens.
<verg. aen. 8.528> Arma inter nubem caeli in regione serena
<verg. aen. 8.529> Per sudum rutilare uident et pulsa tonare.
<verg. aen. 8.530_530> Obstipuere animis alii, sed Troius heros
<verg. aen. 8.531> Agnouit sonitum et diuae promissa parentis.
<verg. aen. 8.532> Tum memorat: "ne uero, hospes, ne quaere profecto
<verg. aen. 8.533> Quem casum portenta ferant: ego poscor. Olympo
<verg. aen. 8.534> Hoc signum cecinit missuram diua creatrix,
<verg. aen. 8.535_535> Si bellum ingrueret, Vulcaniaque arma per auras
<verg. aen. 8.536> Laturam auxilio. ****************************
<verg. aen. 8.537> Heu quantae miseris caedes Laurentibus instant!
<verg. aen. 8.538> Quas poenas mihi, Turne, dabis! quam multa sub undas
<verg. aen. 8.539> Scuta uirum galeasque et fortia corpora uolues,
<verg. aen. 8.540_540> Thybri pater! poscant acies et foedera rumpant."
<verg. aen. 8.541> Haec ubi dicta dedit, solio se tollit ab alto
<verg. aen. 8.542> Et primum Herculeis sopitas ignibus aras
<verg. aen. 8.543> Excitat, hesternumque larem paruosque penatis
<verg. aen. 8.544> Laetus adit; mactat lectas de more bidentis
<verg. aen. 8.545_545> Euandrus pariter, pariter Troiana iuuentus.
<verg. aen. 8.546> Post hinc ad nauis graditur sociosque reuisit,
<verg. aen. 8.547> Quorum de numero qui sese in bella sequantur
<verg. aen. 8.548> Praestantis uirtute legit; pars cetera prona
<verg. aen. 8.549> Fertur aqua segnisque secundo defluit amni,
<verg. aen. 8.550_550> Nuntia uentura Ascanio rerumque patrisque.
<verg. aen. 8.551> Dantur equi Teucris Tyrrhena petentibus arua;
<verg. aen. 8.552> Ducunt exsortem Aeneae, quem fulua leonis
<verg. aen. 8.553> Pellis obit totum praefulgens unguibus aureis.
<verg. aen. 8.554> Fama uolat paruam subito uulgata per urbem
<verg. aen. 8.555_555> Ocius ire equites Tyrrheni ad litora regis.
<verg. aen. 8.556> Vota metu duplicant matres, propiusque periclo
<verg. aen. 8.557> It timor et maior Martis iam apparet imago.
<verg. aen. 8.558> Tum pater Euandrus dextram complexus euntis
<verg. aen. 8.559> Haeret inexpletus lacrimans ac talia fatur:
<verg. aen. 8.560_560>"O mihi praeteritos referat si Iuppiter annos,
<verg. aen. 8.561> Qualis eram cum primam aciem Praeneste sub ipsa
<verg. aen. 8.562> Straui scutorumque incendi uictor aceruos
<verg. aen. 8.563> Et regem hac Erulum dextra sub Tartara misi,
<verg. aen. 8.564> Nascenti cui tris animas Feronia mater
<verg. aen. 8.565_565>(Horrendum dictu) dederat, terna arma mouenda
<verg. aen. 8.566>(Ter leto sternendus erat; cui tum tamen omnis
<verg. aen. 8.567> Abstulit haec animas dextra et totidem exuit armis):
<verg. aen. 8.568> Non ego nunc dulci amplexu diuellerer usquam,
<verg. aen. 8.569> Nate, tuo, neque finitimo Mezentius umquam
<verg. aen. 8.570_570> Huic capiti insultans tot ferro saeua dedisset
<verg. aen. 8.571> Funera, tam multis uiduasset ciuibus urbem.
<verg. aen. 8.572> At uos, o superi, et diuum tu maxime rector
<verg. aen. 8.573> Iuppiter, Arcadii, quaeso, miserescite regis
<verg. aen. 8.574> Et patrias audite preces: si numina uestra
<verg. aen. 8.575_575> Incolumem Pallanta mihi, si fata reseruant,
<verg. aen. 8.576> Si uisurus eum uiuo et uenturus in unum:
<verg. aen. 8.577> Vitam oro, patior quemuis durare laborem.
<verg. aen. 8.578> Sin aliquem infandum casum, Fortuna, minaris,
<verg. aen. 8.579> Nunc, nunc o liceat crudelem abrumpere uitam,
<verg. aen. 8.580_580> Dum curae ambiguae, dum spes incerta futuri,
<verg. aen. 8.581> Dum te, care puer, mea sola et sera uoluptas,
<verg. aen. 8.582> Complexu teneo, grauior neu nuntius auris
<verg. aen. 8.583> Vulneret." haec genitor digressu dicta supremo
<verg. aen. 8.584> Fundebat: famuli collapsum in tecta ferebant.
<verg. aen. 8.585_585> Iamque adeo exierat portis equitatus apertis
<verg. aen. 8.586> Aeneas inter primos et fidus Achates,
<verg. aen. 8.587> Inde alii Troiae proceres, ipse agmine Pallas
<verg. aen. 8.588> In medio chlamyde et pictis conspectus in armis,
<verg. aen. 8.589> Qualis ubi Oceani perfusus Lucifer unda,
<verg. aen. 8.590_590> Quem Venus ante alios astrorum diligit ignis,
<verg. aen. 8.591> Extulit os sacrum caelo tenebrasque resoluit.
<verg. aen. 8.592> Stant pauidae in muris matres oculisque sequuntur
<verg. aen. 8.593> Pulueream nubem et fulgentis aere cateruas.
<verg. aen. 8.594> Olli per dumos, qua proxima meta uiarum,
<verg. aen. 8.595_595> Armati tendunt; it clamor, et agmine facto
<verg. aen. 8.596> Quadripedante putrem sonitu quatit ungula campum.
<verg. aen. 8.597> Est ingens gelidum lucus prope Caeritis amnem,
<verg. aen. 8.598> Religione patrum late sacer; undique colles
<verg. aen. 8.599> Inclusere caui et nigra nemus abiete cingunt.
<verg. aen. 8.600_600> Siluano fama est ueteres sacrasse Pelasgos,
<verg. aen. 8.601> Aruorum pecorisque deo, lucumque diemque,
<verg. aen. 8.602> Qui primi finis aliquando habuere Latinos.
<verg. aen. 8.603> Haud procul hinc Tarcho et Tyrrheni tuta tenebant
<verg. aen. 8.604> Castra locis, celsoque omnis de colle uideri
<verg. aen. 8.605_605> Iam poterat legio et latis tendebat in aruis.
<verg. aen. 8.606> Huc pater Aeneas et bello lecta iuuentus
<verg. aen. 8.607> Succedunt, fessique et equos et corpora curant.
<verg. aen. 8.608> At Venus aetherios inter dea candida nimbos
<verg. aen. 8.609> Dona ferens aderat; natumque in ualle reducta
<verg. aen. 8.610_610> Vt procul egelido secretum flumine uidit,
<verg. aen. 8.611> Talibus affata est dictis seque obtulit ultro:
<verg. aen. 8.612>"En perfecta mei promissa coniugis arte
<verg. aen. 8.613> Munera: ne mox aut Laurentis, nate, superbos
<verg. aen. 8.614> Aut acrem dubites in proelia poscere Turnum."
<verg. aen. 8.615_615> Dixit, et amplexus nati Cytherea petiuit,
<verg. aen. 8.616> Arma sub aduersa posuit radiantia quercu.
<verg. aen. 8.617> Ille deae donis et tanto laetus honore
<verg. aen. 8.618> Expleri nequit atque oculos per singula uoluit(==VOLVIT),
<verg. aen. 8.619> Miraturque interque manus et bracchia uersat
<verg. aen. 8.620_620> Terribilem cristis galeam flammasque minantem,
<verg. aen. 8.621> Fatiferumque ensem, loricam ex aere rigentem,
<verg. aen. 8.622> Sanguineam, ingentem, qualis cum caerula nubes
<verg. aen. 8.623> Solis inardescit radiis longeque refulget;
<verg. aen. 8.624> Tum leuis ocreas electro auroque recocto,
<verg. aen. 8.625_625> Hastamque et clipei non enarrabile textum.
<verg. aen. 8.626> Illic res Italas Romanorumque triumphos
<verg. aen. 8.627> Haud uatum ignarus uenturique inscius aeui
<verg. aen. 8.628> Fecerat ignipotens, illic genus omne futurae
<verg. aen. 8.629> Stirpis ab Ascanio pugnataque in ordine bella.
<verg. aen. 8.630_630> Fecerat et uiridi fetam Mauortis in antro
<verg. aen. 8.631> Procubuisse lupam, geminos huic ubera circum
<verg. aen. 8.632> Ludere pendentis pueros et lambere matrem
<verg. aen. 8.633> Impauidos, illam tereti ceruice reflexam
<verg. aen. 8.634> Mulcere alternos et corpora fingere lingua.
<verg. aen. 8.635_635> Nec procul hinc Romam et raptas sine more Sabinas
<verg. aen. 8.636> Consessu caueae, magnis Circensibus actis,
<verg. aen. 8.637> Addiderat, subitoque nouum consurgere bellum
<verg. aen. 8.638> Romulidis Tatioque seni Curibusque seueris.
<verg. aen. 8.639> Post idem inter se posito certamine reges
<verg. aen. 8.640_640> Armati Iouis ante aram paterasque tenentes
<verg. aen. 8.641> Stabant et caesa iungebant foedera porca.
<verg. aen. 8.642> Haud procul inde citae Mettum in diuersa quadrigae
<verg. aen. 8.643> Distulerant (at tu dictis, Albane, maneres!),
<verg. aen. 8.644> Raptabatque uiri mendacis uiscera Tullus
<verg. aen. 8.645_645> Per siluam, et sparsi rorabant sanguine uepres.
<verg. aen. 8.646> Nec non Tarquinium eiectum Porsenna iubebat
<verg. aen. 8.647> Accipere ingentique urbem obsidione premebat:
<verg. aen. 8.648> Aeneadae in ferrum pro libertate ruebant.
<verg. aen. 8.649> Illum indignanti similem similemque minanti
<verg. aen. 8.650_650> Aspiceres, pontem auderet quia uellere Cocles
<verg. aen. 8.651> Et fluuium uinclis innaret Cloelia ruptis.
<verg. aen. 8.652> In summo custos Tarpeiae Manlius arcis
<verg. aen. 8.653> Stabat pro templo et Capitolia celsa tenebat,
<verg. aen. 8.654> Romuleoque recens horrebat regia culmo.
<verg. aen. 8.655_655> Atque hic auratis uolitans argenteus anser
<verg. aen. 8.656> Porticibus Gallos in limine adesse canebat;
<verg. aen. 8.657> Galli per dumos aderant arcemque tenebant
<verg. aen. 8.658> Defensi tenebris et dono noctis opacae:
<verg. aen. 8.659> Aurea caesaries ollis atque aurea uestis,
<verg. aen. 8.660_660> Virgatis lucent sagulis, tum lactea colla
<verg. aen. 8.661> Auro innectuntur, duo quisque Alpina coruscant
<verg. aen. 8.662> Gaesa manu, scutis protecti corpora longis.
<verg. aen. 8.663> Hic exsultantis Salios nudosque Lupercos
<verg. aen. 8.664> Lanigerosque apices et lapsa ancilia caelo
<verg. aen. 8.665_665> Extuderat, castae ducebant sacra per urbem
<verg. aen. 8.666> Pilentis matres in mollibus. hinc procul addit
<verg. aen. 8.667> Tartareas etiam sedes, alta ostia Ditis,
<verg. aen. 8.668> Et scelerum poenas, et te, Catilina, minaci
<verg. aen. 8.669> Pendentem scopulo Furiarumque ora trementem,
<verg. aen. 8.670_670> Secretosque pios, his dantem iura Catonem.
<verg. aen. 8.671> Haec inter tumidi late maris ibat imago
<verg. aen. 8.672> Aurea, sed fluctu spumabat caerula cano,
<verg. aen. 8.673> Et circum argento clari delphines in orbem
<verg. aen. 8.674> Aequora uerrebant caudis aestumque secabant.
<verg. aen. 8.675_675> In medio classis aeratas, Actia bella,
<verg. aen. 8.676> Cernere erat, totumque instructo Marte uideres
<verg. aen. 8.677> Feruere Leucaten auroque effulgere fluctus.
<verg. aen. 8.678> Hinc Augustus agens Italos in proelia Caesar
<verg. aen. 8.679> Cum patribus populoque, penatibus et magnis dis,
<verg. aen. 8.680_680> Stans celsa in puppi, geminas cui tempora flammas
<verg. aen. 8.681> Laeta uomunt patriumque aperitur uertice sidus.
<verg. aen. 8.682> Parte alia uentis et dis Agrippa secundis
<verg. aen. 8.683> Arduus agmen agens: cui, belli insigne superbum,
<verg. aen. 8.684> Tempora nauali fulgent rostrata corona.
<verg. aen. 8.685_685> Hinc ope barbarica uariisque Antonius armis,
<verg. aen. 8.686> Victor ab Aurorae populis et litore rubro,
<verg. aen. 8.687> Aegyptum uirisque Orientis et ultima secum
<verg. aen. 8.688> Bactra uehit, sequiturque (nefas) Aegyptia coniunx.
<verg. aen. 8.689> Vna omnes ruere ac totum spumare reductis
<verg. aen. 8.690_690> Conuulsum remis rostrisque tridentibus aequor.
<verg. aen. 8.691> Alta petunt; pelago credas innare reuulsas
<verg. aen. 8.692> Cycladas aut montis concurrere montibus altos,
<verg. aen. 8.693> Tanta mole uiri turritis puppibus instant.
<verg. aen. 8.694> Stuppea flamma manu telisque uolatile ferrum
<verg. aen. 8.695_695> Spargitur, arua noua Neptunia caede rubescunt.
<verg. aen. 8.696> Regina in mediis patrio uocat agmina sistro,
<verg. aen. 8.697> Necdum etiam geminos a tergo respicit anguis.
<verg. aen. 8.698> Omnigenumque deum monstra et latrator Anubis
<verg. aen. 8.699> Contra Neptunum et Venerem contraque Mineruam
<verg. aen. 8.700_700> Tela tenent. saeuit medio in certamine Mauors
<verg. aen. 8.701> Caelatus ferro, tristesque ex aethere Dirae,
<verg. aen. 8.702> Et scissa gaudens uadit Discordia palla,
<verg. aen. 8.703> Quam cum sanguineo sequitur Bellona flagello.
<verg. aen. 8.704> Actius haec cernens arcum intendebat Apollo
<verg. aen. 8.705_705> Desuper: omnis eo terrore Aegyptos et Indi,
<verg. aen. 8.706> Omnis Arabs, omnes uertebant terga Sabaei.
<verg. aen. 8.707> Ipsa uidebatur uentis regina uocatis
<verg. aen. 8.708> Vela dare et laxos iam iamque immittere funis.
<verg. aen. 8.709> Illam inter caedes pallentem morte futura
<verg. aen. 8.710_710> Fecerat ignipotens undis et Iapyge ferri,
<verg. aen. 8.711> Contra autem magno maerentem corpore Nilum
<verg. aen. 8.712> Pandentemque sinus et tota ueste uocantem
<verg. aen. 8.713> Caeruleum in gremium latebrosaque flumina uictos.
<verg. aen. 8.714> At Caesar, triplici inuectus Romana triumpho
<verg. aen. 8.715_715> Moenia, dis Italis uotum immortale sacrabat,
<verg. aen. 8.716> Maxima ter centum totam delubra per urbem.
<verg. aen. 8.717> Laetitia ludisque uiae plausuque fremebant;
<verg. aen. 8.718> Omnibus in templis matrum chorus, omnibus arae;
<verg. aen. 8.719> Ante aras terram caesi strauere iuuenci.
<verg. aen. 8.720_720> Ipse sedens niueo candentis limine Phoebi
<verg. aen. 8.721> Dona recognoscit populorum aptatque superbis
<verg. aen. 8.722> Postibus; incedunt uictae longo ordine gentes,
<verg. aen. 8.723> Quam uariae linguis, habitu tam uestis et armis.
<verg. aen. 8.724> Hic Nomadum genus et discinctos Mulciber Afros,
<verg. aen. 8.725_725> Hic Lelegas Carasque sagittiferosque Gelonos
<verg. aen. 8.726> Finxerat; Euphrates ibat iam mollior undis,
<verg. aen. 8.727> Extremique hominum Morini, Rhenusque bicornis,
<verg. aen. 8.728> Indomitique Dahae, et pontem indignatus Araxes.
<verg. aen. 8.729> Talia per clipeum Vulcani, dona parentis,
<verg. aen. 8.730_730> Miratur rerumque ignarus imagine gaudet
<verg. aen. 8.731> Attollens umero famamque et fata nepotum.
<verg. aen. 9.1> Atque ea diuersa penitus dum parte geruntur,
<verg. aen. 9.2> Irim de caelo misit Saturnia Iuno
<verg. aen. 9.3> Audacem ad Turnum. luco tum forte parentis
<verg. aen. 9.4> Pilumni Turnus sacrata ualle sedebat.
<verg. aen. 9.5_5> Ad quem sic roseo Thaumantias ore locutast:
<verg. aen. 9.6>"Turne, quod optanti diuum promittere nemo
<verg. aen. 9.7> Auderet, uoluenda dies en attulit ultro.
<verg. aen. 9.8> Aeneas urbe et sociis et classe relicta
<verg. aen. 9.9> Sceptra Palatini sedemque petit(==PE-TI+T) Euandri.
<verg. aen. 9.10_10> Nec satis: extremas Corythi penetrauit ad urbes
<verg. aen. 9.11> Lydorumque manum, collectos armat agrestis.
<verg. aen. 9.12> Quid dubitas? nunc tempus equos, nunc poscere currus.
<verg. aen. 9.13> Rumpe moras omnis et turbata arripe castra."
<verg. aen. 9.14> Dixit, et in caelum paribus se sustulit alis
<verg. aen. 9.15_15> Ingentemque fuga secuit sub nubibus arcum.
<verg. aen. 9.16> Agnouit iuuenis duplicisque ad sidera palmas
<verg. aen. 9.17> Sustulit ac tali fugientem est uoce secutus:
<verg. aen. 9.18>"Iri, decus caeli, quis te mihi nubibus actam
<verg. aen. 9.19> Detulit in terras? unde haec tam clara repente
<verg. aen. 9.20_20> Tempestas? medium uideo discedere caelum
<verg. aen. 9.21> Palantisque polo stellas. sequor omina tanta,
<verg. aen. 9.22> Quisquis in arma uocas." et sic effatus ad undam
<verg. aen. 9.23> Processit summoque hausit de gurgite lymphas
<verg. aen. 9.24> Multa deos orans, onerauitque aethera uotis.
<verg. aen. 9.25_25> Iamque omnis campis exercitus ibat apertis
<verg. aen. 9.26> Diues equum, diues pictai uestis et auri;
<verg. aen. 9.27> Messapus primas acies, postrema coercent
<verg. aen. 9.28> Tyrrhidae iuuenes, medio dux agmine Turnus,
<verg. aen. 9.29> Vertitur arma tenens et toto uertice suprast.
<verg. aen. 9.30_30> Ceu septem surgens sedatis amnibus altus
<verg. aen. 9.31> Per tacitum Ganges aut pingui flumine Nilus
<verg. aen. 9.32> Cum refluit campis et iam se condidit alueo.
<verg. aen. 9.33> Hic subitam nigro glomerari puluere nubem
<verg. aen. 9.34> Prospiciunt Teucri ac tenebras insurgere campis.
<verg. aen. 9.35_35> Primus ab aduersa conclamat mole Caicus:
<verg. aen. 9.36>"Quis globus, o ciues, caligine uoluitur atra?
<verg. aen. 9.37> Ferte citi ferrum, date tela, ascendite muros,
<verg. aen. 9.38> Hostis adest, heia!" ingenti clamore per omnis
<verg. aen. 9.39> Condunt se Teucri portas et moenia complent.
<verg. aen. 9.40_40> Namque ita discedens praeceperat optimus armis
<verg. aen. 9.41> Aeneas: si qua interea fortuna fuisset,
<verg. aen. 9.42> Neu struere auderent aciem neu credere campo;
<verg. aen. 9.43> Castra modo et tutos seruarent aggere muros.
<verg. aen. 9.44> Ergo etsi conferre manum pudor iraque monstrat,
<verg. aen. 9.45_45> Obiciunt portas tamen et praecepta facessunt,
<verg. aen. 9.46> Armatique cauis exspectant turribus hostem.
<verg. aen. 9.47> Turnus, ut ante uolans tardum praecesserat agmen
<verg. aen. 9.48> Viginti lectis equitum comitatus et urbi
<verg. aen. 9.49> Improuisus adest (maculis quem Thracius albis
<verg. aen. 9.50_50> Portat equus cristaque tegit galea aurea rubra),
<verg. aen. 9.51>"Ecquis erit, mecum, iuuenes, qui primus in hostem?
<verg. aen. 9.52> En," ait et iaculum attorquens emittit in auras,
<verg. aen. 9.53> Principium pugnae, et campo sese arduus infert.
<verg. aen. 9.54> Clamorem excipiunt socii fremituque sequuntur
<verg. aen. 9.55_55> Horrisono, Teucrum mirantur inertia corda,
<verg. aen. 9.56> Non aequo dare se campo, non obuia ferre
<verg. aen. 9.57> Arma uiros, sed castra fouere. huc turbidus atque huc
<verg. aen. 9.58> Lustrat equo muros aditumque per auia quaerit.
<verg. aen. 9.59> Ac ueluti pleno lupus insidiatus ouili
<verg. aen. 9.60_60> Cum fremit ad caulas uentos perpessus et imbris
<verg. aen. 9.61> Nocte super media: tuti sub matribus agni
<verg. aen. 9.62> Balatum exercent, ille asper et improbus ira
<verg. aen. 9.63> Saeuit in absentis, collecta fatigat edendi
<verg. aen. 9.64> Ex longo rabies et siccae sanguine fauces:
<verg. aen. 9.65_65> Haud aliter Rutulo muros et castra tuenti
<verg. aen. 9.66> Ignescunt irae; duris dolor ossibus ardet.
<verg. aen. 9.67> Qua temptet ratione aditus, et quae uia clausos
<verg. aen. 9.68> Excutiat Teucros uallo atque effundat in aequom?
<verg. aen. 9.69> Classem, quae lateri castrorum adiuncta latebat,
<verg. aen. 9.70_70> Aggeribus saeptam circum et fluuialibus undis,
<verg. aen. 9.71> Inuadit sociosque incendia poscit ouantis
<verg. aen. 9.72> Atque manum pinu flagranti feruidus implet.
<verg. aen. 9.73> Tum uero incumbunt (urget praesentia Turni),
<verg. aen. 9.74> Atque omnis facibus pubes accingitur atris.
<verg. aen. 9.75_75> Diripuere focos: piceum fert fumida lumen
<verg. aen. 9.76> Taeda et commixtam Vulcanus ad astra fauillam.
<verg. aen. 9.77> Quis deus, o Musae, tam saeua incendia Teucris
<verg. aen. 9.78> Auertit? tantos ratibus quis depulit ignis?
<verg. aen. 9.79> Dicite. prisca fides facto, sed fama perennis.
<verg. aen. 9.80_80> Tempore quo primum Phrygia formabat in Ida
<verg. aen. 9.81> Aeneas classem et pelagi petere alta parabat,
<verg. aen. 9.82> Ipsa deum fertur genetrix Berecyntia magnum
<verg. aen. 9.83> Vocibus his affata Iouem: "da, nate, petenti,
<verg. aen. 9.84> Quod tua cara parens domito te poscit Olympo.
<verg. aen. 9.85_85> Pinea silua mihi multos dilecta per annos,
<verg. aen. 9.86> Lucus in arce fuit summa, quo sacra ferebant,
<verg. aen. 9.87> Nigranti picea trabibusque obscurus acernis:
<verg. aen. 9.88> Has ego Dardanio iuueni, cum classis egeret,
<verg. aen. 9.89> Laeta dedi; nunc sollicitam timor anxius angit.
<verg. aen. 9.90_90> Solue metus atque hoc precibus sine posse parentem
<verg. aen. 9.91> Ne cursu quassatae ullo neu turbine uenti
<verg. aen. 9.92> Vincantur: prosit nostris in montibus ortas."
<verg. aen. 9.93> Filius huic contra, torquet qui sidera mundi:
<verg. aen. 9.94>"O genetrix, quo fata uocas? aut quid petis istis?
<verg. aen. 9.95_95> Mortaline manu factae immortale carinae
<verg. aen. 9.96> Fas habeant? certusque incerta pericula lustret
<verg. aen. 9.97> Aeneas? cui tanta deo permissa potestas?
<verg. aen. 9.98> Immo, ubi defunctae finem portusque tenebunt
<verg. aen. 9.99> Ausonios olim, quaecumque euaserit undis
<verg. aen. 9.100_100> Dardaniumque ducem Laurentia uexerit arua,
<verg. aen. 9.101> Mortalem eripiam formam magnique iubebo
<verg. aen. 9.102> Aequoris esse deas, quales Nereia Doto
<verg. aen. 9.103> Et Galatea secant spumantem pectore pontum."
<verg. aen. 9.104> Dixerat idque ratum Stygii per flumina fratris,
<verg. aen. 9.105_105> Per pice torrentis atraque uoragine ripas
<verg. aen. 9.106> Adnuit, et totum nutu tremefecit Olympum.
<verg. aen. 9.107> Ergo aderat promissa dies et tempora Parcae
<verg. aen. 9.108> Debita complerant, cum Turni iniuria Matrem
<verg. aen. 9.109> Admonuit ratibus sacris depellere taedas.
<verg. aen. 9.110_110> Hic primum noua lux oculis offulsit et ingens
<verg. aen. 9.111> Visus ab Aurora caelum transcurrere nimbus
<verg. aen. 9.112> Idaeique chori; tum uox horrenda per auras
<verg. aen. 9.113> Excidit et Troum Rutulorumque agmina complet:
<verg. aen. 9.114>"Ne trepidate meas, Teucri, defendere nauis
<verg. aen. 9.115_115> Neue armate manus; maria ante exurere Turno
<verg. aen. 9.116> Quam sacras dabitur pinus. uos ite solutae,
<verg. aen. 9.117> Ite deae pelagi: genetrix iubet." et sua quaeque
<verg. aen. 9.118> Continuo puppes abrumpunt uincula ripis
<verg. aen. 9.119> Delphinumque modo demersis aequore rostris
<verg. aen. 9.120_120> Ima petunt. hinc uirgineae (mirabile monstrum)
<verg. aen. 9.121> Quot prius aeratae steterant ad litora prorae
<verg. aen. 9.122> Reddunt se totidem facies pontoque feruntur.
<verg. aen. 9.123> Obstipuere animis Rutuli, conterritus ipse
<verg. aen. 9.124> Turbatis Messapus equis, cunctatur et amnis
<verg. aen. 9.125_125> Rauca sonans reuocatque pedem Tiberinus ab alto.
<verg. aen. 9.126> At non audaci Turno fiducia cessit;
<verg. aen. 9.127> Vltro animos tollit dictis atque increpat ultro:
<verg. aen. 9.128>"Troianos haec monstra petunt, his Iuppiter ipse
<verg. aen. 9.129> Auxilium solitum eripuit: non tela neque ignis
<verg. aen. 9.130_130> Exspectant Rutulos. ergo maria inuia Teucris,
<verg. aen. 9.131> Nec spes ulla fugae: rerum pars altera ademptast,
<verg. aen. 9.132> Terra autem in nostris manibus, tot milia gentis
<verg. aen. 9.133> Arma ferunt Italae. nil me fatalia terrent,
<verg. aen. 9.134> Si qua Phryges prae se iactant, responsa deorum:
<verg. aen. 9.135_135> Sat fatis Venerique datum, tetigere quod arua
<verg. aen. 9.136> Fertilis Ausoniae Troes. sunt et mea contra
<verg. aen. 9.137> Fata mihi, ferro sceleratam exscindere gentem
<verg. aen. 9.138> Coniuge praerepta; nec solos tangit Atridas
<verg. aen. 9.139> Iste dolor, solisque licet capere arma Mycenis.
<verg. aen. 9.140_140>"Sed periisse semel satis est": peccare fuisset
<verg. aen. 9.141> Ante satis, penitus modo non genus omne perossos
<verg. aen. 9.142> Femineum. quibus haec medii fiducia ualli
<verg. aen. 9.143> Fossarumque morae, leti discrimina parua,
<verg. aen. 9.144> Dant animos. at non uiderunt moenia Troiae
<verg. aen. 9.145_145> Neptuni fabricata manu considere in ignis?
<verg. aen. 9.146> Sed uos, o lecti, ferro qui scindere uallum
<verg. aen. 9.147> Apparat et mecum inuadit trepidantia castra?
<verg. aen. 9.148> Non armis mihi Vulcani, non mille carinis
<verg. aen. 9.149> Est opus in Teucros. addant se protinus omnes
<verg. aen. 9.150_150> Etrusci socios. tenebras et inertia furta
<verg. aen. 9.151> Palladii caesis late custodibus arcis,
<verg. aen. 9.152> Ne timeant, nec equi caeca condemur in aluo:
<verg. aen. 9.153> Luce palam certum est igni circumdare muros.
<verg. aen. 9.154> Haud sibi cum Danais rem faxo et pube Pelasga
<verg. aen. 9.155_155> Esse ferant, decimum quos distulit Hector in annum.
<verg. aen. 9.156> Nunc adeo, melior quoniam pars acta diei,
<verg. aen. 9.157> Quod superest, laeti bene gestis corpora rebus
<verg. aen. 9.158> Procurate, uiri, et pugnam sperate parari."
<verg. aen. 9.159> Interea uigilum excubiis obsidere portas
<verg. aen. 9.160_160> Cura datur Messapo et moenia cingere flammis.
<verg. aen. 9.161> Bis septem Rutuli muros qui milite seruent
<verg. aen. 9.162> Delecti, ast illos centeni quemque sequuntur
<verg. aen. 9.163> Purpurei cristis iuuenes auroque corusci.
<verg. aen. 9.164> Discurrunt uariantque uices, fusique per herbam
<verg. aen. 9.165_165> Indulgent uino et uertunt crateras aenos.
<verg. aen. 9.166> Collucent ignes, noctem custodia ducit
<verg. aen. 9.167> Insomnem ludo. ************************
<verg. aen. 9.168> Haec super e uallo prospectant Troes et armis
<verg. aen. 9.169> Alta tenent, nec non trepidi formidine portas
<verg. aen. 9.170_170> Explorant pontisque et propugnacula iungunt,
<verg. aen. 9.171> Tela gerunt. instat Mnestheus acerque Serestus,
<verg. aen. 9.172> Quos pater Aeneas, si quando aduersa uocarent,
<verg. aen. 9.173> Rectores iuuenum et rerum dedit esse magistros.
<verg. aen. 9.174> Omnis per muros legio sortita periclum
<verg. aen. 9.175_175> Excubat exercetque uices, quod cuique tuendum est.
<verg. aen. 9.176> Nisus erat portae custos, acerrimus armis,
<verg. aen. 9.177> Hyrtacides, comitem Aeneae quem miserat Ida
<verg. aen. 9.178> Venatrix iaculo celerem leuibusque sagittis;
<verg. aen. 9.179> Et iuxta comes Euryalus, quo pulchrior alter
<verg. aen. 9.180_180> Non fuit Aeneadum Troiana neque induit arma,
<verg. aen. 9.181> Ora puer prima signans intonsa iuuenta.
<verg. aen. 9.182> His amor unus erat pariterque in bella ruebant:
<verg. aen. 9.183> Tum quoque communi portam statione tenebant.
<verg. aen. 9.184> Nisus ait: "dine hunc ardorem mentibus addunt,
<verg. aen. 9.185_185> Euryale, an sua cuique deus fit dira cupido?
<verg. aen. 9.186> Aut pugnam aut aliquid iamdudum inuadere magnum
<verg. aen. 9.187> Mens agitat mihi, nec placida contenta quietest.
<verg. aen. 9.188> Cernis quae Rutulos habeat fiducia rerum:
<verg. aen. 9.189> Lumina rara micant, somno uinoque soluti
<verg. aen. 9.190_190> Procubuere, silent late loca. percipe porro
<verg. aen. 9.191> Quid dubitem et quae nunc animo sententia surgat.
<verg. aen. 9.192> Aenean acciri omnes, populusque patresque,
<verg. aen. 9.193> Exposcunt, mittique uiros qui certa reportent.
<verg. aen. 9.194> Si tibi quae posco promittunt (nam mihi facti
<verg. aen. 9.195_195> Fama sat est), tumulo uideor reperire sub illo
<verg. aen. 9.196> Posse uiam ad muros et moenia Pallantea."
<verg. aen. 9.197> Obstipuit magno laudum percussus amore
<verg. aen. 9.198> Euryalus, simul his ardentem affatur amicum:
<verg. aen. 9.199>"Mene igitur socium summis adiungere rebus,
<verg. aen. 9.200_200> Nise, fugis? solum te in tanta pericula mittam?
<verg. aen. 9.201> Non ita me genitor, bellis adsuetus Opheltes,
<verg. aen. 9.202> Argolicum terrorem inter Troiaeque labores
<verg. aen. 9.203> Sublatum erudiit, nec tecum talia gessi
<verg. aen. 9.204> Magnanimum Aenean et fata extrema secutus:
<verg. aen. 9.205_205> Est hic, est animus lucis contemptor et istum
<verg. aen. 9.206> Qui uita bene credat emi, quo tendis, honorem."
<verg. aen. 9.207> Nisus ad haec: "equidem de te nil tale uerebar,
<verg. aen. 9.208> Nec fas, non: ita me referat tibi magnus ouantem
<verg. aen. 9.209> Iuppiter aut quicumque oculis haec aspicit aequis.
<verg. aen. 9.210_210> Sed si quis (quae multa uides discrimine tali)
<verg. aen. 9.211> Si quis in aduersum rapiat casusue deusue,
<verg. aen. 9.212> Te superesse uelim, tua uita dignior aetas.
<verg. aen. 9.213> Sit qui me raptum pugna pretioue redemptum
<verg. aen. 9.214> Mandet humo, solita aut si qua id Fortuna uetabit,
<verg. aen. 9.215_215> Absenti ferat inferias decoretque sepulcro.
<verg. aen. 9.216> Neu matri miserae tanti sim causa doloris,
<verg. aen. 9.217> Quae te sola, puer, multis e matribus ausa
<verg. aen. 9.218> Persequitur, magni nec moenia curat Acestae."
<verg. aen. 9.219> Ille autem: "causas nequiquam nectis inanis
<verg. aen. 9.220_220> Nec mea iam mutata loco sententia cedit.
<verg. aen. 9.221> Acceleremus" ait, uigiles simul excitat. illi
<verg. aen. 9.222> Succedunt seruantque uices: statione relicta
<verg. aen. 9.223> Ipse comes Niso graditur regemque requirunt.
<verg. aen. 9.224> Cetera per terras omnis animalia somno
<verg. aen. 9.225_225> Laxabant curas et corda oblita laborum:
<verg. aen. 9.226> Ductores Teucrum primi, delecta iuuentus,
<verg. aen. 9.227> Consilium summis regni de rebus habebant,
<verg. aen. 9.228> Quid facerent quisue Aeneae iam nuntius esset.
<verg. aen. 9.229> Stant longis adnixi hastis et scuta tenentes
<verg. aen. 9.230_230> Castrorum et campi medio. tum Nisus et una
<verg. aen. 9.231> Euryalus confestim alacres admittier orant,
<verg. aen. 9.232> Rem magnam pretiumque morae fore. primus Iulus
<verg. aen. 9.233> Accepit trepidos ac Nisum dicere iussit.
<verg. aen. 9.234> Tum sic Hyrtacides: "audite o mentibus aequis,
<verg. aen. 9.235_235> Aeneadae, neue haec nostris spectentur ab annis
<verg. aen. 9.236> Quae ferimus. Rutuli somno uinoque sepulti
<verg. aen. 9.237> Conticuere: locum insidiis conspeximus ipsi,
<verg. aen. 9.238> Qui patet in biuio portae quae proxima ponto;
<verg. aen. 9.239> Interrupti ignes aterque ad sidera fumus
<verg. aen. 9.240_240> Erigitur: si fortuna permittitis uti,
<verg. aen. 9.241> Quaesitum Aenean et moenia Pallantea,
<verg. aen. 9.242> Mox hic cum spoliis ingenti caede peracta
<verg. aen. 9.243> Affore cernetis. nec nos uia fallit euntis:
<verg. aen. 9.244> Vidimus obscuris primam sub uallibus urbem
<verg. aen. 9.245_245> Venatu adsiduo et totum cognouimus amnem."
<verg. aen. 9.246> Hic annis grauis atque animi maturus Aletes:
<verg. aen. 9.247>"Di patrii, quorum semper sub numine Troiast,
<verg. aen. 9.248> Non tamen omnino Teucros delere paratis,
<verg. aen. 9.249> Cum talis animos iuuenum et tam certa tulistis
<verg. aen. 9.250_250> Pectora." sic memorans umeros dextrasque tenebat
<verg. aen. 9.251> Amborum et uultum lacrimis atque ora rigabat.
<verg. aen. 9.252>"Quae uobis, quae digna, uiri, pro laudibus istis
<verg. aen. 9.253> Praemia posse rear solui? pulcherrima primum
<verg. aen. 9.254> Di moresque dabunt uestri: tum cetera reddet
<verg. aen. 9.255_255> Actutum pius Aeneas atque integer aeui
<verg. aen. 9.256> Ascanius meriti tanti non immemor umquam."
<verg. aen. 9.257>"Immo ego uos, cui sola salus genitore reducto,"
<verg. aen. 9.258> Excipit Ascanius "per magnos, Nise, penatis
<verg. aen. 9.259> Assaracique Larem et canae penetralia Vestae
<verg. aen. 9.260_260> Obtestor, quaecumque mihi fortuna fidesque est,
<verg. aen. 9.261> In uestris pono gremiis: reuocate parentem,
<verg. aen. 9.262> Reddite conspectum; nihil illo triste recepto.
<verg. aen. 9.263> Bina dabo argento perfecta atque aspera signis
<verg. aen. 9.264> Pocula, deuicta genitor quae cepit Arisba,
<verg. aen. 9.265_265> Et tripodas geminos, auri duo magna talenta,
<verg. aen. 9.266> Cratera antiquum quem dat Sidonia Dido.
<verg. aen. 9.267> Si uero capere Italiam sceptrisque potiri
<verg. aen. 9.268> Contigerit uictori et praedae dicere sortem:
<verg. aen. 9.269> Vidisti, quo Turnus equo, quibus ibat in armis
<verg. aen. 9.270_270> Aureus; ipsum illum, clipeum cristasque rubentis
<verg. aen. 9.271> Excipiam sorti, iam nunc tua praemia, Nise.
<verg. aen. 9.272> Praeterea bis sex genitor lectissima matrum
<verg. aen. 9.273> Corpora captiuosque dabit suaque omnibus arma,
<verg. aen. 9.274> Insuper his campi quod rex habet ipse Latinus.
<verg. aen. 9.275_275> Te uero, mea quem spatiis propioribus aetas
<verg. aen. 9.276> Insequitur, uenerande puer, iam pectore toto
<verg. aen. 9.277> Accipio et comitem casus complector in omnis.
<verg. aen. 9.278> Nulla meis sine te quaeretur gloria rebus:
<verg. aen. 9.279> Seu pacem seu bella geram, tibi maxima rerum
<verg. aen. 9.280_280> Verborumque fides." contra quem talia fatur
<verg. aen. 9.281> Euryalus: "me nulla dies tam fortibus ausis
<verg. aen. 9.282> Dissimilem arguerit; tantum fortuna secunda
<verg. aen. 9.283> Aut aduersa cadat. sed te super omnia dona
<verg. aen. 9.284> Vnum oro: genetrix Priami de gente uetusta
<verg. aen. 9.285_285> Est mihi, quam miseram tenuit non Ilia tellus
<verg. aen. 9.286> Mecum excedentem, non moenia regis Acestae.
<verg. aen. 9.287> Hanc ego nunc ignaram huius quodcumque pericli
<verg. aen. 9.288> Inque salutatam linquo (nox et tua testis
<verg. aen. 9.289> Dextera) quod nequeam lacrimas perferre parentis.
<verg. aen. 9.290_290> At tu, oro, solare inopem et succurre relictae.
<verg. aen. 9.291> Hanc sine me spem ferre tui, audentior ibo
<verg. aen. 9.292> In casus omnis." percussa mente dedere
<verg. aen. 9.293> Dardanidae lacrimas, ante omnis pulcher Iulus,
<verg. aen. 9.294> Atque animum patriae strinxit pietatis imago.
<verg. aen. 9.295_295> Tum sic effatur: **********************
<verg. aen. 9.296>"Sponde digna tuis ingentibus omnia coeptis.
<verg. aen. 9.297> Namque erit ista mihi genetrix nomenque Creusae
<verg. aen. 9.298> Solum defuerit, nec partum gratia talem
<verg. aen. 9.299> Parua manet. casus factum quicumque sequentur,
<verg. aen. 9.300_300> Per caput hoc iuro, per quod pater ante solebat:
<verg. aen. 9.301> Quae tibi polliceor reduci rebusque secundis,
<verg. aen. 9.302> Haec eadem matrique tuae generique manebunt."
<verg. aen. 9.303> Sic ait illacrimans; umero simul exuit ensem
<verg. aen. 9.304> Auratum, mira quem fecerat arte Lycaon
<verg. aen. 9.305_305> Gnosius atque habilem uagina aptarat eburna.
<verg. aen. 9.306> Dat Niso Mnestheus pellem horrentisque leonis
<verg. aen. 9.307> Exuuias, galeam fidus permutat Aletes.
<verg. aen. 9.308> Protinus armati incedunt; quos omnis euntis
<verg. aen. 9.309> Primorum manus ad portas, iuuenumque senumque,
<verg. aen. 9.310_310> Prosequitur uotis. nec non et pulcher Iulus,
<verg. aen. 9.311> Ante annos animumque gerens curamque uirilem,
<verg. aen. 9.312> Multa patri mandata dabat portanda; sed aurae
<verg. aen. 9.313> Omnia discerpunt et nubibus irrita donant.
<verg. aen. 9.314> Egressi superant fossas noctisque per umbram
<verg. aen. 9.315_315> Castra inimica petunt, multis tamen ante futuri
<verg. aen. 9.316> Exitio. passim somno uinoque per herbam
<verg. aen. 9.317> Corpora fusa uident, arrectos litore currus,
<verg. aen. 9.318> Inter lora rotasque uiros, simul arma iacere,
<verg. aen. 9.319> Vina simul. prior Hyrtacides sic ore locutus:
<verg. aen. 9.320_320>"Euryale, audendum dextra: nunc ipsa uocat res.
<verg. aen. 9.321> Hac iter est. tu, ne qua manus se attollere nobis
<verg. aen. 9.322> A tergo possit, custodi et consule longe;
<verg. aen. 9.323> Haec ego uasta dabo et lato te limite ducam."
<verg. aen. 9.324> Sic memorat uocemque premit, simul ense superbum
<verg. aen. 9.325_325> Rhamnetem aggreditur, qui forte tapetibus altis
<verg. aen. 9.326> Exstructus toto proflabat pectore somnum,
<verg. aen. 9.327> Rex idem et regi Turno gratissimus augur,
<verg. aen. 9.328> Sed non augurio potuit depellere pestem.
<verg. aen. 9.329> Tris iuxta famulos temere inter tela iacentis
<verg. aen. 9.330_330> Armigerumque Remi premit aurigamque sub ipsis
<verg. aen. 9.331> Nactus equis ferroque secat pendentia colla;
<verg. aen. 9.332> Tum caput ipsi aufert domino truncumque relinquit
<verg. aen. 9.333> Sanguine singultantem: atro tepefacta cruore
<verg. aen. 9.334> Terra torique madent. nec non Lamyrumque Lamumque
<verg. aen. 9.335_335> Et iuuenem Serranum, illa qui plurima nocte
<verg. aen. 9.336> Luserat, insignis facie, multoque iacebat
<verg. aen. 9.337> Membra deo uictus; felix, si protinus illum
<verg. aen. 9.338> Aequasset nocti ludum in lucemque tulisset.
<verg. aen. 9.339> Impastus ceu plena leo per ouilia turbans
<verg. aen. 9.340_340>(Suadet enim uesana fames) manditque trahitque
<verg. aen. 9.341> Molle pecus mutumque metu, fremit ore cruento:
<verg. aen. 9.342> Nec minor Euryali caedes; incensus et ipse
<verg. aen. 9.343> Perfurit ac multam in medio sine nomine plebem,
<verg. aen. 9.344> Fadumque Herbesumque subit Rhoetumque Abarimque
<verg. aen. 9.345_345> Ignaros; Rhoetum uigilantem et cuncta uidentem,
<verg. aen. 9.346> Sed magnum metuens se post cratera tegebat.
<verg. aen. 9.347> Pectore in aduerso totum cui comminus ensem
<verg. aen. 9.348> Condidit adsurgenti et multa morte recepit
<verg. aen. 9.349> Purpuream: uomit ille animam et cum sanguine mixta
<verg. aen. 9.350_350> Vina refert moriens, hic furto feruidus instat.
<verg. aen. 9.351> Iamque ad Messapi socios tendebat; ibi ignem
<verg. aen. 9.352> Deficere extremum et religatos rite uidebat
<verg. aen. 9.353> Carpere gramen equos: breuiter cum talia Nisus
<verg. aen. 9.354>(Sensit enim nimia caede atque cupidine ferri)
<verg. aen. 9.355_355>"Absistamus" ait, "nam lux inimica propinquat.
<verg. aen. 9.356> Poenarum exhaustum satis est, uia facta per hostis."
<verg. aen. 9.357> Multa uirum solido argento perfecta relinquunt
<verg. aen. 9.358> Armaque craterasque simul pulchrosque tapetas.
<verg. aen. 9.359> Euryalus phaleras Rhamnetis et aurea bullis
<verg. aen. 9.360_360> Cingula, Tiburti Remulo ditissimus olim
<verg. aen. 9.361> Quae mittit dona, hospitio cum iungeret absens,
<verg. aen. 9.362> Caedicus; ille suo moriens dat habere nepoti;
<verg. aen. 9.363> Post mortem bello Rutuli pugnaque potiti;
<verg. aen. 9.364> Haec rapit atque umeris nequiquam fortibus aptat.
<verg. aen. 9.365_365> Tum galeam Messapi habilem cristisque decoram
<verg. aen. 9.366> Induit. excedunt castris et tuta capessunt.
<verg. aen. 9.367> Interea praemissi equites ex urbe Latina,
<verg. aen. 9.368> Cetera dum legio campis instructa moratur,
<verg. aen. 9.369> Ibant et Turno regis responsa ferebant,
<verg. aen. 9.370_370> Ter centum, scutati omnes, Vulcente magistro.
<verg. aen. 9.371> Iamque propinquabant castris murosque subibant
<verg. aen. 9.372> Cum procul hos laeuo flectentis limite cernunt,
<verg. aen. 9.373> Et galea Euryalum sublustri noctis in umbra
<verg. aen. 9.374> Prodidit immemorem radiisque aduersa refulsit.
<verg. aen. 9.375_375> Haud temerest uisum. conclamat ab agmine Vulcens:
<verg. aen. 9.376>"State, uiri. quae causa uiae? quiue estis in armis?
<verg. aen. 9.377> Quoue tenetis iter?" nihil illi tendere contra,
<verg. aen. 9.378> Sed celerare fugam in siluis et fidere nocti.
<verg. aen. 9.379> Obiciunt equites sese ad diuortia nota
<verg. aen. 9.380_380> Hinc atque hinc, omnemque abitum custode coronant.
<verg. aen. 9.381> Silua fuit late dumis atque ilice nigra
<verg. aen. 9.382> Horrida, quam densi complerant undique sentes,
<verg. aen. 9.383> Rara per occultos lucebat semita callis.
<verg. aen. 9.384> Euryalum tenebrae ramorum onerosaque praeda
<verg. aen. 9.385_385> Impediunt, fallitque timor regione uiarum,
<verg. aen. 9.386> Nisus abit; iamque imprudens euaserat hostis
<verg. aen. 9.387> Atque locos qui post Albae de nomine dicti
<verg. aen. 9.388> Albani (tum rex stabula alta Latinus habebat),
<verg. aen. 9.389> Vt stetit et frustra absentem respexit amicum:
<verg. aen. 9.390_390>"Euryale infelix, qua te regione reliqui?
<verg. aen. 9.391> Quaue sequar?" rursus perplexum iter omne reuoluens
<verg. aen. 9.392> Fallacis siluae simul et uestigia retro
<verg. aen. 9.393> Obseruata legit dumisque silentibus errat.
<verg. aen. 9.394> Audit equos, audit strepitus et signa sequentum.
<verg. aen. 9.395_395> Nec longum in medio tempus, cum clamor ad auris
<verg. aen. 9.396> Peruenit ac uidet Euryalum, quem iam manus omnis
<verg. aen. 9.397> Fraude loci et noctis, subito turbante tumultu,
<verg. aen. 9.398> Oppressum rapit et conantem plurima frustra.
<verg. aen. 9.399> Quid faciat? qua ui iuuenem, quibus audeat armis
<verg. aen. 9.400_400> Eripere? an sese medios moriturus in ensis
<verg. aen. 9.401> Inferat et pulchram properet per uulnera mortem?
<verg. aen. 9.402> Ocius adducto torquens hastile lacerto
<verg. aen. 9.403> Suspiciens altam Lunam sic uoce precatur:
<verg. aen. 9.404>"Tu, dea, tu praesens nostro succurre labori,
<verg. aen. 9.405_405> Astrorum decus et nemorum Latonia custos.
<verg. aen. 9.406> Si qua tuis umquam pro me pater Hyrtacus aris
<verg. aen. 9.407> Dona tulit, si qua ipse meis uenatibus auxi
<verg. aen. 9.408> Suspendiue tholo aut sacra ad fastigia fixi,
<verg. aen. 9.409> Hunc sine me turbare globum et rege tela per auras."
<verg. aen. 9.410_410> Dixerat et toto conixus corpore ferrum
<verg. aen. 9.411> Conicit. hasta uolans noctis diuerberat umbras
<verg. aen. 9.412> Et uenit aduersi in tergum Sulmonis ibique
<verg. aen. 9.413> Frangitur, ac fisso transit praecordia ligno.
<verg. aen. 9.414> Voluitur ille uomens calidum de pectore flumen
<verg. aen. 9.415_415> Frigidus et longis singultibus ilia pulsat.
<verg. aen. 9.416> Diuersi circumspiciunt. hoc acrior idem
<verg. aen. 9.417> Ecce aliud summa telum librabat ab aure.
<verg. aen. 9.418> Dum trepidant, it hasta Tago per tempus utrumque
<verg. aen. 9.419> Stridens traiectoque haesit tepefacta cerebro.
<verg. aen. 9.420_420> Saeuit atrox Vulcens nec teli conspicit usquam
<verg. aen. 9.421> Auctorem nec quo se ardens immittere possit.
<verg. aen. 9.422>"Tu tamen interea calido mihi sanguine poenas
<verg. aen. 9.423> Persolues amborum" inquit; simul ense recluso
<verg. aen. 9.424> Ibat in Euryalum. tum uero exterritus, amens,
<verg. aen. 9.425_425> Conclamat Nisus nec se celare tenebris
<verg. aen. 9.426> Amplius aut tantum potuit perferre dolorem:
<verg. aen. 9.427>"Me, me, adsum qui feci, in me conuertite ferrum,
<verg. aen. 9.428> O Rutuli! mea fraus omnis, nihil iste nec ausus
<verg. aen. 9.429> Nec potuit; caelum haec et conscia sidera testor";
<verg. aen. 9.430_430> Tantum infelicem nimium dilexit amicum.
<verg. aen. 9.431> Talia dicta dabat, sed uiribus ensis adactus
<verg. aen. 9.432> Transabiit costas et candida pectora rumpit.
<verg. aen. 9.433> Voluitur Euryalus leto, pulchrosque per artus
<verg. aen. 9.434> It cruor inque umeros ceruix collapsa recumbit:
<verg. aen. 9.435_435> Purpureus ueluti cum flos succisus aratro
<verg. aen. 9.436> Languescit moriens, lassoue papauera collo
<verg. aen. 9.437> Demisere caput pluuia cum forte grauantur.
<verg. aen. 9.438> At Nisus ruit in medios solumque per omnis
<verg. aen. 9.439> Vulcentem petit, in solo Vulcente moratur.
<verg. aen. 9.440_440> Quem circum glomerati hostes hinc comminus atque hinc
<verg. aen. 9.441> Proturbant. instat non setius ac rotat ensem
<verg. aen. 9.442> Fulmineum, donec Rutuli clamantis in ore
<verg. aen. 9.443> Condidit aduerso et moriens animam abstulit hosti.
<verg. aen. 9.444> Tum super exanimum sese proiecit amicum
<verg. aen. 9.445_445> Confossus, placidaque ibi demum morte quieuit.
<verg. aen. 9.446> Fortunati ambo! si quid mea carmina possunt,
<verg. aen. 9.447> Nulla dies umquam memori uos eximet aeuo,
<verg. aen. 9.448> Dum domus Aeneae Capitoli immobile saxum
<verg. aen. 9.449> Accolet imperiumque pater Romanus habebit.
<verg. aen. 9.450_450> Victores praeda Rutuli spoliisque potiti
<verg. aen. 9.451> Vulcentem exanimum flentes in castra ferebant.
<verg. aen. 9.452> Nec minor in castris luctus Rhamnete reperto
<verg. aen. 9.453> Exsangui et primis una tot caede peremptis,
<verg. aen. 9.454> Serranoque Numaque. ingens concursus ad ipsa
<verg. aen. 9.455_455> Corpora seminecisque uiros, tepidaque recentem
<verg. aen. 9.456> Caede locum et pleno spumantis sanguine riuos.
<verg. aen. 9.457> Agnoscunt spolia inter se galeamque nitentem
<verg. aen. 9.458> Messapi et multo phaleras sudore receptas.
<verg. aen. 9.459> Et iam prima nouo spargebat lumine terras
<verg. aen. 9.460_460> Tithoni croceum linquens Aurora cubile:
<verg. aen. 9.461> Iam sole infuso, iam rebus luce retectis
<verg. aen. 9.462> Turnus in arma uiros armis circumdatus ipse
<verg. aen. 9.463> Suscitat, aeratasque acies in proelia cogit
<verg. aen. 9.464> Quisque suos, uariisque acuunt rumoribus iras.
<verg. aen. 9.465_465> Quin ipsa arrectis (uisu miserabile) in hastis
<verg. aen. 9.466> Praefigunt capita et multo clamore sequuntur
<verg. aen. 9.467> Euryali et Nisi. **********************
<verg. aen. 9.468> Aeneadae duri murorum in parte sinistra
<verg. aen. 9.469> Opposuere aciem (nam dextera cingitur amni),
<verg. aen. 9.470_470> Ingentisque tenent fossas et turribus altis
<verg. aen. 9.471> Stant maesti; simul ora uirum praefixa mouebant
<verg. aen. 9.472> Nota nimis miseris atroque fluentia tabo.
<verg. aen. 9.473> Interea pauidam uolitans pinnata per urbem
<verg. aen. 9.474> Nuntia Fama ruit matrisque allabitur auris
<verg. aen. 9.475_475> Euryali. at subitus miserae calor ossa reliquit,
<verg. aen. 9.476> Excussi manibus radii reuolutaque pensa.
<verg. aen. 9.477> Euolat infelix et femineo ululatu
<verg. aen. 9.478> Scissa comam muros amens atque agmina cursu
<verg. aen. 9.479> Prima petit, non illa uirum, non illa pericli
<verg. aen. 9.480_480> Telorumque memor, caelum dehinc(==DE.H.INC) questibus implet:
<verg. aen. 9.481>"Hunc ego te, Euryale, aspicio? tune ille senectae
<verg. aen. 9.482> Sera meae requies, potuisti linquere solam,
<verg. aen. 9.483> Crudelis? nec te sub tanta pericula missum
<verg. aen. 9.484> Affari extremum miserae data copia matri?
<verg. aen. 9.485_485> Heu, terra ignota canibus data praeda Latinis
<verg. aen. 9.486> Alitibusque iaces! nec te, tua funera, mater
<verg. aen. 9.487> Produxi pressiue oculos aut uulnera laui,
<verg. aen. 9.488> Veste tegens tibi quam noctes festina diesque
<verg. aen. 9.489> Vrgebam, et tela curas solabar anilis.
<verg. aen. 9.490_490> Quo sequar? aut quae nunc artus auulsaque membra
<verg. aen. 9.491> Et funus lacerum tellus habet? hoc mihi de te,
<verg. aen. 9.492> Nate, refers? hoc sum terraque marique secuta?
<verg. aen. 9.493> Figite me, si qua est pietas, in me omnia tela
<verg. aen. 9.494> Conicite, o Rutuli, me primam absumite ferro;
<verg. aen. 9.495_495> Aut tu, magne pater diuum, miserere, tuoque
<verg. aen. 9.496> Inuisum hoc detrude caput sub Tartara telo,
<verg. aen. 9.497> Quando aliter nequeo crudelem abrumpere uitam."
<verg. aen. 9.498> Hoc fletu concussi animi, maestusque per omnis
<verg. aen. 9.499> It gemitus, torpent infractae ad proelia uires.
<verg. aen. 9.500_500> Illam incendentem luctus Idaeus et Actor
<verg. aen. 9.501> Ilionei monitu et multum lacrimantis Iuli
<verg. aen. 9.502> Corripiunt interque manus sub tecta reponunt.
<verg. aen. 9.503> At tuba terribilem sonitum procul aere canoro
<verg. aen. 9.504> Increpuit, sequitur clamor caelumque remugit.
<verg. aen. 9.505_505> Accelerant acta pariter testudine Volsci
<verg. aen. 9.506> Et fossas implere parant ac uellere uallum.
<verg. aen. 9.507> Quaerunt pars aditum et scalis ascendere muros,
<verg. aen. 9.508> Qua rara est acies interlucetque corona
<verg. aen. 9.509> Non tam spissa uiris. telorum effundere contra
<verg. aen. 9.510_510> Omne genus Teucri ac duris detrudere contis,
<verg. aen. 9.511> Adsueti longo muros defendere bello.
<verg. aen. 9.512> Saxa quoque infesto uoluebant pondere, si qua
<verg. aen. 9.513> Possent tectam aciem perrumpere, cum tamen omnis
<verg. aen. 9.514> Ferre iuuat subter densa testudine casus.
<verg. aen. 9.515_515> Nec iam sufficiunt. nam qua globus imminet ingens,
<verg. aen. 9.516> Immanem Teucri molem uoluuntque ruuntque,
<verg. aen. 9.517> Quae strauit Rutulos late armorumque resoluit
<verg. aen. 9.518> Tegmina. nec curant caeco contendere Marte
<verg. aen. 9.519> Amplius audaces Rutuli, sed pellere uallo
<verg. aen. 9.520_520> Missilibus certant. ********************
<verg. aen. 9.521> Parte alia horrendus uisu quassabat Etruscam
<verg. aen. 9.522> Pinum et fumiferos infert Mezentius ignis;
<verg. aen. 9.523> At Messapus equum domitor, Neptunia proles,
<verg. aen. 9.524> Rescindit uallum et scalas in moenia poscit.
<verg. aen. 9.525_525> Vos, o Calliope, precor, aspirate canenti
<verg. aen. 9.526> Quas ibi tum ferro strages, quae funera Turnus
<verg. aen. 9.527> Ediderit, quem quisque uirum demiserit Orco,
<verg. aen. 9.528> Et mecum ingentis oras euoluite belli.
<verg. aen. 9.529> Et meministis enim, diuae, et memorare potestis.
<verg. aen. 9.530_530> Turris erat uasto suspectu et pontibus altis,
<verg. aen. 9.531> Opportuna loco, summis quam uiribus omnes
<verg. aen. 9.532> Expugnare Itali summaque euertere opum ui
<verg. aen. 9.533> Certabant, Troes contra defendere saxis
<verg. aen. 9.534> Perque cauas densi tela intorquere fenestras.
<verg. aen. 9.535_535> Princeps ardentem coniecit lampada Turnus
<verg. aen. 9.536> Et flammam affixit lateri, quae plurima uento
<verg. aen. 9.537> Corripuit tabulas et postibus haesit adesis.
<verg. aen. 9.538> Turbati trepidare intus frustraque malorum
<verg. aen. 9.539> Velle fugam. dum se glomerant retroque residunt
<verg. aen. 9.540_540> In partem quae peste caret, tum pondere turris
<verg. aen. 9.541> Procubuit subito et caelum tonat omne fragore.
<verg. aen. 9.542> Semineces ad terram immani mole secuta
<verg. aen. 9.543> Confixique suis telis et pectora duro
<verg. aen. 9.544> Transfossi ligno ueniunt. uix unus Helenor
<verg. aen. 9.545_545> Et Lycus elapsi; quorum primaeuus Helenor,
<verg. aen. 9.546> Maeonio regi quem serua Licymnia furtim
<verg. aen. 9.547> Sustulerat uetitisque ad Troiam miserat armis,
<verg. aen. 9.548> Ense leuis nudo parmaque inglorius alba.
<verg. aen. 9.549> Isque ubi se Turni media inter milia uidit,
<verg. aen. 9.550_550> Hinc acies atque hinc acies astare Latinas,
<verg. aen. 9.551> Vt fera, quae densa uenantum saepta corona
<verg. aen. 9.552> Contra tela furit seseque haud nescia morti
<verg. aen. 9.553> Inicit et saltu supra uenabula fertur,
<verg. aen. 9.554> Haud aliter iuuenis medios moriturus in hostis
<verg. aen. 9.555_555> Irruit et qua tela uidet densissima tendit.
<verg. aen. 9.556> At pedibus longe melior Lycus inter et hostis
<verg. aen. 9.557> Inter et arma fuga muros tenet, altaque certat
<verg. aen. 9.558> Prendere tecta manu sociumque attingere dextras.
<verg. aen. 9.559> Quem Turnus pariter cursu teloque secutus
<verg. aen. 9.560_560> Increpat his uictor: "nostrasne euadere, demens,
<verg. aen. 9.561> Sperasti te posse manus?" simul arripit ipsum
<verg. aen. 9.562> Pendentem et magna muri cum parte reuellit:
<verg. aen. 9.563> Qualis ubi aut leporem aut candenti corpore cycnum
<verg. aen. 9.564> Sustulit alta petens pedibus Iouis armiger uncis,
<verg. aen. 9.565_565> Quaesitum aut matri multis balatibus agnum
<verg. aen. 9.566> Martius a stabulis rapuit lupus. undique clamor
<verg. aen. 9.567> Tollitur: inuadunt et fossas aggere complent,
<verg. aen. 9.568> Ardentis taedas alii ad fastigia iactant.
<verg. aen. 9.569> Ilioneus saxo atque ingenti fragmine montis
<verg. aen. 9.570_570> Lucetium portae subeuntem ignisque ferentem,
<verg. aen. 9.571> Emathiona Liger, Corynaeum sternit Asilas,
<verg. aen. 9.572> Hic iaculo bonus, hic longe fallente sagitta,
<verg. aen. 9.573> Ortygium Caeneus, uictorem Caenea Turnus,
<verg. aen. 9.574> Turnus Ityn Cloniumque, Dioxippum Promolumque
<verg. aen. 9.575_575> Et Sagarim et summis stantem pro turribus Idan,
<verg. aen. 9.576> Priuernum Capys. hunc primo leuis hasta Themillae
<verg. aen. 9.577> Strinxerat, ille manum proiecto tegmine demens
<verg. aen. 9.578> Ad uulnus tulit; ergo alis allapsa sagitta
<verg. aen. 9.579> Et laeuo infixa est lateri manus, abditaque intus
<verg. aen. 9.580_580> Spiramenta animae letali uulnere rupit.
<verg. aen. 9.581> Stabat in egregiis Arcentis filius armis
<verg. aen. 9.582> Pictus acu chlamydem et ferrugine clarus Hibera,
<verg. aen. 9.583> Insignis facie, genitor quem miserat Arcens
<verg. aen. 9.584> Eductum Matris luco Symaethia circum
<verg. aen. 9.585_585> Flumina, pinguis ubi et placabilis ara Palici:
<verg. aen. 9.586> Stridentem fundam positis Mezentius hastis
<verg. aen. 9.587> Ipse ter adducta circum caput egit habena
<verg. aen. 9.588> Et media aduersi liquefacto tempora plumbo
<verg. aen. 9.589> Diffidit ac multa porrectum extendit harena.
<verg. aen. 9.590_590> Tum primum bello celerem intendisse sagittam
<verg. aen. 9.591> Dicitur ante feras solitus terrere fugacis
<verg. aen. 9.592> Ascanius, fortemque manu fudisse Numanum,
<verg. aen. 9.593> Cui Remulo cognomen erat, Turnique minorem
<verg. aen. 9.594> Germanam nuper thalamo sociatus habebat.
<verg. aen. 9.595_595> Is primam ante aciem digna atque indigna relatu
<verg. aen. 9.596> Vociferans tumidusque nouo praecordia regno
<verg. aen. 9.597> Ibat et ingentem sese clamore ferebat:
<verg. aen. 9.598>"Non pudet obsidione iterum ualloque teneri,
<verg. aen. 9.599> Bis capti Phryges, et morti praetendere muros?
<verg. aen. 9.600_600> En qui nostra sibi bello conubia poscunt!
<verg. aen. 9.601> Quis deus Italiam, quae uos dementia adegit?
<verg. aen. 9.602> Non hic Atridae nec fandi fictor Vlixes:
<verg. aen. 9.603> Durum a stirpe genus natos ad flumina primum
<verg. aen. 9.604> Deferimus saeuoque gelu duramus et undis;
<verg. aen. 9.605_605> Venatu inuigilant pueri siluasque fatigant,
<verg. aen. 9.606> Flectere ludus equos et spicula tendere cornu.
<verg. aen. 9.607> At patiens operum paruoque adsueta iuuentus
<verg. aen. 9.608> Aut rastris terram domat aut quatit oppida bello.
<verg. aen. 9.609> Omne aeuum ferro teritur, uersaque iuuencum
<verg. aen. 9.610_610> Terga fatigamus(==FA-TI+GA+MU-S) hasta, nec tarda senectus
<verg. aen. 9.611> Debilitat uiris animi mutatque uigorem:
<verg. aen. 9.612> Canitiem galea premimus, semperque recentis
<verg. aen. 9.613> Comportare iuuat praedas et uiuere rapto.
<verg. aen. 9.614> Vobis picta croco et fulgenti murice uestis,
<verg. aen. 9.615_615> Desidiae cordi, iuuat indulgere choreis,
<verg. aen. 9.616> Et tunicae manicas et habent redimicula mitrae.
<verg. aen. 9.617> O uere Phrygiae, neque enim Phryges, ite per alta
<verg. aen. 9.618> Dindyma, ubi adsuetis biforem dat tibia cantum.
<verg. aen. 9.619> Tympana uos buxusque uocat Berecyntia Matris
<verg. aen. 9.620_620> Idaeae, sinite arma uiris et cedite ferro."
<verg. aen. 9.621> Talia iactantem dictis ac dira canentem
<verg. aen. 9.622> Non tulit Ascanius, neruoque obuersus equino
<verg. aen. 9.623> Contendit telum diuersaque bracchia ducens
<verg. aen. 9.624> Constitit, ante Iouem supplex per uota precatus:
<verg. aen. 9.625_625>"Iuppiter omnipotens, audacibus adnue coeptis.
<verg. aen. 9.626> Ipse tibi ad tua templa feram sollemnia dona,
<verg. aen. 9.627> Et statuam ante aras aurata fronte iuuencum
<verg. aen. 9.628> Candentem pariterque caput cum matre ferentem,
<verg. aen. 9.629> Iam cornu petat et pedibus qui spargat harenam.
<verg. aen. 9.630_630> Audiit et caeli genitor de parte serena
<verg. aen. 9.631> Intonuit laeuum, sonat una fatifer arcus.
<verg. aen. 9.632> Effugit horrendum stridens adducta sagitta
<verg. aen. 9.633> Perque caput Remuli uenit et caua tempora ferro
<verg. aen. 9.634> Traicit. "i, uerbis uirtutem illude superbis!
<verg. aen. 9.635_635> Bis capti Phryges haec Rutulis responsa remittunt."
<verg. aen. 9.636> Hoc tantum Ascanius. Teucri clamore sequuntur
<verg. aen. 9.637> Laetitiaque fremunt animosque ad sidera tollunt.
<verg. aen. 9.638> Aetheria tum forte plaga crinitus Apollo
<verg. aen. 9.639> Desuper Ausonias acies urbemque uidebat
<verg. aen. 9.640_640> Nube sedens, atque his uictorem affatur Iulum:
<verg. aen. 9.641>"Macte noua uirtute, puer, sic itur ad astra,
<verg. aen. 9.642> Dis genite et geniture deos. iure omnia bella
<verg. aen. 9.643> Gente sub Assaraci fato uentura resident,
<verg. aen. 9.644> Nec te Troia capit." simul haec effatus ab alto
<verg. aen. 9.645_645> Aethere se mittit, spirantis dimouet auras
<verg. aen. 9.646> Ascaniumque petit. forma tum uertitur oris
<verg. aen. 9.647> Antiquum in Buten. hic Dardanio Anchisae
<verg. aen. 9.648> Armiger ante fuit fidusque ad limina custos;
<verg. aen. 9.649> Tum comitem Ascanio pater addidit. ibat Apollo
<verg. aen. 9.650_650> Omnia longaeuo similis uocemque coloremque
<verg. aen. 9.651> Et crinis albos et saeua sonoribus arma,
<verg. aen. 9.652> Atque his ardentem dictis affatur Iulum:
<verg. aen. 9.653>"Sit satis, Aenide, telis impune Numanum
<verg. aen. 9.654> Oppetiisse tuis; primam hanc tibi magnus Apollo
<verg. aen. 9.655_655> Concedit laudem et paribus non inuidet armis;
<verg. aen. 9.656> Cetera parce, puer, bello." sic orsus Apollo
<verg. aen. 9.657> Mortalis medio aspectus sermone reliquit
<verg. aen. 9.658> Et procul in tenuem ex oculis euanuit auram.
<verg. aen. 9.659> Agnouere deum proceres diuinaque tela
<verg. aen. 9.660_660> Dardanidae pharetramque fuga sensere sonantem.
<verg. aen. 9.661> Ergo auidum pugnae dictis ac numine Phoebi
<verg. aen. 9.662> Ascanium prohibent, ipsi in certamina rursus
<verg. aen. 9.663> Succedunt animasque in aperta pericula mittunt.
<verg. aen. 9.664> It clamor totis per propugnacula muris,
<verg. aen. 9.665_665> Intendunt acris arcus amentaque torquent.
<verg. aen. 9.666> Sternitur omne solum telis, tum scuta cauaeque
<verg. aen. 9.667> Dant sonitum flictu galeae, pugna aspera surgit:
<verg. aen. 9.668> Quantus ab occasu ueniens pluuialibus Haedis
<verg. aen. 9.669> Verberat imber humum, quam multa grandine nimbi
<verg. aen. 9.670_670> In uada praecipitant, cum Iuppiter horridus austris
<verg. aen. 9.671> Torquet aquosam hiemem et caelo caua nubila rumpit.
<verg. aen. 9.672> Pandarus et Bitias, Idaeo Alcanore creti,
<verg. aen. 9.673> Quos Iouis eduxit luco siluestris Iaera
<verg. aen. 9.674> Abietibus iuuenes patriis et montibus aequos,
<verg. aen. 9.675_675> Portam, quae ducis imperio commissa, recludunt
<verg. aen. 9.676> Freti armis, ultroque inuitant moenibus hostem.
<verg. aen. 9.677> Ipsi intus dextra ac laeua pro turribus astant
<verg. aen. 9.678> Armati ferro et cristis capita alta corusci:
<verg. aen. 9.679> Quales aeriae liquentia flumina circum
<verg. aen. 9.680_680> Siue Padi ripis Athesim seu propter amoenum
<verg. aen. 9.681> Consurgunt geminae quercus intonsaque caelo
<verg. aen. 9.682> Attollunt capita et sublimi uertice nutant.
<verg. aen. 9.683> Irrumpunt aditus Rutuli ut uidere patentis.
<verg. aen. 9.684> Continuo Quercens et pulcher Aquiculus armis
<verg. aen. 9.685_685> Et praeceps animi Tmarus et Mauortius Haemon
<verg. aen. 9.686> Agminibus totis aut uersi terga dedere
<verg. aen. 9.687> Aut ipso portae posuere in limine uitam.
<verg. aen. 9.688> Tum magis increscunt animis discordibus irae,
<verg. aen. 9.689> Et iam collecti Troes glomerantur eodem
<verg. aen. 9.690_690> Et conferre manum et procurrere longius audent.
<verg. aen. 9.691> Ductori Turno diuersa in parte furenti
<verg. aen. 9.692> Turbantique uiros perfertur nuntius, hostem
<verg. aen. 9.693> Feruere caede noua et portas praebere patentis.
<verg. aen. 9.694> Deserit inceptum atque immani concitus ira
<verg. aen. 9.695_695> Dardaniam ruit ad portam fratresque superbos.
<verg. aen. 9.696> Et primum Antiphaten (is enim se primus agebat),
<verg. aen. 9.697> Thebana de matre nothum Sarpedonis alti,
<verg. aen. 9.698> Coniecto sternit iaculo: uolat Itala cornus
<verg. aen. 9.699> Aera per tenerum stomachoque infixa sub altum
<verg. aen. 9.700_700> Pectus abit; reddit specus atri uulneris undam
<verg. aen. 9.701> Spumantem, et fixo ferrum in pulmone tepescit.
<verg. aen. 9.702> Tum Meropem atque Erymanta manu, tum sternit Aphidnum,
<verg. aen. 9.703> Tum Bitian ardentem oculis animisque frementem,
<verg. aen. 9.704> Non iaculo (neque enim iaculo uitam ille dedisset),
<verg. aen. 9.705_705> Sed magnum stridens contorta falarica uenit
<verg. aen. 9.706> Fulminis acta modo, quam nec duo taurea terga
<verg. aen. 9.707> Nec duplici squama lorica fidelis et auro
<verg. aen. 9.708> Sustinuit: collapsa ruunt immania membra.
<verg. aen. 9.709> Dat tellus gemitum et clipeum super intonat ingens.
<verg. aen. 9.710_710> Talis in Euboico Baiarum litore quondam
<verg. aen. 9.711> Saxea pila cadit, magnis quam molibus ante
<verg. aen. 9.712> Constructam ponto iaciunt, sic illa ruinam
<verg. aen. 9.713> Prona trahit penitusque uadis illisa recumbit:
<verg. aen. 9.714> Miscent se maria et nigrae attolluntur harenae,
<verg. aen. 9.715_715> Tum sonitu Prochyta alta tremit durumque cubile
<verg. aen. 9.716> Inarime Iouis imperiis imposta Typhoeo.
<verg. aen. 9.717> Hic Mars armipotens animum uirisque Latinis
<verg. aen. 9.718> Addidit et stimulos acris sub pectore uertit,
<verg. aen. 9.719> Immisitque Fugam Teucris atrumque Timorem.
<verg. aen. 9.720_720> Vndique conueniunt, quoniam data copia pugnae,
<verg. aen. 9.721> Bellatorque animo deus incidit. *******
<verg. aen. 9.722> Pandarus, ut fuso germanum corpore cernit
<verg. aen. 9.723> Et quo sit fortuna loco, qui casus agat res,
<verg. aen. 9.724> Portam ui magna conuerso cardine torquet
<verg. aen. 9.725_725> Obnixus latis umeris, multosque suorum
<verg. aen. 9.726> Moenibus exclusos duro in certamine linquit;
<verg. aen. 9.727> Ast alios secum includit recipitque ruentis,
<verg. aen. 9.728> Demens, qui Rutulum in medio non agmine regem
<verg. aen. 9.729> Viderit irrumpentem ultroque incluserit urbi,
<verg. aen. 9.730_730> Immanem ueluti pecora inter inertia tigrim.
<verg. aen. 9.731> Continuo noua lux oculis effulsit et arma
<verg. aen. 9.732> Horrendum sonuere, tremunt in uertice cristae
<verg. aen. 9.733> Sanguineae clipeoque micantia fulmina mittit.
<verg. aen. 9.734> Agnoscunt faciem inuisam atque immania membra
<verg. aen. 9.735_735> Turbati subito Aeneadae. tum Pandarus ingens
<verg. aen. 9.736> Emicat et mortis fraternae feruidus ira
<verg. aen. 9.737> Effatur: "non haec dotalis regia Amatae,
<verg. aen. 9.738> Nec muris cohibet patriis media Ardea Turnum.
<verg. aen. 9.739> Castra inimica uides, nulla hinc exire potestas."
<verg. aen. 9.740_740> Olli surridens sedato pectore Turnus:
<verg. aen. 9.741>"Incipe, si qua animo uirtus, et consere dextram,
<verg. aen. 9.742> Hic etiam inuentum Priamo narrabis Achillem."
<verg. aen. 9.743> Dixerat. ille rudem nodis et cortice crudo
<verg. aen. 9.744> Intorquet summis adnixus uiribus hastam;
<verg. aen. 9.745_745> Excepere aurae, uulnus Saturnia Iuno
<verg. aen. 9.746> Detorsit ueniens, portaeque infigitur hasta.
<verg. aen. 9.747>"At non hoc telum, mea quod ui dextera uersat,
<verg. aen. 9.748> Effugies, neque enim is teli nec uulneris auctor."
<verg. aen. 9.749> Sic ait, et sublatum alte consurgit in ensem
<verg. aen. 9.750_750> Et mediam ferro gemina inter tempora frontem
<verg. aen. 9.751> Diuidit impubisque immani uulnere malas.
<verg. aen. 9.752> Fit sonus, ingenti concussa est pondere tellus:
<verg. aen. 9.753> Collapsos artus atque arma cruenta cerebro
<verg. aen. 9.754> Sternit humi moriens, atque illi partibus aequis
<verg. aen. 9.755_755> Huc caput atque illuc umero ex utroque pependit.
<verg. aen. 9.756> Diffugiunt uersi trepida formidine Troes.
<verg. aen. 9.757> Et si continuo uictorem ea cura subisset,
<verg. aen. 9.758> Rumpere claustra manu sociosque immittere portis,
<verg. aen. 9.759> Vltimus ille dies bello gentique fuisset.
<verg. aen. 9.760_760> Sed furor ardentem caedisque insana cupido
<verg. aen. 9.761> Egit in aduersos. ***********
<verg. aen. 9.762> Principio Phalerim et succiso poplite Gygen
<verg. aen. 9.763> Excipit, hinc raptas fugientibus ingerit hastas
<verg. aen. 9.764> In tergum, Iuno uiris animumque ministrat.
<verg. aen. 9.765_765> Addit Halyn comitem et confixa Phegea parma,
<verg. aen. 9.766> Ignaros deinde in muris Martemque cientis
<verg. aen. 9.767> Alcandrumque Haliumque Noemonaque Prytanimque.
<verg. aen. 9.768> Lyncea tendentem contra sociosque uocantem
<verg. aen. 9.769> Vibranti gladio conixus ab aggere dexter
<verg. aen. 9.770_770> Occupat, huic uno deiectum comminus ictu
<verg. aen. 9.771> Cum galea longe iacuit caput. inde ferarum
<verg. aen. 9.772> Vastatorem Amycum, quo non felicior alter
<verg. aen. 9.773> Tinguere tela manu ferrumque armare ueneno,
<verg. aen. 9.774> Et Clytium Aeoliden et amicum Crethea Musis,
<verg. aen. 9.775_775> Crethea Musarum comitem, cui carmina semper
<verg. aen. 9.776> Et citharae cordi numerosque intendere neruis,
<verg. aen. 9.777> Semper equos atque arma uirum pugnasque canebat.
<verg. aen. 9.778> Tandem ductores audita caede suorum
<verg. aen. 9.779> Conueniunt Teucri, Mnestheus acerque Serestus,
<verg. aen. 9.780_780> Palantisque uident socios hostemque receptum.
<verg. aen. 9.781> Et Mnestheus: "quo deinde fugam, quo tenditis?" inquit.
<verg. aen. 9.782>"Quos alios muros, quaeue ultra moenia habetis
<verg. aen. 9.783> Vnus homo et uestris, o ciues, undique saeptus
<verg. aen. 9.784> Aggeribus tantas strages impune per urbem
<verg. aen. 9.785_785> Ediderit? iuuenum primos tot miserit Orco?
<verg. aen. 9.786> Non infelicis patriae ueterumque deorum
<verg. aen. 9.787> Et magni Aeneae, segnes, miseretque pudetque?"
<verg. aen. 9.788> Talibus accensi firmantur et agmine denso
<verg. aen. 9.789> Consistunt. Turnus paulatim excedere pugnae
<verg. aen. 9.790_790> Et fluuium petere ac partem quae cingitur unda.
<verg. aen. 9.791> Acrius hoc Teucri clamore incumbere magno
<verg. aen. 9.792> Et glomerare manum, ceu saeuum turba leonem
<verg. aen. 9.793> Cum telis premit infensis: at territus ille,
<verg. aen. 9.794> Asper, acerba tuens, retro redit et neque terga
<verg. aen. 9.795_795> Ira dare aut uirtus patitur, nec tendere contra
<verg. aen. 9.796> Ille quidem hoc cupiens potis est per tela uirosque.
<verg. aen. 9.797> Haud aliter retro dubius uestigia Turnus
<verg. aen. 9.798> Improperata refert et mens exaestuat ira.
<verg. aen. 9.799> Quin etiam bis tum medios inuaserat hostis,
<verg. aen. 9.800_800> Bis confusa fuga per muros agmina uertit;
<verg. aen. 9.801> Sed manus e castris propere coit omnis in unum
<verg. aen. 9.802> Nec contra uiris audet Saturnia Iuno
<verg. aen. 9.803> Sufficere; aeriam caelo nam Iuppiter Irim
<verg. aen. 9.804> Demisit germanae haud mollia iussa ferentem,
<verg. aen. 9.805_805> Ni Turnus cedat Teucrorum moenibus altis.
<verg. aen. 9.806> Ergo nec clipeo iuuenis subsistere tantum
<verg. aen. 9.807> Nec dextra ualet, iniectis sic undique telis
<verg. aen. 9.808> Obruitur. strepit adsiduo caua tempora circum
<verg. aen. 9.809> Tinnitu galea et saxis solida aera fatiscunt
<verg. aen. 9.810_810> Discussaeque iubae, capiti nec sufficit umbo
<verg. aen. 9.811> Ictibus; ingeminant hastis et Troes et ipse
<verg. aen. 9.812> Fulmineus Mnestheus. tum toto corpore sudor
<verg. aen. 9.813> Liquitur et piceum (nec respirare potestas)
<verg. aen. 9.814> Flumen agit, fessos quatit aeger anhelitus artus.
<verg. aen. 9.815_815> Tum demum praeceps saltu sese omnibus armis
<verg. aen. 9.816> In fluuium dedit. ille suo cum gurgite flauo
<verg. aen. 9.817> Accepit uenientem ac mollibus extulit undis
<verg. aen. 9.818> Et laetum sociis abluta caede remisit.
<verg. aen. 10.1> Panditur interea domus omnipotentis Olympi
<verg. aen. 10.2> Conciliumque uocat diuum pater atque hominum rex
<verg. aen. 10.3> Sideream in sedem, terras unde arduus omnis
<verg. aen. 10.4> Castraque Dardanidum aspectat populosque Latinos.
<verg. aen. 10.5_5> Considunt tectis bipatentibus, incipit ipse:
<verg. aen. 10.6>"Caelicolae magni, quianam sententia uobis
<verg. aen. 10.7> Versa retro tantumque animis certatis iniquis?
<verg. aen. 10.8> Abnueram bello Italiam concurrere Teucris.
<verg. aen. 10.9> Quae contra uetitum discordia? quis metus aut hos
<verg. aen. 10.10_10> Aut hos arma sequi ferrumque lacessere suasit?
<verg. aen. 10.11> Adueniet iustum pugnae, ne arcessite, tempus,
<verg. aen. 10.12> Cum fera Karthago Romanis arcibus olim
<verg. aen. 10.13> Exitium magnum atque Alpis immittet apertas:
<verg. aen. 10.14> Tum certare odiis, tum res rapuisse licebit.
<verg. aen. 10.15_15> Nunc sinite et placitum laeti componite foedus."
<verg. aen. 10.16> Iuppiter haec paucis; at non Venus aurea contra
<verg. aen. 10.17> Pauca refert: *************************
<verg. aen. 10.18>"O pater, o hominum rerumque aeterna potestas
<verg. aen. 10.19>(Namque aliud quid sit quod iam implorare queamus?),
<verg. aen. 10.20_20> Cernis ut insultent Rutuli, Turnusque feratur
<verg. aen. 10.21> Per medios insignis equis tumidusque secundo
<verg. aen. 10.22> Marte ruat? non clausa tegunt iam moenia Teucros:
<verg. aen. 10.23> Quin intra portas atque ipsis proelia miscent
<verg. aen. 10.24> Aggeribus moerorum et inundant sanguine fossas.
<verg. aen. 10.25_25> Aeneas ignarus abest. numquamne leuari
<verg. aen. 10.26> Obsidione sines? muris iterum imminet hostis
<verg. aen. 10.27> Nascentis Troiae nec non exercitus alter,
<verg. aen. 10.28> Atque iterum in Teucros Aetolis surgit ab Arpis
<verg. aen. 10.29> Tydides. equidem credo, mea uulnera restant
<verg. aen. 10.30_30> Et tua progenies mortalia demoror arma.
<verg. aen. 10.31> Si sine pace tua atque inuito numine Troes
<verg. aen. 10.32> Italiam petiere, luant peccata neque illos
<verg. aen. 10.33> Iuueris auxilio; sin tot responsa secuti
<verg. aen. 10.34> Quae superi manesque dabant, cur nunc tua quisquam
<verg. aen. 10.35_35> Vertere iussa potest aut cur noua condere fata?
<verg. aen. 10.36> Quid repetam exustas Erycino in litore classis,
<verg. aen. 10.37> Quid tempestatum regem uentosque furentis
<verg. aen. 10.38> Aeolia excitos aut actam nubibus Irim?
<verg. aen. 10.39> Nunc etiam manis (haec intemptata manebat
<verg. aen. 10.40_40> Sors rerum) mouet et superis immissa repente
<verg. aen. 10.41> Allecto medias Italum bacchata per urbes.
<verg. aen. 10.42> Nil super imperio moueor; sperauimus ista,
<verg. aen. 10.43> Dum fortuna fuit; uincant, quos uincere mauis.
<verg. aen. 10.44> Si nulla est regio Teucris quam det tua coniunx
<verg. aen. 10.45_45> Dura, per euersae, genitor, fumantia Troiae
<verg. aen. 10.46> Excidia obtestor: liceat dimittere ab armis
<verg. aen. 10.47> Incolumem Ascanium, liceat superesse nepotem.
<verg. aen. 10.48> Aeneas sane ignotis iactetur in undis
<verg. aen. 10.49> Et quacumque uiam dederit Fortuna sequatur:
<verg. aen. 10.50_50> Hunc tegere et dirae ualeam subducere pugnae.
<verg. aen. 10.51> Est Amathus, est celsa mihi Paphus atque Cythera
<verg. aen. 10.52> Idaliaeque domus: positis inglorius armis
<verg. aen. 10.53> Exigat hic aeuum. magna dicione iubeto
<verg. aen. 10.54> Karthago premat Ausoniam: nihil urbibus inde
<verg. aen. 10.55_55> Obstabit Tyriis. quid pestem euadere belli
<verg. aen. 10.56> Iuuit et Argolicos medium fugisse per ignis
<verg. aen. 10.57> Totque maris uastaeque exhausta pericula terrae,
<verg. aen. 10.58> Dum Latium Teucri recidiuaque Pergama quaerunt?
<verg. aen. 10.59> Non satius cineres patriae insedisse supremos
<verg. aen. 10.60_60> Atque solum quo Troia fuit? Xanthum et Simoenta
<verg. aen. 10.61> Redde, oro, miseris iterumque reuoluere casus
<verg. aen. 10.62> Da, pater, Iliacos Teucris." tum regia Iuno
<verg. aen. 10.63> Acta furore graui: "quid me alta silentia cogis
<verg. aen. 10.64> Rumpere et obductum uerbis uulgare dolorem?
<verg. aen. 10.65_65> Aenean hominum quisquam diuumque subegit
<verg. aen. 10.66> Bella sequi aut hostem regi se inferre Latino?
<verg. aen. 10.67> Italiam petiit fatis auctoribus (esto)
<verg. aen. 10.68> Cassandrae impulsus furiis: num linquere castra
<verg. aen. 10.69> Hortati sumus aut uitam committere uentis?
<verg. aen. 10.70_70> Num puero summam belli, num credere muros?
<verg. aen. 10.71> Tyrrhenamque fidem aut gentis agitare quietas?
<verg. aen. 10.72> Quis deus in fraudem, quae dura potentia nostra
<verg. aen. 10.73> Egit? ubi hic Iuno demissaue nubibus Iris?
<verg. aen. 10.74> Indignumst Italos Troiam circumdare flammis
<verg. aen. 10.75_75> Nascentem et patria Turnum consistere terra,
<verg. aen. 10.76> Cui Pilumnus auus, cui diua Venilia mater:
<verg. aen. 10.77> Quid face Troianos atra uim ferre Latinis,
<verg. aen. 10.78> Arua aliena iugo premere atque auertere praedas?
<verg. aen. 10.79> Quid soceros legere et gremiis abducere pactas,
<verg. aen. 10.80_80> Pacem orare manu, praefigere puppibus arma?
<verg. aen. 10.81> Tu potes Aenean manibus subducere Graium
<verg. aen. 10.82> Proque uiro nebulam et uentos obtendere inanis,
<verg. aen. 10.83> Et potes in totidem classem conuertere nymphas:
<verg. aen. 10.84> Nos aliquid Rutulos contra iuuisse nefandum est?
<verg. aen. 10.85_85>"Aeneas ignarus abest": ignarus et absit.
<verg. aen. 10.86> Est Paphus Idaliumque tibi, sunt alta Cythera:
<verg. aen. 10.87> Quid grauidam bellis urbem et corda aspera temptas?
<verg. aen. 10.88> Nosne tibi fluxas Phrygiae res uertere fundo
<verg. aen. 10.89> Conamur? nos? an miseros qui Troas Achiuis
<verg. aen. 10.90_90> Obiecit? quae causa fuit consurgere in arma
<verg. aen. 10.91> Europamque Asiamque et foedera soluere furto?
<verg. aen. 10.92> Me duce Dardanius Spartam expugnauit adulter,
<verg. aen. 10.93> Aut ego tela dedi fouiue Cupidine bella?
<verg. aen. 10.94> Tum decuit metuisse tuis: nunc sera querelis
<verg. aen. 10.95_95> Haud iustis adsurgis et irrita iurgia iactas."
<verg. aen. 10.96> Talibus orabat Iuno, cunctique fremebant
<verg. aen. 10.97> Caelicolae adsensu uario, ceu flamina prima
<verg. aen. 10.98> Cum deprensa fremunt siluis et caeca uolutant
<verg. aen. 10.99> Murmura uenturos nautis prodentia uentos.
<verg. aen. 10.100_100> Tum pater omnipotens, rerum cui prima potestas,
<verg. aen. 10.101> Infit (eo dicente deum domus alta silescit
<verg. aen. 10.102> Et tremefacta solo tellus, silet arduus aether,
<verg. aen. 10.103> Tum Zephyri posuere, premit placida aequora pontus):
<verg. aen. 10.104>"Accipite ergo animis atque haec mea figite dicta.
<verg. aen. 10.105_105> Quandoquidem Ausonios coniungi foedere Teucris
<verg. aen. 10.106> Haud licitum, nec uestra capit discordia finem,
<verg. aen. 10.107> Quae cuique est fortuna hodie, quam quisque secat spem,
<verg. aen. 10.108> Tros Rutulusne fuat, nullo discrimine habebo,
<verg. aen. 10.109> Seu fatis Italum castra obsidione tenentur
<verg. aen. 10.110_110> Siue errore malo Troiae monitisque sinistris.
<verg. aen. 10.111> Nec Rutulos soluo. sua cuique exorsa laborem
<verg. aen. 10.112> Fortunamque ferent. rex Iuppiter omnibus idem.
<verg. aen. 10.113> Fata uiam inuenient." Stygii per flumina fratris,
<verg. aen. 10.114> Per pice torrentis atraque uoragine ripas
<verg. aen. 10.115_115> Adnuit et totum nutu tremefecit Olympum.
<verg. aen. 10.116> Hic finis fandi. solio tum Iuppiter aureo
<verg. aen. 10.117> Surgit, caelicolae medium quem ad limina ducunt.
<verg. aen. 10.118> Interea Rutuli portis circum omnibus instant
<verg. aen. 10.119> Sternere caede uiros et moenia cingere flammis.
<verg. aen. 10.120_120> At legio Aeneadum uallis obsessa tenetur
<verg. aen. 10.121> Nec spes ulla fugae. miseri stant turribus altis
<verg. aen. 10.122> Nequiquam et rara muros cinxere corona
<verg. aen. 10.123> Asius Imbrasides Hicetaoniusque Thymoetes
<verg. aen. 10.124> Assaracique duo et senior cum Castore Thymbris,
<verg. aen. 10.125_125> Prima acies; hos germani Sarpedonis ambo
<verg. aen. 10.126> Et Clarus et Thaemon Lycia comitantur ab alta.
<verg. aen. 10.127> Fert ingens toto conixus corpore saxum,
<verg. aen. 10.128> Haud partem exiguam montis, Lyrnesius Acmon,
<verg. aen. 10.129> Nec Clytio genitore minor nec fratre Menestheo(==MENESTHE.O).
<verg. aen. 10.130_130> Hi iaculis, illi certant defendere saxis
<verg. aen. 10.131> Molirique ignem neruoque aptare sagittas.
<verg. aen. 10.132> Ipse inter medios, Veneris iustissima cura,
<verg. aen. 10.133> Dardanius caput, ecce, puer detectus honestum,
<verg. aen. 10.134> Qualis gemma micat fuluum quae diuidit aurum,
<verg. aen. 10.135_135> Aut collo decus aut capiti, uel quale per artem
<verg. aen. 10.136> Inclusum buxo aut Oricia terebintho
<verg. aen. 10.137> Lucet ebur; fusos ceruix cui lactea crinis
<verg. aen. 10.138> Accipit et molli subnectens circulus auro.
<verg. aen. 10.139> Te quoque magnanimae uiderunt, Ismare, gentes
<verg. aen. 10.140_140> Vulnera derigere et calamos armare ueneno,
<verg. aen. 10.141> Maeonia generose domo, ubi pinguia culta
<verg. aen. 10.142> Exercentque uiri Pactolusque irrigat auro.
<verg. aen. 10.143> Affuit et Mnestheus, quem pulsi pristina Turni
<verg. aen. 10.144> Aggere murorum sublimem gloria tollit,
<verg. aen. 10.145_145> Et Capys: hinc nomen Campanae ducitur urbi.
<verg. aen. 10.146> Illi inter sese duri certamina belli
<verg. aen. 10.147> Contulerant: media Aeneas freta nocte secabat.
<verg. aen. 10.148> Namque ut ab Euandro castris ingressus Etruscis
<verg. aen. 10.149> Regem adit et regi memorat nomenque genusque
<verg. aen. 10.150_150> Quidue petat quidue ipse ferat, Mezentius arma
<verg. aen. 10.151> Quae sibi conciliet, uiolentaque pectora Turni
<verg. aen. 10.152> Edocet, humanis quae sit fiducia rebus
<verg. aen. 10.153> Admonet immiscetque preces: haud fit mora, Tarchon
<verg. aen. 10.154> Iungit opes foedusque ferit; tum libera fati
<verg. aen. 10.155_155> Classem conscendit iussis gens Lydia diuum
<verg. aen. 10.156> Externo commissa duci. Aeneia puppis
<verg. aen. 10.157> Prima tenet rostro Phrygios subiuncta leones,
<verg. aen. 10.158> Imminet Ida super, profugis gratissima Teucris.
<verg. aen. 10.159> Hic magnus sedet Aeneas secumque uolutat
<verg. aen. 10.160_160> Euentus belli uarios, Pallasque sinistro
<verg. aen. 10.161> Affixus lateri iam quaerit sidera, opacae
<verg. aen. 10.162> Noctis iter, iam quae passus terraque marique.
<verg. aen. 10.163> Pandite nunc Helicona, deae, cantusque mouete,
<verg. aen. 10.164> Quae manus interea Tuscis comitetur ab oris
<verg. aen. 10.165_165> Aenean armetque rates pelagoque uehatur.
<verg. aen. 10.166> Massicus aerata princeps secat aequora Tigri,
<verg. aen. 10.167> Sub quo mille manus iuuenum, qui moenia Clusi
<verg. aen. 10.168> Quique urbem liquere Cosas, quis tela sagittae
<verg. aen. 10.169> Gorytique leues umeris et letifer arcus.
<verg. aen. 10.170_170> Vna toruus Abas: huic totum insignibus armis
<verg. aen. 10.171> Agmen et aurato fulgebat Apolline puppis.
<verg. aen. 10.172> Sescentos illi dederat Populonia mater
<verg. aen. 10.173> Expertos belli iuuenes, ast Ilua trecentos
<verg. aen. 10.174> Insula inexhaustis Chalybum generosa metallis.
<verg. aen. 10.175_175> Tertius ille hominum diuumque interpres Asilas,
<verg. aen. 10.176> Cui pecudum fibrae, caeli cui sidera parent
<verg. aen. 10.177> Et linguae uolucrum et praesagi fulminis ignes,
<verg. aen. 10.178> Mille rapit densos acie atque horrentibus hastis.
<verg. aen. 10.179> Hos parere iubent Alpheae ab origine Pisae,
<verg. aen. 10.180_180> Vrbs Etrusca solo. sequitur pulcherrimus Astyr,
<verg. aen. 10.181> Astyr equo fidens et uersicoloribus armis.
<verg. aen. 10.182> Ter centum adiciunt (mens omnibus una sequendi)
<verg. aen. 10.183> Qui Caerete domo, qui sunt Minionis in aruis,
<verg. aen. 10.184> Et Pyrgi ueteres intempestaeque Grauiscae.
<verg. aen. 10.185_185> Non ego te, Ligurum ductor fortissime bello,
<verg. aen. 10.186> Transierim, Cunare et paucis comitate, Cupauo,
<verg. aen. 10.187> Cuius olorinae surgunt de uertice pinnae
<verg. aen. 10.188>(Crimen, Amor, uestrum) formaeque insigne paternae.
<verg. aen. 10.189> Namque ferunt luctu Cycnum Phaethontis amati,
<verg. aen. 10.190_190> Populeas inter frondes umbramque sororum
<verg. aen. 10.191> Dum canit et maestum musa solatur amorem,
<verg. aen. 10.192> Canentem molli pluma duxisse senectam
<verg. aen. 10.193> Linquentem terras et sidera uoce sequentem.
<verg. aen. 10.194> Filius aequalis comitatus classe cateruas
<verg. aen. 10.195_195> Ingentem remis Centaurum promouet: ille
<verg. aen. 10.196> Instat aquae saxumque undis immane minatur
<verg. aen. 10.197> Arduus, et longa sulcat maria alta carina.
<verg. aen. 10.198> Ille etiam patriis agmen ciet Ocnus ab oris,
<verg. aen. 10.199> Fatidicae Mantus et Tusci filius amnis,
<verg. aen. 10.200_200> Qui muros matrisque dedit tibi, Mantua, nomen,
<verg. aen. 10.201> Mantua, diues auis, sed non genus omnibus unum:
<verg. aen. 10.202> Gens illi triplex, populi sub gente quaterni,
<verg. aen. 10.203> Ipsa caput populis, Tusco de sanguine uires.
<verg. aen. 10.204> Hinc quoque quingentos in se Mezentius armat,
<verg. aen. 10.205_205> Quos patre Benaco uelatus harundine glauca
<verg. aen. 10.206> Mincius infesta ducebat in aequora pinu.
<verg. aen. 10.207> It grauis Aulestes centenaque arbore fluctum
<verg. aen. 10.208> Verberat adsurgens, spumant uada marmore uerso.
<verg. aen. 10.209> Hunc uehit immanis Triton et caerula concha
<verg. aen. 10.210_210> Exterrens freta, cui laterum tenus hispida nanti
<verg. aen. 10.211> Frons hominem praefert, in pristim desinit aluus,
<verg. aen. 10.212> Spumea semifero sub pectore murmurat unda.
<verg. aen. 10.213> Tot lecti proceres ter denis nauibus ibant
<verg. aen. 10.214> Subsidio Troiae et campos salis aere secabant.
<verg. aen. 10.215_215> Iamque dies caelo concesserat almaque curru
<verg. aen. 10.216> Noctiuago Phoebe medium pulsabat Olympum:
<verg. aen. 10.217> Aeneas (neque enim membris dat cura quietem)
<verg. aen. 10.218> Ipse sedens clauumque regit uelisque ministrat.
<verg. aen. 10.219> Atque illi medio in spatio chorus, ecce, suarum
<verg. aen. 10.220_220> Occurrit comitum: nymphae, quas alma Cybebe
<verg. aen. 10.221> Numen habere maris nymphasque e nauibus esse
<verg. aen. 10.222> Iusserat, innabant pariter fluctusque secabant,
<verg. aen. 10.223> Quot prius aeratae steterant ad litora prorae.
<verg. aen. 10.224> Agnoscunt longe regem lustrantque choreis.
<verg. aen. 10.225_225> Quarum quae fandi doctissima Cymodocea
<verg. aen. 10.226> Pone sequens dextra puppim tenet ipsaque dorso
<verg. aen. 10.227> Eminet ac laeua tacitis surremigat undis.
<verg. aen. 10.228> Tum sic ignarum alloquitur: "uigilasne, deum gens,
<verg. aen. 10.229> Aenea? uigila et uelis immitte rudentis.
<verg. aen. 10.230_230> Nos sumus, Idaeae sacro de uertice pinus,
<verg. aen. 10.231> Nunc pelagi nymphae, classis tua. perfidus ut nos
<verg. aen. 10.232> Praecipitis ferro Rutulus flammaque premebat,
<verg. aen. 10.233> Rupimus inuitae tua uincula teque per aequor
<verg. aen. 10.234> Quaerimus. hanc genetrix faciem miserata refecit
<verg. aen. 10.235_235> Et dedit esse deas aeuumque agitare sub undis.
<verg. aen. 10.236> At puer Ascanius muro fossisque tenetur
<verg. aen. 10.237> Tela inter media atque horrentis Marte Latinos.
<verg. aen. 10.238> Iam loca iussa tenet forti permixtus Etrusco
<verg. aen. 10.239> Arcas eques; medias illis opponere turmas,
<verg. aen. 10.240_240> Ne castris iungant, certa est sententia Turno.
<verg. aen. 10.241> Surge age et Aurora socios ueniente uocari
<verg. aen. 10.242> Primus in arma iube, et clipeum cape quem dedit igni
<verg. aen. 10.243> Inuictum ignipotens atque oras ambiit auro.
<verg. aen. 10.244> Crastina lux, mea si non irrita dicta putaris,
<verg. aen. 10.245_245> Ingentis Rutulae spectabit caedis aceruos."
<verg. aen. 10.246> Dixerat et dextra discedens impulit altam
<verg. aen. 10.247> Haud ignara modi puppim: fugit illa per undas
<verg. aen. 10.248> Ocior et iaculo et uentos aequante sagitta.
<verg. aen. 10.249> Inde aliae celerant cursus. stupet inscius ipse
<verg. aen. 10.250_250> Tros Anchisiades, animos tamen omine tollit.
<verg. aen. 10.251> Tum breuiter supera aspectans conuexa precatur:
<verg. aen. 10.252>"Alma parens Idaea deum, cui Dindyma cordi
<verg. aen. 10.253> Turrigeraeque urbes biiugique ad frena leones,
<verg. aen. 10.254> Tu mihi nunc pugnae princeps, tu rite propinques
<verg. aen. 10.255_255> Augurium Phrygibusque adsis pede, diua, secundo."
<verg. aen. 10.256> Tantum effatus. et interea reuoluta ruebat
<verg. aen. 10.257> Matura iam luce dies noctemque fugarat:
<verg. aen. 10.258> Principio sociis edicit signa sequantur
<verg. aen. 10.259> Atque animos aptent armis pugnaeque parent se.
<verg. aen. 10.260_260> Iamque in conspectu Teucros habet et sua castra
<verg. aen. 10.261> Stans celsa in puppi, clipeum cum deinde sinistra
<verg. aen. 10.262> Extulit ardentem. clamorem ad sidera tollunt
<verg. aen. 10.263> Dardanidae e muris, spes addita suscitat iras,
<verg. aen. 10.264> Tela manu iaciunt, quales sub nubibus atris
<verg. aen. 10.265_265> Strymoniae dant signa grues atque aethera tranant
<verg. aen. 10.266> Cum sonitu, fugiuntque Notos clamore secundo.
<verg. aen. 10.267> At Rutulo regi ducibusque ea mira uideri
<verg. aen. 10.268> Ausoniis, donec uersas ad litora puppis
<verg. aen. 10.269> Respiciunt totumque allabi classibus aequor.
<verg. aen. 10.270_270> Ardet apex capiti cristisque a uertice flamma
<verg. aen. 10.271> Funditur et uastos umbo uomit aureus ignis:
<verg. aen. 10.272> Non secus ac liquida si quando nocte cometae
<verg. aen. 10.273> Sanguinei lugubre rubent, aut Sirius ardor
<verg. aen. 10.274> Ille sitim morbosque ferens mortalibus aegris
<verg. aen. 10.275_275> Nascitur et laeuo contristat lumine caelum.
<verg. aen. 10.276> Haud tamen audaci Turno fiducia cessit
<verg. aen. 10.277> Litora praecipere et uenientis pellere terra.
<verg. aen. 10.278> Vltro animos tollit dictis atque increpat ultro:
<verg. aen. 10.279>"Quod uotis optastis adest, perfringere dextra.
<verg. aen. 10.280_280> In manibus Mars ipse, uiris. nunc coniugis esto
<verg. aen. 10.281> Quisque suae tectique memor, nunc magna referto
<verg. aen. 10.282> Facta, patrum laudes. ultro occurramus ad undam
<verg. aen. 10.283> Dum trepidi egressisque labant uestigia prima.
<verg. aen. 10.284> Audentis Fortuna iuuat." **************
<verg. aen. 10.285_285> Haec ait, et secum uersat quos ducere contra
<verg. aen. 10.286> Vel quibus obsessos possit concredere muros.
<verg. aen. 10.287> Interea Aeneas socios de puppibus altis
<verg. aen. 10.288> Pontibus exponit. multi seruare recursus
<verg. aen. 10.289> Languentis pelagi et breuibus se credere saltu,
<verg. aen. 10.290_290> Per remos alii. speculatus litora Tarchon,
<verg. aen. 10.291> Qua uada non spirant nec fracta remurmurat unda,
<verg. aen. 10.292> Sed mare inoffensum crescenti allabitur aestu,
<verg. aen. 10.293> Aduertit subito proram sociosque precatur:
<verg. aen. 10.294>"Nunc, o lecta manus, ualidis incumbite remis;
<verg. aen. 10.295_295> Tollite, ferte rates, inimicam findite rostris
<verg. aen. 10.296> Hanc terram, sulcumque sibi premat ipsa carina.
<verg. aen. 10.297> Frangere nec tali puppim statione recuso
<verg. aen. 10.298> Arrepta tellure semel." quae talia postquam
<verg. aen. 10.299> Effatus Tarchon, socii consurgere tonsis
<verg. aen. 10.300_300> Spumantisque rates aruis inferre Latinis,
<verg. aen. 10.301> Donec rostra tenent siccum et sedere carinae
<verg. aen. 10.302> Omnes innocuae. sed non puppis tua, Tarchon:
<verg. aen. 10.303> Namque inflicta uadis dorso dum pendet iniquo
<verg. aen. 10.304> Anceps sustentata diu fluctusque fatigat,
<verg. aen. 10.305_305> Soluitur atque uiros mediis exponit in undis,
<verg. aen. 10.306> Fragmina remorum quos et fluitantia transtra
<verg. aen. 10.307> Impediunt retrahitque pedem simul unda relabens.
<verg. aen. 10.308> Nec Turnum segnis retinet mora, sed rapit acer
<verg. aen. 10.309> Totam aciem in Teucros et contra in litore sistit.
<verg. aen. 10.310_310> Signa canunt. primus turmas inuasit agrestis
<verg. aen. 10.311> Aeneas, omen pugnae, strauitque Latinos
<verg. aen. 10.312> Occiso Therone, uirum qui maximus ultro
<verg. aen. 10.313> Aenean petit. huic gladio perque aerea suta,
<verg. aen. 10.314> Per tunicam squalentem auro latus haurit apertum.
<verg. aen. 10.315_315> Inde Lichan ferit exsectum iam matre perempta
<verg. aen. 10.316> Et tibi, Phoebe, sacrum: casus euadere ferri
<verg. aen. 10.317> Quo licuit paruo? nec longe Cissea durum
<verg. aen. 10.318> Immanemque Gyan sternentis agmina claua
<verg. aen. 10.319> Deiecit leto; nihil illos Herculis arma
<verg. aen. 10.320_320> Nec ualidae iuuere manus genitorque Melampus,
<verg. aen. 10.321> Alcidae comes usque grauis dum terra labores
<verg. aen. 10.322> Praebuit. ecce Pharon, uoces dum iactat inertis,
<verg. aen. 10.323> Intorquens iaculum clamanti sistit in ore.
<verg. aen. 10.324> Tu quoque, flauentem prima lanugine malas
<verg. aen. 10.325_325> Dum sequeris Clytium infelix, noua gaudia, Cydon,
<verg. aen. 10.326> Dardania stratus dextra, securus amorum
<verg. aen. 10.327> Qui iuuenum tibi semper erant, miserande iaceres,
<verg. aen. 10.328> Ni fratrum stipata cohors foret obuia, Phorci
<verg. aen. 10.329> Progenies, septem numero, septenaque tela
<verg. aen. 10.330_330> Coniciunt; partim galea clipeoque resultant
<verg. aen. 10.331> Irrita, deflexit partim stringentia corpus
<verg. aen. 10.332> Alma Venus. fidum Aeneas affatur Achaten:
<verg. aen. 10.333> Suggere tela mihi, non ullum dextera frustra
<verg. aen. 10.334> Torserit in Rutulos, steterunt quae in corpore Graium
<verg. aen. 10.335_335> Iliacis campis." tum magnam corripit hastam
<verg. aen. 10.336> Et iacit: illa uolans clipei transuerberat aera
<verg. aen. 10.337> Maeonis et thoraca simul cum pectore rumpit.
<verg. aen. 10.338> Huic frater subit Alcanor fratremque ruentem
<verg. aen. 10.339> Sustentat dextra: traiecto missa lacerto
<verg. aen. 10.340_340> Protinus hasta fugit seruatque cruenta tenorem,
<verg. aen. 10.341> Dexteraque ex umero neruis moribunda pependit.
<verg. aen. 10.342> Tum Numitor iaculo fratris de corpore rapto
<verg. aen. 10.343> Aenean petiit: sed non et figere contra
<verg. aen. 10.344> Est licitum, magnique femur perstrinxit Achatae.
<verg. aen. 10.345_345> Hic Curibus fidens primaeuo corpore Clausus
<verg. aen. 10.346> Aduenit et rigida Dryopem ferit eminus hasta
<verg. aen. 10.347> Sub mentum grauiter pressa, pariterque loquentis
<verg. aen. 10.348> Vocem animamque rapit traiecto gutture; at ille
<verg. aen. 10.349> Fronte ferit terram et crassum uomit ore cruorem.
<verg. aen. 10.350_350> Tres quoque Threicios Boreae de gente suprema
<verg. aen. 10.351> Et tris quos Idas pater et patria Ismara mittit,
<verg. aen. 10.352> Per uarios sternit casus. accurrit Halaesus
<verg. aen. 10.353> Auruncaeque manus, subit et Neptunia proles,
<verg. aen. 10.354> Insignis Messapus equis. expellere tendunt
<verg. aen. 10.355_355> Nunc hi, nunc illi: certatur limine in ipso
<verg. aen. 10.356> Ausoniae. magno discordes aethere uenti
<verg. aen. 10.357> Proelia ceu tollunt animis et uiribus aequis;
<verg. aen. 10.358> Non ipsi inter se, non nubila, non mare cedit;
<verg. aen. 10.359> Anceps pugna diu, stant obnixa omnia contra:
<verg. aen. 10.360_360> Haud aliter Troianae acies aciesque Latinae
<verg. aen. 10.361> Concurrunt, haeret pede pes densusque uiro uir.
<verg. aen. 10.362> At parte ex alia, qua saxa rotantia late
<verg. aen. 10.363> Intulerat torrens arbustaque diruta ripis,
<verg. aen. 10.364> Arcadas insuetos acies inferre pedestris
<verg. aen. 10.365_365> Vt uidit Pallas Latio dare terga sequaci
<verg. aen. 10.366>(Aspera quis natura loci dimittere quando
<verg. aen. 10.367> Suasit equos), unum quod rebus restat egenis,
<verg. aen. 10.368> Nunc prece, nunc dictis uirtutem accendit amaris:
<verg. aen. 10.369>"Quo fugitis, socii? per uos et fortia facta,
<verg. aen. 10.370_370> Per ducis Euandri nomen deuictaque bella
<verg. aen. 10.371> Spemque meam, patriae quae nunc subit aemula laudi,
<verg. aen. 10.372> Fidite ne pedibus. ferro rumpenda per hostis
<verg. aen. 10.373> Est uia. qua globus ille uirum densissimus urget,
<verg. aen. 10.374> Hac uos et Pallanta ducem patria alta reposcit.
<verg. aen. 10.375_375> Numina nulla premunt, mortali urgemur ab hoste
<verg. aen. 10.376> Mortales; totidem nobis animaeque manusque.
<verg. aen. 10.377> Ecce maris magna claudit nos obice pontus,
<verg. aen. 10.378> Deest iam terra fugae: pelagus Troiamne petamus?
<verg. aen. 10.379> Haec ait, et medius densos prorumpit in hostis.
<verg. aen. 10.380_380> Obuius huic primum fatis adductus iniquis
<verg. aen. 10.381> Fit Lagus. hunc, magno uellit dum pondere saxum,
<verg. aen. 10.382> Intorto figit telo, discrimina costis
<verg. aen. 10.383> Per medium qua spina dabat, hastamque receptat
<verg. aen. 10.384> Ossibus haerentem. quem non super occupat Hisbon,
<verg. aen. 10.385_385> Ille quidem hoc sperans; nam Pallas ante ruentem,
<verg. aen. 10.386> Dum furit, incautum crudeli morte sodalis
<verg. aen. 10.387> Excipit atque ensem tumido in pulmone recondit.
<verg. aen. 10.388> Hinc Sthenium petit et Rhoeti de gente uetusta
<verg. aen. 10.389> Anchemolum thalamos ausum incestare nouercae.
<verg. aen. 10.390_390> Vos etiam, gemini, Rutulis cecidistis in agris,
<verg. aen. 10.391> Daucia, Laride Thymberque, simillima proles,
<verg. aen. 10.392> Indiscreta suis gratusque parentibus error;
<verg. aen. 10.393> At nunc dura dedit uobis discrimina Pallas.
<verg. aen. 10.394> Nam tibi, Thymbre, caput Euandrius abstulit ensis
<verg. aen. 10.395_395> Te decisa suum, Laride, dextera quaerit
<verg. aen. 10.396> Semianimesque micant digiti ferrumque retractant.
<verg. aen. 10.397> Arcadas accensos monitu et praeclara tuentis
<verg. aen. 10.398> Facta uiri mixtus dolor et pudor armat in hostis.
<verg. aen. 10.399> Tum Pallas biiugis fugientem Rhoetea praeter
<verg. aen. 10.400_400> Traicit. hoc spatium tantumque morae fuit Ilo;
<verg. aen. 10.401> Ilo namque procul ualidam derexerat hastam,
<verg. aen. 10.402> Quam medius Rhoeteus intercipit, optime Teuthra,
<verg. aen. 10.403> Te fugiens fratremque Tyren, curruque uolutus
<verg. aen. 10.404> Caedit semianimis Rutulorum calcibus arua.
<verg. aen. 10.405_405> Ac uelut optato uentis aestate coortis
<verg. aen. 10.406> Dispersa immittit siluis incendia pastor,
<verg. aen. 10.407> Correptis subito mediis extenditur una
<verg. aen. 10.408> Horrida per latos acies Vulcania campos,
<verg. aen. 10.409> Ille sedens uictor flammas despectat ouantis:
<verg. aen. 10.410_410> Non aliter socium uirtus coit omnis in unum
<verg. aen. 10.411> Teque iuuat, Palla. sed bellis acer Halaesus
<verg. aen. 10.412> Tendit in aduersos seque in sua colligit arma.
<verg. aen. 10.413> Hic mactat Ladona Pheretaque Demodocumque,
<verg. aen. 10.414> Strymonio dextram fulgenti deripit ense
<verg. aen. 10.415_415> Elatam in iugulum, saxo ferit ora Thoantis
<verg. aen. 10.416> Ossaque dispersit cerebro permixta cruento.
<verg. aen. 10.417> Fata canens siluis genitor celarat Halaesum;
<verg. aen. 10.418> Vt senior leto canentia lumina soluit,
<verg. aen. 10.419> Iniecere manum Parcae telisque sacrarunt
<verg. aen. 10.420_420> Euandri. quem sic Pallas petit ante precatus:
<verg. aen. 10.421>"Da nunc, Thybri pater, ferro, quod missile libro,
<verg. aen. 10.422> Fortunam atque uiam duri per pectus Halaesi.
<verg. aen. 10.423> Haec arma exuuiasque uiri tua quercus habebit."
<verg. aen. 10.424> Audiit illa deus; dum texit Imaona Halaesus,
<verg. aen. 10.425_425> Arcadio infelix telo dat pectus inermum.
<verg. aen. 10.426> At non caede uiri tanta perterrita Lausus,
<verg. aen. 10.427> Pars ingens belli, sinit agmina: primus Abantem
<verg. aen. 10.428> Oppositum interimit, pugnae nodumque moramque.
<verg. aen. 10.429> Sternitur Arcadiae proles, sternuntur Etrusci
<verg. aen. 10.430_430> Et uos, o Grais imperdita corpora, Teucri.
<verg. aen. 10.431> Agmina concurrunt ducibusque et uiribus aequis.
<verg. aen. 10.432> Extremi addensent acies nec turba moueri
<verg. aen. 10.433> Tela manusque sinit. hinc Pallas instat et urget,
<verg. aen. 10.434> Hinc contra Lausus, nec multum discrepat aetas,
<verg. aen. 10.435_435> Egregii forma, sed quis Fortuna negarat
<verg. aen. 10.436> In patriam reditus. ipsos concurrere passus
<verg. aen. 10.437> Haud tamen inter se magni regnator Olympi;
<verg. aen. 10.438> Mox illos sua fata manent maiore sub hoste.
<verg. aen. 10.439> Interea soror alma monet succedere Lauso
<verg. aen. 10.440_440> Turnum, qui uolucri curru medium secat agmen.
<verg. aen. 10.441> Vt uidit socios: "tempus desistere pugnae;
<verg. aen. 10.442> Solus ego in Pallanta feror, soli mihi Pallas
<verg. aen. 10.443> Debetur; cuperem ipse parens spectator adesset."
<verg. aen. 10.444> Haec ait, et socii cesserunt aequore iusso.
<verg. aen. 10.445_445> At Rutulum abscessu iuuenis tum iussa superba
<verg. aen. 10.446> Miratus stupet in Turno corpusque per ingens
<verg. aen. 10.447> Lumina uoluit(==VOLVIT) obitque truci procul omnia uisu,
<verg. aen. 10.448> Talibus et dictis it contra dicta tyranni:
<verg. aen. 10.449>"Aut spoliis ego iam raptis laudabor opimis
<verg. aen. 10.450_450> Aut leto insigni: sorti pater aequus utrique est.
<verg. aen. 10.451> Tolle minas." fatus medium procedit in aequor;
<verg. aen. 10.452> Frigidus Arcadibus coit in praecordia sanguis.
<verg. aen. 10.453> Desiluit Turnus biiugis, pedes apparat ire
<verg. aen. 10.454> Comminus; utque leo, specula cum uidit ab alta
<verg. aen. 10.455_455> Stare procul campis meditantem in proelia taurum,
<verg. aen. 10.456> Aduolat: haud alia est Turni uenientis imago.
<verg. aen. 10.457> Hunc ubi contiguum missae fore credidit hastae,
<verg. aen. 10.458> Ire prior Pallas, si qua fors adiuuet ausum
<verg. aen. 10.459> Viribus imparibus, magnumque ita ad aethera fatur:
<verg. aen. 10.460_460>"Per patris hospitium et mensas, quas aduena adisti,
<verg. aen. 10.461> Te precor, Alcide, coeptis ingentibus adsis.
<verg. aen. 10.462> Cernat semineci sibi me rapere arma cruenta
<verg. aen. 10.463> Victoremque ferant morientia lumina Turni."
<verg. aen. 10.464> Audiit Alcides iuuenem magnumque sub imo
<verg. aen. 10.465_465> Corde premit gemitum lacrimasque effundit inanis.
<verg. aen. 10.466> Tum genitor natum dictis affatur amicis:
<verg. aen. 10.467>"Stat sua cuique dies, breue et irreparabile tempus
<verg. aen. 10.468> Omnibus est uitae; sed famam extendere factis,
<verg. aen. 10.469> Hoc uirtutis opus. Troiae sub moenibus altis
<verg. aen. 10.470_470> Tot nati cecidere deum, quin occidit una
<verg. aen. 10.471> Sarpedon, mea progenies: etiam sua Turnum
<verg. aen. 10.472> Fata uocant metasque dati peruenit ad aeui."
<verg. aen. 10.473> Sic ait, atque oculos Rutulorum reicit aruis.
<verg. aen. 10.474> At Pallas magnis emittit uiribus hastam
<verg. aen. 10.475_475> Vaginaque caua fulgentem deripit ensem.
<verg. aen. 10.476> Illa uolans umeri surgunt qua tegmina summa
<verg. aen. 10.477> Incidit, atque uiam clipei molita per oras
<verg. aen. 10.478> Tandem etiam magno strinxit de corpore Turni.
<verg. aen. 10.479> Hic Turnus ferro praefixum robur acuto
<verg. aen. 10.480_480> In Pallanta diu librans iacit atque ita fatur:
<verg. aen. 10.481>"Aspice num mage sit nostrum penetrabile telum."
<verg. aen. 10.482> Dixerat; at clipeum, tot ferri terga, tot aeris,
<verg. aen. 10.483> Quem pellis totiens obeat circumdata tauri,
<verg. aen. 10.484> Vibranti cuspis medium transuerberat ictu
<verg. aen. 10.485_485> Loricaeque moras et pectus perforat ingens.
<verg. aen. 10.486> Ille rapit calidum frustra de uulnere telum:
<verg. aen. 10.487> Vna eademque uia sanguis animusque sequuntur.
<verg. aen. 10.488> Corruit in uulnus (sonitum super arma dedere)
<verg. aen. 10.489> Et terram hostilem moriens petit ore cruento.
<verg. aen. 10.490_490> Quem Turnus super adsistens sic ore :
<verg. aen. 10.491>"Arcades, haec" inquit "memores mea dicta referte
<verg. aen. 10.492> Euandro: qualem meruit, Pallanta remitto.
<verg. aen. 10.493> Quisquis honos tumuli, quidquid solamen humandi est,
<verg. aen. 10.494> Largior. haud illi stabunt Aeneia paruo
<verg. aen. 10.495_495> Hospitia." et laeuo pressit pede talia fatus
<verg. aen. 10.496> Exanimem rapiens immania pondera baltei
<verg. aen. 10.497> Impressumque nefas: una sub nocte iugali
<verg. aen. 10.498> Caesa manus iuuenum foede thalamique cruenti,
<verg. aen. 10.499> Quae Clonus Eurytides multo caelauerat auro;
<verg. aen. 10.500_500> Quo nunc Turnus ouat spolio gaudetque potitus.
<verg. aen. 10.501> Nescia mens hominum fati sortisque futurae
<verg. aen. 10.502> Et seruare modum rebus sublata secundis!
<verg. aen. 10.503> Turno tempus erit magno cum optauerit emptum
<verg. aen. 10.504> Intactum Pallanta, et cum spolia ista diemque
<verg. aen. 10.505_505> Oderit. at socii multo gemitu lacrimisque
<verg. aen. 10.506> Impositum scuto referunt Pallanta frequentes.
<verg. aen. 10.507> O dolor atque decus magnum rediture parenti,
<verg. aen. 10.508> Haec te prima dies bello dedit, haec eadem aufert,
<verg. aen. 10.509> Cum tamen ingentis Rutulorum linquis aceruos!
<verg. aen. 10.510_510> Nec iam fama mali tanti, sed certior auctor
<verg. aen. 10.511> Aduolat Aeneae tenui discrimine leti
<verg. aen. 10.512> Esse suos, tempus uersis succurrere Teucris.
<verg. aen. 10.513> Proxima quaeque metit gladio latumque per agmen
<verg. aen. 10.514> Ardens limitem agit ferro, te, Turne, superbum
<verg. aen. 10.515_515> Caede noua quaerens. Pallas, Euander, in ipsis
<verg. aen. 10.516> Omnia sunt oculis, mensae quas aduena primas
<verg. aen. 10.517> Tunc adiit, dextraeque datae. Sulmone creatos
<verg. aen. 10.518> Quattuor hic iuuenes, totidem quos educat Vfens,
<verg. aen. 10.519> Viuentis rapit, inferias quos immolet umbris
<verg. aen. 10.520_520> Captiuoque rogi perfundat sanguine flammas.
<verg. aen. 10.521> Inde Mago procul infensam contenderat hastam
<verg. aen. 10.522> Ille astu subit, at tremibunda superuolat hasta,
<verg. aen. 10.523> Et genua amplectens effatur talia supplex:
<verg. aen. 10.524>"Per patrios manis et spes surgentis Iuli
<verg. aen. 10.525_525> Te precor, hanc animam serues natoque patrique.
<verg. aen. 10.526> Est domus alta, iacent penitus defossa talenta
<verg. aen. 10.527> Caelati argenti, sunt auri pondera facti
<verg. aen. 10.528> Infectique mihi. non hic uictoria Teucrum
<verg. aen. 10.529> Vertitur aut anima una dabit discrimina tanta."
<verg. aen. 10.530_530> Dixerat. Aeneas contra cui talia reddit:
<verg. aen. 10.531>"Argenti atque auri memoras quae multa talenta
<verg. aen. 10.532> Natis parce tuis. belli commercia Turnus
<verg. aen. 10.533> Sustulit ista prior iam tum Pallante perempto.
<verg. aen. 10.534> Hoc patris Anchisae manes, hoc sentit Iulus."
<verg. aen. 10.535_535> Sic fatus galeam laeua tenet atque reflexa
<verg. aen. 10.536> Ceruice oranti capulo tenus applicat ensem.
<verg. aen. 10.537> Nec procul Haemonides, Phoebi Triuiaeque sacerdos
<verg. aen. 10.538> Infula cui sacra redimibat tempora uitta,
<verg. aen. 10.539> Totus collucens ueste atque insignibus albis.
<verg. aen. 10.540_540> Quem congressus agit campo, lapsumque superstans
<verg. aen. 10.541> Immolat ingentique umbra tegit, arma Serestus
<verg. aen. 10.542> Lecta refert umeris tibi, rex Gradiue, tropaeum.
<verg. aen. 10.543> Instaurant acies Vulcani stirpe creatus
<verg. aen. 10.544> Caeculus et ueniens Marsorum montibus Vmbro.
<verg. aen. 10.545_545> Dardanides contra furit. Anxuris ense sinistram
<verg. aen. 10.546> Et totum clipei ferro deiecerat orbem
<verg. aen. 10.547>(Dixerat ille aliquid magnum uimque affore uerbo
<verg. aen. 10.548> Crediderat, caeloque animum fortasse ferebat
<verg. aen. 10.549> Canitiemque sibi et longos promiserat annos):
<verg. aen. 10.550_550> Tarquitus exsultans contra fulgentibus armis,
<verg. aen. 10.551> Siluicolae Fauno Dryope quem nympha crearat,
<verg. aen. 10.552> Obuius ardenti sese obtulit. ille reducta
<verg. aen. 10.553> Loricam clipeique ingens onus impedit hasta,
<verg. aen. 10.554> Tum caput orantis nequiquam et multa parantis
<verg. aen. 10.555_555> Dicere deturbat terrae, truncumque tepentem
<verg. aen. 10.556> Prouoluens super haec inimico pectore fatur:
<verg. aen. 10.557>"Istic nunc, metuende, iace. non te optima mater
<verg. aen. 10.558> Condet humi patrioque onerabit membra sepulcro:
<verg. aen. 10.559> Alitibus linquere feris, aut gurgite mersum
<verg. aen. 10.560_560> Vnda feret piscesque impasti uulnera lambent."
<verg. aen. 10.561> Protinus Antaeum et Lucam, prima agmina Turni,
<verg. aen. 10.562> Persequitur, fortemque Numam fuluumque Camertem,
<verg. aen. 10.563> Magnanimo Vulcente satum, ditissimus agri
<verg. aen. 10.564> Qui fuit Ausonidum et tacitis regnauit Amyclis.
<verg. aen. 10.565_565> Aegaeon qualis, centum cui bracchia dicunt
<verg. aen. 10.566> Centenasque manus, quinquaginta oribus ignem
<verg. aen. 10.567> Pectoribusque arsisse, Iouis cum fulmina contra
<verg. aen. 10.568> Tot paribus streperet clipeis, tot stringeret ensis:
<verg. aen. 10.569> Sic toto Aeneas desaeuit in aequore uictor
<verg. aen. 10.570_570> Vt semel intepuit mucro(==MU+CRO-). quin ecce Niphaei
<verg. aen. 10.571> Quadriiugis in equos aduersaque pectora tendit.
<verg. aen. 10.572> Atque illi longe gradientem et dira frementem
<verg. aen. 10.573> Vt uidere, metu uersi retroque ruentes
<verg. aen. 10.574> Effunduntque ducem rapiuntque ad litora currus.
<verg. aen. 10.575_575> Interea biiugis infert se Lucagus albis
<verg. aen. 10.576> In medios fraterque Liger; sed frater habenis
<verg. aen. 10.577> Flectit equos, strictum rotat acer Lucagus ensem.
<verg. aen. 10.578> Haud tulit Aeneas tanto feruore furentis:
<verg. aen. 10.579> Irruit aduersaque ingens apparuit hasta.
<verg. aen. 10.580_580> Cui Liger: ****************************
<verg. aen. 10.581>"Non Diomedis equos nec currum cernis Achilli
<verg. aen. 10.582> Aut Phrygiae campos: nunc belli finis et aeui
<verg. aen. 10.583> His dabitur terris." uesano talia late
<verg. aen. 10.584> Dicta uolant Ligeri. sed non et Troius heros
<verg. aen. 10.585_585> Dicta parat contra, iaculum nam torquet in hostis.
<verg. aen. 10.586> Lucagus ut pronus pendens in uerbera telo
<verg. aen. 10.587> Admonuit biiugos, proiecto dum pede laeuo
<verg. aen. 10.588> Aptat se pugnae, subit oras hasta per imas
<verg. aen. 10.589> Fulgentis clipei, tum laeuum perforat inguen:
<verg. aen. 10.590_590> Excussus curru moribundus uoluitur aruis.
<verg. aen. 10.591> Quem pius Aeneas dictis affatur amaris:
<verg. aen. 10.592>"Lucage, nulla tuos currus fuga segnis equorum
<verg. aen. 10.593> Prodidit aut uanae uertere ex hostibus umbrae:
<verg. aen. 10.594> Ipse rotis saliens iuga deseris." haec ita fatus
<verg. aen. 10.595_595> Arripuit biiugos; frater tendebat inertis
<verg. aen. 10.596> Infelix palmas curru delapsus eodem:
<verg. aen. 10.597>"Per te, per qui te talem genuere parentes,
<verg. aen. 10.598> Vir Troiane, sine hanc animam et miserere precantis."
<verg. aen. 10.599> Pluribus oranti Aeneas: "haud talia dudum
<verg. aen. 10.600_600> Dicta dabas. morere et fratrem ne desere frater."
<verg. aen. 10.601> Tum latebras animae pectus mucrone recludit.
<verg. aen. 10.602> Talia per campos edebat funera ductor
<verg. aen. 10.603> Dardanius torrentis aquae uel turbinis atri
<verg. aen. 10.604> More furens. tandem erumpunt et castra relinquunt
<verg. aen. 10.605_605> Ascanius puer et nequiquam obsessa iuuentus.
<verg. aen. 10.606> Iunonem interea compellat Iuppiter ultro:
<verg. aen. 10.607>"O germana mihi atque eadem gratissima coniunx
<verg. aen. 10.608> Vt rebare, Venus (nec te sententia fallit)
<verg. aen. 10.609> Troianas sustentat opes, non uiuida bello
<verg. aen. 10.610_610> Dextra uiris animusque ferox patiensque pericli"
<verg. aen. 10.611> Cui Iuno summissa: "quid, o pulcherrime coniunx,
<verg. aen. 10.612> Sollicitas aegram et tua tristia dicta timentem?
<verg. aen. 10.613> Si mihi, quae quondam fuerat quamque esse decebat,
<verg. aen. 10.614> Vis in amore foret, non hoc mihi namque negares,
<verg. aen. 10.615_615> Omnipotens, quin et pugnae subducere Turnum
<verg. aen. 10.616> Et Dauno possem incolumem seruare parenti.
<verg. aen. 10.617> Nunc pereat Teucrisque pio det sanguine poenas.
<verg. aen. 10.618> Ille tamen nostra deducit origine nomen
<verg. aen. 10.619> Pilumnusque illi quartus pater, et tua larga
<verg. aen. 10.620_620> Saepe manu multisque onerauit limina donis."
<verg. aen. 10.621> Cui rex aetherii breuiter sic fatur Olympi:
<verg. aen. 10.622>"Si mora praesentis leti tempusque caduco
<verg. aen. 10.623> Oratur iuueni meque hoc ita ponere sentis,
<verg. aen. 10.624> Tolle fuga Turnum atque instantibus eripe fatis:
<verg. aen. 10.625_625> Hactenus indulsisse uacat. sin altior istis
<verg. aen. 10.626> Sub precibus uenia ulla latet totumque moueri
<verg. aen. 10.627> Mutariue putas bellum, spes pascis inanis."
<verg. aen. 10.628> Et Iuno allacrimans: "quid si, quae uoce grauaris,
<verg. aen. 10.629> Mente dares atque haec Turno rata uita maneret?
<verg. aen. 10.630_630> Nunc manet insontem grauis exitus, aut ego ueri
<verg. aen. 10.631> Vana feror. quod ut o potius formidine falsa
<verg. aen. 10.632> Ludar, et in melius tua, qui potes, orsa reflectas!
<verg. aen. 10.633> Haec ubi dicta dedit, caelo se protinus alto
<verg. aen. 10.634> Misit agens hiemem nimbo succincta per auras,
<verg. aen. 10.635_635> Iliacamque aciem et Laurentia castra petiuit.
<verg. aen. 10.636> Tum dea nube caua tenuem sine uiribus umbram
<verg. aen. 10.637> In faciem Aeneae (uisu mirabile monstrum)
<verg. aen. 10.638> Dardaniis ornat telis, clipeumque iubasque
<verg. aen. 10.639> Diuini adsimulat capitis, dat inania uerba,
<verg. aen. 10.640_640> Dat sine mente sonum gressusque effingit euntis:
<verg. aen. 10.641> Morte obita qualis fama est uolitare figuras
<verg. aen. 10.642> Aut quae sopitos deludunt somnia sensus.
<verg. aen. 10.643> At primas laeta ante acies exsultat imago
<verg. aen. 10.644> Irritatque uirum telis et uoce lacessit.
<verg. aen. 10.645_645> Instat cui Turnus stridentemque eminus hastam
<verg. aen. 10.646> Conicit, illa dato uertit uestigia tergo.
<verg. aen. 10.647> Tum uero Aenean auersum ut cedere Turnus
<verg. aen. 10.648> Credidit atque animo spem turbidus hausit inanem:
<verg. aen. 10.649>"Quo fugis, Aenea? thalamos ne desere pactos;
<verg. aen. 10.650_650> Hac dabitur dextra tellus quaesita per undas."
<verg. aen. 10.651> Talia uociferans sequitur strictumque coruscat
<verg. aen. 10.652> Mucronem, nec ferre uidet sua gaudia uentos.
<verg. aen. 10.653> Forte ratis celsi coniuncta crepidine saxi
<verg. aen. 10.654> Expositis stabat scalis et ponte parato,
<verg. aen. 10.655_655> Qua rex Clusinis aduectus Osinius oris.
<verg. aen. 10.656> Huc sese trepida Aeneae fugientis imago
<verg. aen. 10.657> Conicit in latebras, nec Turnus segnior instat
<verg. aen. 10.658> Exsuperatque moras et pontis transilit altos.
<verg. aen. 10.659> Vix proram attigerat, rumpit Saturnia funem
<verg. aen. 10.660_660> Auulsamque rapit reuoluta per aequora nauem.
<verg. aen. 10.663_663> Tum leuis haud ultra latebras iam quaerit imago,
<verg. aen. 10.664> Sed sublime uolans nubi se immiscuit atrae.
<verg. aen. 10.661_661> Illum autem Aeneas absentem in proelia poscit,
<verg. aen. 10.662> Obuia multa uirum demittit corpora morti,
<verg. aen. 10.665_665> Cum Turnum medio interea fert aequore turbo.
<verg. aen. 10.666> Respicit ignarus rerum ingratusque salutis
<verg. aen. 10.667> Et duplicis cum uoce manus ad sidera tendit:
<verg. aen. 10.668>"Omnipotens genitor, tanton me crimine dignum
<verg. aen. 10.669> Duxisti et talis uoluisti(==VOLUISTI) expendere poenas?
<verg. aen. 10.670_670> Quo feror? unde abii? quae me fuga quemue reducit?
<verg. aen. 10.671> Laurentisne iterum muros aut castra uidebo?
<verg. aen. 10.672> Quid manus illa uirum, qui me meaque arma secuti?
<verg. aen. 10.673> Quosne (nefas) omnis infanda in morte reliqui
<verg. aen. 10.674> Et nunc palantis uideo, gemitumque cadentum
<verg. aen. 10.675_675> Accipio? quid ago? aut quae iam satis ima dehiscat
<verg. aen. 10.676> Terra mihi? uos o potius miserescite, uenti;
<verg. aen. 10.677> In rupes, in saxa (uolens uos Turnus adoro)
<verg. aen. 10.678> Ferte ratem saeuisque uadis immittite syrtis,
<verg. aen. 10.679> Quo neque me Rutuli nec conscia fama sequatur."
<verg. aen. 10.680_680> Haec memorans animo nunc huc, nunc fluctuat illuc,
<verg. aen. 10.681> An sese mucrone ob tantum dedecus amens
<verg. aen. 10.682> Induat et crudum per costas exigat ensem,
<verg. aen. 10.683> Fluctibus an iaciat mediis et litora nando
<verg. aen. 10.684> Curua petat Teucrumque iterum se reddat in arma.
<verg. aen. 10.685_685> Ter conatus utramque uiam, ter maxima Iuno
<verg. aen. 10.686> Continuit iuuenemque animi miserata repressit.
<verg. aen. 10.687> Labitur alta secans fluctuque aestuque secundo
<verg. aen. 10.688> Et patris antiquam Dauni defertur ad urbem.
<verg. aen. 10.689> At Iouis interea monitis Mezentius ardens
<verg. aen. 10.690_690> Succedit pugnae Teucrosque inuadit ouantis.
<verg. aen. 10.691> Concurrunt Tyrrhenae acies atque omnibus uni,
<verg. aen. 10.692> Vni odiisque uiro telisque frequentibus instant.
<verg. aen. 10.693> Ille (uelut rupes uastum quae prodit in aequor,
<verg. aen. 10.694> Obuia uentorum furiis expostaque ponto,
<verg. aen. 10.695_695> Vim cunctam atque minas perfert caelique marisque
<verg. aen. 10.696> Ipsa immota manens) prolem Dolichaonis Hebrum
<verg. aen. 10.697> Sternit humi, cum quo Latagum Palmumque fugacem,
<verg. aen. 10.698> Sed Latagum saxo atque ingenti fragmine montis
<verg. aen. 10.699> Occupat os faciemque aduersam, poplite Palmum
<verg. aen. 10.700_700> Succiso uolui(==VOLVI) segnem sinit, armaque Lauso
<verg. aen. 10.701> Donat habere umeris et uertice figere cristas.
<verg. aen. 10.702> Nec non Euanthen Phrygium Paridisque Mimanta
<verg. aen. 10.703> Aequalem comitemque, una quem nocte Theano
<verg. aen. 10.704> In lucem genitori Amyco dedit et face praegnas
<verg. aen. 10.705_705> Cisseis regina Parin: creat urbe paterna
<verg. aen. 10.706> Occubat, ignarum Laurens habet ora Mimanta.
<verg. aen. 10.707> Ac uelut ille canum morsu de montibus altis
<verg. aen. 10.708> Actus aper, multos Vesulus quem pinifer annos
<verg. aen. 10.709> Defendit multosque palus Laurentia, silua
<verg. aen. 10.710_710> Pastus harundinea, postquam inter retia uentumst,
<verg. aen. 10.711> Substitit infremuitque ferox et inhorruit armos,
<verg. aen. 10.712> Nec cuiquam irasci propiusue accedere uirtus,
<verg. aen. 10.713> Sed iaculis tutisque procul clamoribus instant;
<verg. aen. 10.717_717> Ille autem impauidus partis cunctatur in omnis
<verg. aen. 10.718> Dentibus infrendens et tergo decutit hastas.
<verg. aen. 10.714_714> Haud aliter, iustae quibus est Mezentius irae,
<verg. aen. 10.715_715> Non ulli est animus stricto concurrere ferro,
<verg. aen. 10.716> Missilibus longe et uasto clamore lacessunt.
<verg. aen. 10.719_719> Venerat antiquis Corythi de finibus Acron,
<verg. aen. 10.720_720> Graius homo, infectos linquens profugus hymenaeos;
<verg. aen. 10.721> Hunc ubi miscentem longe media agmina uidit,
<verg. aen. 10.722> Purpureum pinnis et pactae coniugis ostro,
<verg. aen. 10.723> Impastus stabula alta leo ceu saepe peragrans
<verg. aen. 10.724>(Suadet enim uesana fames), si forte fugacem
<verg. aen. 10.725_725> Conspexit capream aut surgentem in cornua ceruum,
<verg. aen. 10.726> Gaudet hians immane comasque arrexit et haeret
<verg. aen. 10.727> Visceribus super accumbens; lauit improba taeter
<verg. aen. 10.728> Ora cruor, ****************************
<verg. aen. 10.729> Sic ruit in densos alacer Mezentius hostis.
<verg. aen. 10.730_730> Sternitur infelix Acron et calcibus atram
<verg. aen. 10.731> Tundit humum exspirans infractaque tela cruentat.
<verg. aen. 10.732> Atque idem fugientem haud est dignatus Oroden
<verg. aen. 10.733> Sternere nec iacta caecum dare cuspide uulnus;
<verg. aen. 10.734> Obuius aduersoque occurrit seque uiro uir
<verg. aen. 10.735_735> Contulit, haud furto melior sed fortibus armis.
<verg. aen. 10.736> Tum super abiectum posito pede nixus et hasta:
<verg. aen. 10.737>"Pars belli haud temnenda, uiri, iacet altus Orodes."
<verg. aen. 10.738> Conclamant socii laetum paeana secuti.
<verg. aen. 10.739> Ille autem exspirans: "non me, quicumque es, inulto,
<verg. aen. 10.740_740> Victor, nec longum laetabere; te quoque fata
<verg. aen. 10.741> Prospectant paria atque eadem mox arua tenebis."
<verg. aen. 10.742> Ad quae surridens mixta Mezentius ira:
<verg. aen. 10.743>"Nunc morere. ast de me diuum pater atque hominum rex
<verg. aen. 10.744> Viderit." hoc dicens eduxit corpore telum.
<verg. aen. 10.745_745> Olli dura quies oculos et ferreus urget
<verg. aen. 10.746> Somnus, in aeternam clauduntur lumina noctem.
<verg. aen. 10.747> Caedicus Alcathoum obtruncat, Sacrator Hydaspen
<verg. aen. 10.748> Partheniumque Rapo et praedurum uiribus Orsen,
<verg. aen. 10.749> Messapus Cloniumque Lycaoniumque Erichaeten,
<verg. aen. 10.750_750> Illum infrenis equi lapsu tellure iacentem,
<verg. aen. 10.751> Hunc peditem. pedes et Lycius processerat Agis,
<verg. aen. 10.752> Quem tamen haud expers Valerus uirtutis auitae
<verg. aen. 10.753> Deicit; at Thronium Salius Saliumque Nealces
<verg. aen. 10.754> Insignis iaculo et longe fallente sagitta.
<verg. aen. 10.755_755> Iam grauis aequabat luctus et mutua Mauors
<verg. aen. 10.756> Funera; caedebant pariter pariterque ruebant
<verg. aen. 10.757> Victores uictique, neque his fuga nota neque illis.
<verg. aen. 10.758> Di Iouis in tectis iram miserantur inanem
<verg. aen. 10.759> Amborum et tantos mortalibus esse labores;
<verg. aen. 10.760_760> Hinc Venus, hinc contra spectat Saturnia Iuno.
<verg. aen. 10.761> Pallida Tisiphone media inter milia saeuit.
<verg. aen. 10.762> At uero ingentem quatiens Mezentius hastam
<verg. aen. 10.763> Turbidus ingreditur campo. quam magnus Orion,
<verg. aen. 10.764> Cum pedes incedit medii per maxima Nerei
<verg. aen. 10.765_765> Stagna uiam scindens, umero supereminet undas,
<verg. aen. 10.766> Aut summis referens annosam montibus ornum
<verg. aen. 10.767> Ingrediturque solo et caput inter nubila condit:
<verg. aen. 10.768> Talis se uastis infert Mezentius armis.
<verg. aen. 10.769> Huic contra Aeneas speculatus in agmine longo
<verg. aen. 10.770_770> Obuius ire parat. manet imperterritus ille
<verg. aen. 10.771> Hostem magnanimum opperiens, et mole sua stat
<verg. aen. 10.772> Atque oculis spatium emensus quantum satis hastae:
<verg. aen. 10.773>"Dextra mihi deus et telum, quod missile libro,
<verg. aen. 10.774> Nunc adsint! uoueo praedonis corpore raptis
<verg. aen. 10.775_775> Indutum spoliis ipsum te, Lause, tropaeum
<verg. aen. 10.776> Aeneae." dixit, stridentemque eminus hastam
<verg. aen. 10.777> Iecit. at illa uolans clipeost excussa proculque
<verg. aen. 10.778> Egregium Antoren latus inter et ilia figit,
<verg. aen. 10.779> Herculis Antoren comitem, qui missus ab Argis
<verg. aen. 10.780_780> Haeserat Euandro atque Itala consederat urbe.
<verg. aen. 10.781> Sternitur infelix alieno uulnere, caelumque
<verg. aen. 10.782> Aspicit et dulcis moriens reminiscitur Argos.
<verg. aen. 10.783> Tum pius Aeneas hastam iacit; illa per orbem
<verg. aen. 10.784> Aere cauum triplici, per linea terga tribusque
<verg. aen. 10.785_785> Transiit intextum tauris opus, imaque sedit
<verg. aen. 10.786> Inguine, sed uiris haud pertulit. ocius ensem
<verg. aen. 10.787> Aeneas uiso Tyrrheni sanguine laetus
<verg. aen. 10.788> Eripit a femine et trepidanti feruidus instat.
<verg. aen. 10.789> Ingemuit cari grauiter genitoris amore,
<verg. aen. 10.790_790> Vt uidit, Lausus, lacrimaeque per ora uolutae.
<verg. aen. 10.791> Hic mortis durae casum tuaque optima facta,
<verg. aen. 10.792> Si qua fidem tantost operi latura uetustas,
<verg. aen. 10.793> Non equidem nec te, iuuenis memorande, silebo.
<verg. aen. 10.794> Ille pedem referens et inutilis inque ligatus
<verg. aen. 10.795_795> Cedebat clipeoque inimicum hastile trahebat.
<verg. aen. 10.796> Proripuit iuuenis seseque immiscuit armis,
<verg. aen. 10.797> Iamque adsurgentis dextra plagamque ferentis
<verg. aen. 10.798> Aeneae subiit mucronem ipsumque morando
<verg. aen. 10.799> Sustinuit; socii magno clamore sequuntur,
<verg. aen. 10.800_800> Dum genitor nati parma protectus abiret,
<verg. aen. 10.801> Telaque coniciunt proturbantque eminus hostem
<verg. aen. 10.802> Missilibus. furit Aeneas tectusque tenet se.
<verg. aen. 10.803> Ac uelut effusa si quando grandine nimbi
<verg. aen. 10.804> Praecipitant, omnis campis diffugit arator
<verg. aen. 10.805_805> Omnis et agricola, et tuta latet arte uiator
<verg. aen. 10.806> Aut amnis ripis aut alti fornice saxi,
<verg. aen. 10.807> Dum pluit in terris, ut possint sole reducto
<verg. aen. 10.808> Exercere diem: sic obrutus undique telis
<verg. aen. 10.809> Aeneas nubem belli, dum detonet omnis,
<verg. aen. 10.810_810> Sustinet et Lausum increpitat Lausoque minatur:
<verg. aen. 10.811>"Quo moriture ruis maioraque uiribus audes?
<verg. aen. 10.812> Fallit te incautum pietas tua." nec minus ille
<verg. aen. 10.813> Exsultat demens, saeuae iamque altius irae
<verg. aen. 10.814> Dardanio surgunt ductori, extremaque Lauso
<verg. aen. 10.815_815> Parcae fila legunt: ualidum namque exigit ensem
<verg. aen. 10.816> Per medium Aeneas iuuenem totumque recondit.
<verg. aen. 10.817> Transiit et parmam mucro(==MU+CRO-), leuia arma minacis,
<verg. aen. 10.818> Et tunicam molli mater quam neuerat auro,
<verg. aen. 10.819> Impleuitque sinum sanguis; tum uita per auras
<verg. aen. 10.820_820> Concessit maesta ad manis corpusque reliquit.
<verg. aen. 10.821> At uero ut uultum uidit morientis et ora
<verg. aen. 10.822> Ora modis Anchisiades pallentia miris,
<verg. aen. 10.823> Ingemuit grauiter miserans dextramque tetendit,
<verg. aen. 10.824> Et mentem patriae subiit pietatis imago.
<verg. aen. 10.825_825>"Quid tibi nunc, miserande puer, pro laudibus istis,
<verg. aen. 10.826> Quid pius Aeneas tanta dabit indole dignum?
<verg. aen. 10.827> Arma, quibus laetatus, habe tua; teque parentum
<verg. aen. 10.828> Manibus et cineri, si qua est ea cura, remitto.
<verg. aen. 10.829> Hoc tamen infelix miseram solabere mortem:
<verg. aen. 10.830_830> Aeneae magni dextra cadis." increpat ultro
<verg. aen. 10.831> Cunctantis socios et terra subleuat ipsum
<verg. aen. 10.832> Sanguine turpantem comptos de more capillos.
<verg. aen. 10.833> Interea genitor Tiberini ad fluminis undam
<verg. aen. 10.834> Vulnera siccabat lymphis corpusque leuabat
<verg. aen. 10.835_835> Arboris acclinis trunco. procul aerea ramis
<verg. aen. 10.836> Dependet galea et prato grauia arma quiescunt.
<verg. aen. 10.837> Stant lecti circum iuuenes; ipse aeger anhelans
<verg. aen. 10.838> Colla fouet fusus propexam in pectora barbam;
<verg. aen. 10.839> Multa super Lauso rogitat, multumque remittit
<verg. aen. 10.840_840> Qui reuocent maestique ferant mandata parentis.
<verg. aen. 10.841> At Lausum socii exanimem super arma ferebant
<verg. aen. 10.842> Flentes, ingentem atque ingenti uulnere uictum.
<verg. aen. 10.843> Agnouit longe gemitum praesaga mali mens.
<verg. aen. 10.844> Canitiem multo deformat puluere et ambas
<verg. aen. 10.845_845> Ad caelum tendit palmas et corpore inhaeret.
<verg. aen. 10.846>"Tantane me tenuit uiuendi, nate, uoluptas,
<verg. aen. 10.847> Vt pro me hostili paterer succedere dextrae,
<verg. aen. 10.848> Quem genui? tuane haec genitor per uulnera seruor
<verg. aen. 10.849> Morte tua uiuens? heu, nunc misero mihi demum
<verg. aen. 10.850_850> Exilium infelix, nunc alte uulnus adactum!
<verg. aen. 10.851> Idem ego, nate, tuum maculaui crimine nomen,
<verg. aen. 10.852> Pulsus ob inuidiam solio sceptrisque paternis.
<verg. aen. 10.853> Debueram patriae poenas odiisque meorum:
<verg. aen. 10.854> Omnis per mortis animam sontem ipse dedissem!
<verg. aen. 10.855_855> Nunc uiuo neque adhuc homines lucemque relinquo.
<verg. aen. 10.856> Sed linquam." simul hoc dicens attollit in aegrum
<verg. aen. 10.857> Se femur et, quamquam uis alto uulnere tardat,
<verg. aen. 10.858> Haud deiectus equum duci iubet. hoc decus illi,
<verg. aen. 10.859> Hoc solamen erat, bellis hoc uictor abibat
<verg. aen. 10.860_860> Omnibus. alloquitur maerentem et talibus infit:
<verg. aen. 10.861>"Rhaebe, diu, res si qua diu mortalibus ullast,
<verg. aen. 10.862> Viximus. aut hodie uictor spolia illa cruenti
<verg. aen. 10.863> Et caput Aeneae referes Lausique dolorum
<verg. aen. 10.864> Vltor eris mecum, aut aperit si nulla uiam uis,
<verg. aen. 10.865_865> Occumbes pariter; neque enim, fortissime, credo,
<verg. aen. 10.866> Iussa aliena pati et dominos dignabere Teucros."
<verg. aen. 10.867> Dixit, et exceptus tergo consueta locauit
<verg. aen. 10.868> Membra manusque ambas iaculis onerauit acutis,
<verg. aen. 10.869> Aere caput fulgens cristaque hirsutus equina
<verg. aen. 10.870_870> Sic cursum in medios rapidus dedit. aestuat ingens
<verg. aen. 10.871> Vno in corde pudor mixtoque insania luctu.
<verg. aen. 10.872> Et furiis agitatus amor et conscia uirtus.
<verg. aen. 10.873> Atque hic Aenean magna ter uoce uocauit.
<verg. aen. 10.874> Aeneas agnouit enim laetusque precatur:
<verg. aen. 10.875_875>"Sic pater ille deum faciat, sic altus Apollo!
<verg. aen. 10.876> Incipias conferre manum." *************
<verg. aen. 10.877> Tantum effatus et infesta subit obuius hasta.
<verg. aen. 10.878> Ille autem: "quid me erepto, saeuissime, nato
<verg. aen. 10.879> Terres? haec uia sola fuit qua perdere posses:
<verg. aen. 10.880_880> Nec mortem horremus nec diuum parcimus ulli.
<verg. aen. 10.881> Desine, nam uenio moriturus et haec tibi porto
<verg. aen. 10.882> Dona prius." dixit, telumque intorsit in hostem;
<verg. aen. 10.883> Inde aliud super atque aliud figitque uolatque
<verg. aen. 10.884> Ingenti gyro, sed sustinet aureus umbo.
<verg. aen. 10.885_885> Ter circum astantem laeuos equitauit in orbis
<verg. aen. 10.886> Tela manu iaciens, ter secum Troius heros
<verg. aen. 10.887> Immanem aerato circumfert tegmine siluam.
<verg. aen. 10.888> Inde ubi tot traxisse moras, tot spicula taedet
<verg. aen. 10.889> Vellere, et urgetur pugna congressus iniqua,
<verg. aen. 10.890_890> Multa mouens animo iam tandem erumpit et inter
<verg. aen. 10.891> Bellatoris equi caua tempora conicit hastam.
<verg. aen. 10.892> Tollit se arrectum quadripes et calcibus auras
<verg. aen. 10.893> Verberat, effusumque equitem super ipse secutus
<verg. aen. 10.894> Implicat eiectoque incumbit cernuus armo.
<verg. aen. 10.895_895> Clamore incendunt caelum Troesque Latinique.
<verg. aen. 10.896> Aduolat Aeneas uaginaque eripit ensem
<verg. aen. 10.897> Et super haec: "ubi nunc Mezentius acer et illa
<verg. aen. 10.898> Effera uis animi?" contra Tyrrhenus, ut auras
<verg. aen. 10.899> Suspiciens hausit caelum mentemque recepit:
<verg. aen. 10.900_900>"Hostis amare, quid increpitas mortemque minaris?
<verg. aen. 10.901> Nullum in caede nefas, nec sic ad proelia ueni,
<verg. aen. 10.902> Nec tecum meus haec pepigit mihi foedera Lausus.
<verg. aen. 10.903> Vnum hoc per si qua est uictis uenia hostibus oro:
<verg. aen. 10.904> Corpus humo patiare tegi. scio acerba meorum
<verg. aen. 10.905_905> Circumstare odia: hunc, oro, defende furorem
<verg. aen. 10.906> Et me consortem nati concede sepulcro."
<verg. aen. 10.907> Haec loquitur, iuguloque haud inscius accipit ensem
<verg. aen. 10.908> Vndantique animam defundit in arma cruore.
<verg. aen. 11.1> Oceanum interea surgens Aurora reliquit:
<verg. aen. 11.2> Aeneas, quamquam et sociis dare tempus humandis
<verg. aen. 11.3> Praecipitant curae turbataque funere mens est,
<verg. aen. 11.4> Vota deum primo uictor soluebat Eoo.
<verg. aen. 11.5_5> Ingentem quercum decisis undique ramis
<verg. aen. 11.6> Constituit tumulo fulgentiaque induit arma,
<verg. aen. 11.7> Mezenti ducis exuuias, tibi, magne, tropaeum,
<verg. aen. 11.8> Bellipotens; aptat rorantis sanguine cristas
<verg. aen. 11.9> Telaque trunca uiri, et bis sex thoraca petitum
<verg. aen. 11.10_10> Perfossumque locis, clipeumque ex aere sinistrae
<verg. aen. 11.11> Subligat atque ensem collo suspendit eburnum.
<verg. aen. 11.12> Tum socios (namque omnis eum stipata tegebat
<verg. aen. 11.13> Turba ducum) sic incipiens hortatur ouantis:
<verg. aen. 11.14>"Maxima res effecta, uiri; timor omnis abesto,
<verg. aen. 11.15_15> Quod superest; haec sunt spolia et de rege superbo
<verg. aen. 11.16> Primitiae manibusque meis Mezentius hic est.
<verg. aen. 11.17> Nunc iter ad regem nobis murosque Latinos.
<verg. aen. 11.18> Arma parate, animis et spe praesumite bellum,
<verg. aen. 11.19> Ne qua mora ignaros, ubi primum uellere signa
<verg. aen. 11.20_20> Adnuerint superi pubemque educere castris,
<verg. aen. 11.21> Impediat segnisue metu sententia tardet.
<verg. aen. 11.22> Interea socios inhumataque corpora terrae
<verg. aen. 11.23> Mandemus, qui solus honos Acheronte sub imost.
<verg. aen. 11.24> Ite" ait, "egregias animas, quae sanguine nobis
<verg. aen. 11.25_25> Hanc patriam peperere suo, decorate supremis
<verg. aen. 11.26> Muneribus, maestamque Euandri primus ad urbem
<verg. aen. 11.27> Mittatur Pallas, quem non uirtutis egentem.
<verg. aen. 11.28> Abstulit atra dies et funere mersit acerbo."
<verg. aen. 11.29> Sic ait illacrimans, recipitque ad limina gressum
<verg. aen. 11.30_30> Corpus ubi exanimi positum Pallantis Acoetes
<verg. aen. 11.31> Seruabat senior, qui Parrhasio Euandro
<verg. aen. 11.32> Armiger ante fuit, sed non felicibus aeque
<verg. aen. 11.33> Tum comes auspiciis caro datus ibat alumno.
<verg. aen. 11.34> Circum omnis famulumque manus Troianaque turba
<verg. aen. 11.35_35> Et maestum Iliades crinem de more solutae.
<verg. aen. 11.36> Vt uero Aeneas foribus sese intulit altis
<verg. aen. 11.37> Ingentem gemitum tunsis ad sidera tollunt
<verg. aen. 11.38> Pectoribus, maestoque immugit regia luctu.
<verg. aen. 11.39> Ipse caput niuei fultum Pallantis et ora
<verg. aen. 11.40_40> Vt uidit leuique patens in pectore uulnus
<verg. aen. 11.41> Cuspidis Ausoniae, lacrimis ita fatur obortis:
<verg. aen. 11.42>"Tene" inquit, "miserande puer, cum laeta ueniret,
<verg. aen. 11.43> Inuidit Fortuna mihi, ne regna uideres
<verg. aen. 11.44> Nostra neque ad sedes uictor ueherere paternas?
<verg. aen. 11.45_45> Non haec Euandro de te promissa parenti
<verg. aen. 11.46> Discedens dederam, cum me complexus euntem
<verg. aen. 11.47> Mitteret in magnum imperium metuensque moneret
<verg. aen. 11.48> Acris esse uiros, cum dura proelia gente.
<verg. aen. 11.49> Et nunc ille quidem spe multum captus inani
<verg. aen. 11.50_50> Fors et uota facit cumulatque altaria donis,
<verg. aen. 11.51> Nos iuuenem exanimum et nil iam caelestibus ullis
<verg. aen. 11.52> Debentem uano maesti comitamur honore.
<verg. aen. 11.53> Infelix, nati funus crudele uidebis!
<verg. aen. 11.54> Hi nostri reditus exspectatique triumphi?
<verg. aen. 11.55_55> Haec mea magna fides? at non, Euandre, pudendis
<verg. aen. 11.56> Vulneribus pulsum aspicies, nec sospite dirum
<verg. aen. 11.57> Optabis nato funus pater. ei mihi, quantum
<verg. aen. 11.58> Praesidium, Ausonia, et quantum tu perdis, Iule!"
<verg. aen. 11.59> Haec ubi defleuit, tolli miserabile corpus
<verg. aen. 11.60_60> Imperat, et toto lectos ex agmine mittit
<verg. aen. 11.61> Mille uiros qui supremum comitentur honorem
<verg. aen. 11.62> Intersintque patris lacrimis, solacia luctus
<verg. aen. 11.63> Exigua ingentis, misero sed debita patri.
<verg. aen. 11.64> Haud segnes alii cratis et molle feretrum
<verg. aen. 11.65_65> Arbuteis texunt uirgis et uimine querno
<verg. aen. 11.66> Exstructosque toros obtentu frondis inumbrant.
<verg. aen. 11.67> Hic iuuenem agresti sublimem stramine ponunt:
<verg. aen. 11.68> Qualem uirgineo demessum pollice florem
<verg. aen. 11.69> Seu mollis uiolae seu languentis hyacinthi,
<verg. aen. 11.70_70> Cui neque fulgor adhuc nec dum sua forma recessit,
<verg. aen. 11.71> Non iam mater alit tellus uirisque ministrat.
<verg. aen. 11.72> Tum geminas uestis auroque ostroque rigentis
<verg. aen. 11.73> Extulit Aeneas, quas illi laeta laborum
<verg. aen. 11.74> Ipsa suis quondam manibus Sidonia Dido
<verg. aen. 11.75_75> Fecerat et tenui telas discreuerat auro.
<verg. aen. 11.76> Harum unam iuueni supremum maestus honorem
<verg. aen. 11.77> Induit arsurasque comas obnubit amictu,
<verg. aen. 11.78> Multaque praeterea Laurentis praemia pugnae
<verg. aen. 11.79> Aggerat et longo praedam iubet ordine duci;
<verg. aen. 11.80_80> Addit equos et tela quibus spoliauerat hostem.
<verg. aen. 11.81> Vinxerat et post terga manus, quos mitteret umbris
<verg. aen. 11.82> Inferias, caeso sparsurus sanguine flammas,
<verg. aen. 11.83> Indutosque iubet truncos hostilibus armis
<verg. aen. 11.84> Ipsos ferre duces inimicaque nomina figi.
<verg. aen. 11.85_85> Ducitur infelix aeuo confectus Acoetes,
<verg. aen. 11.86> Pectora nunc foedans pugnis, nunc unguibus ora,
<verg. aen. 11.87> Sternitur et toto proiectus corpore terrae.
<verg. aen. 11.88> Ducunt et Rutulo perfusos sanguine currus.
<verg. aen. 11.89> Post bellator equus positis insignibus Aethon
<verg. aen. 11.90_90> It lacrimans guttisque umectat grandibus ora
<verg. aen. 11.91> Hastam alii galeamque ferunt, nam cetera Turnus
<verg. aen. 11.92> Victor habet. tum maesta phalanx Teucrique sequuntur
<verg. aen. 11.93> Tyrrhenique omnes et uersis Arcades armis.
<verg. aen. 11.94> Postquam omnis longe comitum praecesserat ordo,
<verg. aen. 11.95_95> Substitit Aeneas gemituque haec addidit alto:
<verg. aen. 11.96>"Nos alias hinc ad lacrimas eadem horrida belli
<verg. aen. 11.97> Fata uocant: salue aeternum mihi, maxime Palla,
<verg. aen. 11.98> Aeternumque uale." nec plura effatus ad altos
<verg. aen. 11.99> Tendebat muros gressumque in castra ferebat.
<verg. aen. 11.100_100> Iamque oratores aderant ex urbe Latina
<verg. aen. 11.101> Velati ramis oleae ueniamque rogantes:
<verg. aen. 11.102> Corpora per campos ferro quae fusa iacebant,
<verg. aen. 11.103> Redderet ac tumulo sineret succedere terrae:
<verg. aen. 11.104> Nullum cum uictis certamen et aethere cassis;
<verg. aen. 11.105_105> Parceret hospitibus quondam socerisque uocatis.
<verg. aen. 11.106> Quos bonus Aeneas haud aspernanda precantis
<verg. aen. 11.107> Prosequitur uenia et uerbis haec insuper addit:
<verg. aen. 11.108>"Quaenam uos tanto fortuna indigna, Latini,
<verg. aen. 11.109> Implicuit bello, qui nos fugiatis amicos?
<verg. aen. 11.110_110> Pacem me exanimis et Martis sorte peremptis
<verg. aen. 11.111> Oratis? equidem et uiuis concedere uellem.
<verg. aen. 11.112> Nec ueni, nisi fata locum sedemque dedissent,
<verg. aen. 11.113> Nec bellum cum gente gero: rex nostra reliquit
<verg. aen. 11.114> Hospitia et Turni potius se credidit armis.
<verg. aen. 11.115_115> Aequius huic Turnum fuerat se opponere morti.
<verg. aen. 11.116> Si bellum finire manu, si pellere Teucros
<verg. aen. 11.117> Apparat, his mecum decuit concurrere telis:
<verg. aen. 11.118> Vixet cui uitam deus aut sua dextra dedisset.
<verg. aen. 11.119> Nunc ite et miseris supponite ciuibus ignem."
<verg. aen. 11.120_120> Dixerat Aeneas. illi obstipuere silentes
<verg. aen. 11.121> Conuersique oculos inter se atque ora tenebant.
<verg. aen. 11.122> Tum senior semperque odiis et crimine Drances
<verg. aen. 11.123> Infensus iuueni Turno sic ore uicissim
<verg. aen. 11.124> Orsa refert: "o fama ingens, ingentior armis,
<verg. aen. 11.125_125> Vir Troiane, quibus caelo te laudibus aequem?
<verg. aen. 11.126> Iustitiaene prius mirer belline laborum?
<verg. aen. 11.127> Nos uero haec patriam grati referemus ad urbem
<verg. aen. 11.128> Et te, si qua uiam dederit Fortuna, Latino
<verg. aen. 11.129> Iungemus regi. quaerat sibi foedera Turnus.
<verg. aen. 11.130_130> Quin et fatalis murorum attollere moles
<verg. aen. 11.131> Saxaque subuectare umeris Troiana iuuabit."
<verg. aen. 11.132> Dixerat haec unoque omnes eadem ore fremebant.
<verg. aen. 11.133> Bis senos pepigere dies, et pace sequestra
<verg. aen. 11.134> Per siluas Teucri mixtique impune Latini
<verg. aen. 11.135_135> Errauere iugis. ferro sonat alta bipenni
<verg. aen. 11.136> Fraxinus, euertunt actas ad sidera pinus,
<verg. aen. 11.137> Robora nec cuneis et olentem scindere cedrum
<verg. aen. 11.138> Nec plaustris cessant uectare gementibus ornos.
<verg. aen. 11.139> Et iam Fama uolans, tanti praenuntia luctus,
<verg. aen. 11.140_140> Euandrum Euandrique domos et moenia replet,
<verg. aen. 11.141> Quae modo uictorem Latio Pallanta ferebat.
<verg. aen. 11.142> Arcades ad portas ruere et de more uetusto
<verg. aen. 11.143> Funereas rapuere faces; lucet uia longo
<verg. aen. 11.144> Ordine flammarum et late discriminat agros.
<verg. aen. 11.145_145> Contra turba Phrygum ueniens plangentia iungunt
<verg. aen. 11.146> Agmina. quae postquam matres succedere tectis
<verg. aen. 11.147> Viderunt, maestam incendunt clamoribus urbem.
<verg. aen. 11.148> At non Euandrum potis est uis ulla tenere,
<verg. aen. 11.149> Sed uenit in medios. feretro Pallante reposto
<verg. aen. 11.150_150> Procubuit super atque haeret lacrimansque gemensque,
<verg. aen. 11.151> Et uia uix tandem uoci laxata dolorest:
<verg. aen. 11.152>"Non haec, o Palla, dederas promissa parenti.
<verg. aen. 11.153> Cautius ut saeuo uelles te credere Marti!
<verg. aen. 11.154> Haud ignarus eram quantum noua gloria in armis
<verg. aen. 11.155_155> Et praedulce decus primo certamine posset.
<verg. aen. 11.156> Primitiae iuuenis miserae bellique propinqui
<verg. aen. 11.157> Dura rudimenta, et nulli exaudita deorum
<verg. aen. 11.158> Vota precesque meae! tuque, o sanctissima coniunx,
<verg. aen. 11.159> Felix morte tua neque in hunc seruata dolorem!
<verg. aen. 11.160_160> Contra ego uiuendo uici mea fata, superstes
<verg. aen. 11.161> Restarem ut genitor. Troum socia arma secutum
<verg. aen. 11.162> Obruerent Rutuli telis! animam ipse dedissem
<verg. aen. 11.163> Atque haec pompa domum me, non Pallanta, referret!
<verg. aen. 11.164> Nec uos arguerim, Teucri, nec foedera nec quas
<verg. aen. 11.165_165> Iunximus hospitio dextras: sors ista senectae
<verg. aen. 11.166> Debita erat nostrae. quod si immatura manebat
<verg. aen. 11.167> Mors natum, caesis Volscorum milibus ante
<verg. aen. 11.168> Ducentem in Latium Teucros cecidisse iuuabit.
<verg. aen. 11.169> Quin ego non alio digner te funere, Palla,
<verg. aen. 11.170_170> Quam pius Aeneas et quam magni Phryges et quam
<verg. aen. 11.171> Tyrrhenique duces, Tyrrhenum exercitus omnis.
<verg. aen. 11.172> Magna tropaea ferunt quos dat tua dextera leto;
<verg. aen. 11.173> Tu quoque nunc stares immanis truncus in armis,
<verg. aen. 11.174> Esset par aetas et idem si robur ab annis,
<verg. aen. 11.175_175> Turne. sed infelix Teucros quid demoror armis?
<verg. aen. 11.176> Vadite et haec memores regi mandata referte:
<verg. aen. 11.177> Quod uitam moror inuisam Pallante perempto
<verg. aen. 11.178> Dextera causa tuast, Turnum natoque patrique
<verg. aen. 11.179> Quam debere uides. meritis uacat hic tibi solus
<verg. aen. 11.180_180> Fortunaeque locus. non uitae gaudia quaero,
<verg. aen. 11.181> Nec fas, sed nato manis perferre sub imos."
<verg. aen. 11.182> Aurora interea miseris mortalibus almam
<verg. aen. 11.183> Extulerat lucem referens opera atque labores:
<verg. aen. 11.184> Iam pater Aeneas, iam curuo in litore Tarchon
<verg. aen. 11.185_185> Constituere pyras. huc corpora quisque suorum
<verg. aen. 11.186> More tulere patrum, subiectisque ignibus atris
<verg. aen. 11.187> Conditur in tenebras altum caligine caelum.
<verg. aen. 11.188> Ter circum accensos cincti fulgentibus armis
<verg. aen. 11.189> Decurrere rogos, ter maestum funeris ignem
<verg. aen. 11.190_190> Lustrauere in equis ululatusque ore dedere.
<verg. aen. 11.191> Spargitur et tellus lacrimis, sparguntur et arma,
<verg. aen. 11.192> It caelo clamorque uirum clangorque tubarum.
<verg. aen. 11.193> Hic alii spolia occisis derepta Latinis
<verg. aen. 11.194> Coniciunt igni, galeas ensisque decoros
<verg. aen. 11.195_195> Frenaque feruentisque rotas; pars munera nota,
<verg. aen. 11.196> Ipsorum clipeos et non felicia tela.
<verg. aen. 11.197> Multa boum circa mactantur corpora Morti,
<verg. aen. 11.198> Saetigerosque sues raptasque ex omnibus agris
<verg. aen. 11.199> In flammam iugulant pecudes. tum litore toto
<verg. aen. 11.200_200> Ardentis spectant socios semustaque seruant
<verg. aen. 11.201> Busta, neque auelli possunt nox umida donec
<verg. aen. 11.202> Inuertit caelum stellis fulgentibus aptum.
<verg. aen. 11.203> Nec minus et miseri diuersa in parte Latini
<verg. aen. 11.204> Innumeras struxere pyras, et corpora partim
<verg. aen. 11.205_205> Multa uirum terrae infodiunt, auectaque partim
<verg. aen. 11.206> Finitimos tollunt in agros urbique remittunt;
<verg. aen. 11.207> Cetera confusaeque ingentem caedis aceruum
<verg. aen. 11.208> Nec numero neque honore cremant: tunc undique uasti
<verg. aen. 11.209> Certatim crebris collucent ignibus agri.
<verg. aen. 11.210_210> Tertia lux gelidam caelo dimouerat umbram:
<verg. aen. 11.211> Maerentes altum cinerem et confusa ruebant
<verg. aen. 11.212> Ossa focis tepidoque onerabant aggere terrae.
<verg. aen. 11.213> Iam uero in tectis, praediuitis urbe Latini,
<verg. aen. 11.214> Praecipuus fragor et longi pars maxima luctus.
<verg. aen. 11.215_215> Hic matres miseraeque nurus, hic cara sororum
<verg. aen. 11.216> Pectora maerentum puerique parentibus orbi
<verg. aen. 11.217> Dirum exsecrantur bellum Turnique hymenaeos;
<verg. aen. 11.218> Ipsum armis ipsumque iubent decernere ferro,
<verg. aen. 11.219> Qui regnum Italiae et primos sibi poscat honores.
<verg. aen. 11.220_220> Ingrauat haec saeuus Drances solumque uocari
<verg. aen. 11.221> Testatur, solum posci in certamina Turnum.
<verg. aen. 11.222> Multa simul contra uariis sententia dictis
<verg. aen. 11.223> Pro Turno, et magnum reginae nomen obumbrat,
<verg. aen. 11.224> Multa uirum meritis sustentat fama tropaeis.
<verg. aen. 11.225_225> Hos inter motus, medio in flagrante tumultu,
<verg. aen. 11.226> Ecce super maesti magna Diomedis ab urbe
<verg. aen. 11.227> Legati responsa ferunt: nihil omnibus actum
<verg. aen. 11.228> Tantorum impensis operum, nil dona neque aurum
<verg. aen. 11.229> Nec magnas ualuisse preces, alia arma Latinis
<verg. aen. 11.230_230> Quaerenda, aut pacem Troiano ab rege petendum.
<verg. aen. 11.231> Deficit ingenti luctu rex ipse Latinus.
<verg. aen. 11.232> Fatalem Aenean manifesto numine ferri
<verg. aen. 11.233> Admonet ira deum tumulique ante ora recentes.
<verg. aen. 11.234> Ergo concilium magnum primosque suorum
<verg. aen. 11.235_235> Imperio accitos alta intra limina cogit.
<verg. aen. 11.236> Olli conuenere fluuntque ad regia plenis
<verg. aen. 11.237> Tecta uiis. sedet in mediis et maximus aeuo
<verg. aen. 11.238> Et primus sceptris haud laeta fronte Latinus.
<verg. aen. 11.239> Atque hic legatos Aetola ex urbe remissos
<verg. aen. 11.240_240> Quae referant fari iubet, et responsa reposcit
<verg. aen. 11.241> Ordine cuncta suo. tum facta silentia linguis,
<verg. aen. 11.242> Et Venulus dicto parens ita farier infit:
<verg. aen. 11.243>"Vidimus, o ciues, Diomedem Argiuaque castra,
<verg. aen. 11.244> Atque iter emensi casus superauimus omnis,
<verg. aen. 11.245_245> Contigimusque manum qua concidit Ilia tellus.
<verg. aen. 11.246> Ille urbem Argyripam patriae cognomine gentis
<verg. aen. 11.247> Victor Gargani condebat Iapygis agris.
<verg. aen. 11.248> Postquam introgressi et coram data copia fandi,
<verg. aen. 11.249> Munera praeferimus, nomen patriamque docemus,
<verg. aen. 11.250_250> Qui bellum intulerint, quae causa attraxerit Arpos.
<verg. aen. 11.251> Auditis ille haec placido sic reddidit ore:
<verg. aen. 11.252> O fortunatae gentes, Saturnia regna,
<verg. aen. 11.253> Antiqui Ausonii, quae uos fortuna quietos
<verg. aen. 11.254> Sollicitat suadetque ignota lacessere bella?
<verg. aen. 11.255_255> Quicumque Iliacos ferro uiolauimus agros
<verg. aen. 11.256>(Mitto ea, quae muris bellando exhausta sub altis,
<verg. aen. 11.257> Quos Simois premat ille uiros) infanda per orbem
<verg. aen. 11.258> Supplicia et scelerum poenas expendimus omnes,
<verg. aen. 11.259> Vel Priamo miseranda manus; scit triste Mineruae
<verg. aen. 11.260_260> Sidus et Euboicae cautes ultorque Caphereus.
<verg. aen. 11.261> Militia ex illa diuersum ad litus abacti
<verg. aen. 11.262> Atrides Protei Menelaus adusque columnas
<verg. aen. 11.263> Exulat, Aetnaeos uidit Cyclopas Vlixes.
<verg. aen. 11.264> Regna Neoptolemi referam uersosque penatis
<verg. aen. 11.265_265> Idomenei? Libycone habitantis litore Locros?
<verg. aen. 11.266> Ipse Mycenaeus magnorum ductor Achiuum
<verg. aen. 11.267> Coniugis infandae prima inter limina dextra
<verg. aen. 11.268> Oppetiit, deuictam Asiam subsedit adulter.
<verg. aen. 11.269> Inuidisse deos, patriis ut redditus aris
<verg. aen. 11.270_270> Coniugium optatum et pulchram Calydona uiderem?
<verg. aen. 11.271> Nunc etiam horribili uisu portenta sequuntur
<verg. aen. 11.272> Et socii amissi petierunt aethera pinnis
<verg. aen. 11.273> Fluminibusque uagantur aues (heu, dira meorum
<verg. aen. 11.274> Supplicia!) et scopulos lacrimosis uocibus implent.
<verg. aen. 11.275_275> Haec adeo ex illo mihi iam speranda fuerunt
<verg. aen. 11.276> Tempore cum ferro caelestia corpora demens
<verg. aen. 11.277> Appetii et Veneris uiolaui uulnere dextram.
<verg. aen. 11.278> Ne uero, ne me ad talis impellite pugnas.
<verg. aen. 11.279> Nec mihi cum Teucris ullum post eruta bellum
<verg. aen. 11.280_280> Pergama nec ueterum memini laetorue malorum.
<verg. aen. 11.281> Munera quae patriis ad me portatis ab oris
<verg. aen. 11.282> Vertite ad Aenean. stetimus tela aspera contra
<verg. aen. 11.283> Contulimusque manus: experto credite quantus
<verg. aen. 11.284> In clipeum adsurgat, quo turbine torqueat hastam.
<verg. aen. 11.285_285> Si duo praeterea talis Idaea tulisset
<verg. aen. 11.286> Terra uiros, ultro Inachias uenisset ad urbes
<verg. aen. 11.287> Dardanus, et uersis lugeret Graecia fatis.
<verg. aen. 11.288> Quidquid apud durae cessatum est moenia Troiae,
<verg. aen. 11.289> Hectoris Aeneaeque manu uictoria Graium
<verg. aen. 11.290_290> Haesit et in decimum uestigia rettulit annum.
<verg. aen. 11.291> Ambo animis, ambo insignes praestantibus armis,
<verg. aen. 11.292> Hic pietate prior. coeant in foedera dextrae,
<verg. aen. 11.293> Qua datur; ast armis concurrant arma cauete.
<verg. aen. 11.294> Et responsa simul quae sint, rex optime, regis
<verg. aen. 11.295_295> Audisti et quae sit magno sententia bello."
<verg. aen. 11.296> Vix ea legati, uariusque per ora cucurrit
<verg. aen. 11.297> Ausonidum turbata fremor: ceu saxa morantur
<verg. aen. 11.298> Cum rapidos amnis, fit clauso gurgite murmur
<verg. aen. 11.299> Vicinaeque fremunt ripae crepitantibus undis.
<verg. aen. 11.300_300> Vt primum placati animi et trepida ora quierunt,
<verg. aen. 11.301> Praefatus diuos solio rex infit ab alto:
<verg. aen. 11.302>"Ante equidem summa de re statuisse, Latini,
<verg. aen. 11.303> Et uellem et fuerat melius, non tempore tali
<verg. aen. 11.304> Cogere concilium, cum muros assidet hostis.
<verg. aen. 11.305_305> Bellum importunum, ciues, cum gente deorum
<verg. aen. 11.306> Inuictisque uiris gerimus, quos nulla fatigant
<verg. aen. 11.307> Proelia nec uicti possunt absistere ferro.
<verg. aen. 11.308> Spem si quam ascitis Aetolum habuistis in armis,
<verg. aen. 11.309> Ponite. spes sibi quisque; sed haec quam angusta uidetis.
<verg. aen. 11.310_310> Cetera qua rerum iaceant perculsa ruina,
<verg. aen. 11.311> Ante oculos interque manus sunt omnia uestras.
<verg. aen. 11.312> Nec quemquam incuso: potuit quae plurima uirtus
<verg. aen. 11.313> Esse, fuit; toto certatum est corpore regni.
<verg. aen. 11.314> Nunc adeo quae sit dubiae sententia menti,
<verg. aen. 11.315_315> Expediam et paucis (animos adhibete) docebo.
<verg. aen. 11.316> Est antiquus ager Tusco mihi proximus amni,
<verg. aen. 11.317> Longus in occasum, finis super usque Sicanos;
<verg. aen. 11.318> Aurunci Rutulique serunt, et uomere duros
<verg. aen. 11.319> Exercent collis atque horum asperrima pascunt.
<verg. aen. 11.320_320> Haec omnis regio et celsi plaga pinea montis
<verg. aen. 11.321> Cedat amicitiae Teucrorum, et foederis aequas
<verg. aen. 11.322> Dicamus leges sociosque in regna uocemus:
<verg. aen. 11.323> Considant, si tantus amor, et moenia condant.
<verg. aen. 11.324> Sin alios finis aliamque capessere gentem
<verg. aen. 11.325_325> Est animus possuntque solo decedere nostro,
<verg. aen. 11.326> Bis denas Italo texamus robore nauis;
<verg. aen. 11.327> Seu pluris complere ualent, iacet omnis ad undam
<verg. aen. 11.328> Materies: ipsi numerumque modumque carinis
<verg. aen. 11.329> Praecipiant, nos aera, manus, naualia demus.
<verg. aen. 11.330_330> Praeterea, qui dicta ferant et foedera firment
<verg. aen. 11.331> Centum oratores prima de gente Latinos
<verg. aen. 11.332> Ire placet pacisque manu praetendere ramos,
<verg. aen. 11.333> Munera portantis aurique eborisque talenta
<verg. aen. 11.334> Et sellam regni trabeamque insignia nostri.
<verg. aen. 11.335_335> Consulite in medium et rebus succurrite fessis."
<verg. aen. 11.336> Tum Drances idem infensus, quem gloria Turni
<verg. aen. 11.337> Obliqua inuidia stimulisque agitabat amaris,
<verg. aen. 11.338> Largus opum et lingua melior, sed frigida bello
<verg. aen. 11.339> Dextera, consiliis habitus non futtilis auctor,
<verg. aen. 11.340_340> Seditione potens (genus huic materna superbum
<verg. aen. 11.341> Nobilitas dabat, incertum de patre ferebat),
<verg. aen. 11.342> Surgit et his onerat dictis atque aggerat iras:
<verg. aen. 11.343>"Rem nulli obscuram nostrae nec uocis egentem
<verg. aen. 11.344> Consulis, o bone rex: cuncti se scire fatentur
<verg. aen. 11.345_345> Quid fortuna ferat populi, sed dicere mussant.
<verg. aen. 11.346> Det libertatem fandi flatusque remittat,
<verg. aen. 11.347> Cuius ob auspicium infaustum moresque sinistros
<verg. aen. 11.348>(Dicam equidem, licet arma mihi mortemque minetur)
<verg. aen. 11.349> Lumina tot cecidisse ducum totamque uidemus
<verg. aen. 11.350_350> Consedisse urbem luctu, dum Troia temptat
<verg. aen. 11.351> Castra fugae fidens et caelum territat armis.
<verg. aen. 11.352> Vnum etiam donis istis, quae plurima mitti
<verg. aen. 11.353> Dardanidis dicique iubes, unum, optime regum,
<verg. aen. 11.354> Adicias, nec te ullius uiolentia uincat
<verg. aen. 11.355_355> Quin natam egregio genero dignisque hymenaeis
<verg. aen. 11.356> Des, pater, et pacem hanc aeterno foedere iungas.
<verg. aen. 11.357> Quod si tantus habet mentes et pectora terror,
<verg. aen. 11.358> Ipsum obtestemur ueniamque oremus ab ipso:
<verg. aen. 11.359> Cedat, ius proprium regi patriaeque remittat.
<verg. aen. 11.360_360> Quid miseros totiens in aperta pericula ciuis
<verg. aen. 11.361> Proicis, o Latio caput horum et causa malorum?
<verg. aen. 11.362> Nulla salus bello, pacem te poscimus omnes,
<verg. aen. 11.363> Turne, simul pacis solum inuiolabile pignus.
<verg. aen. 11.364> Primus ego, inuisum quem tu tibi fingis (et esse
<verg. aen. 11.365_365> Nil moror), en supplex uenio. miserere tuorum,
<verg. aen. 11.366> Pone animos et pulsus abi. sat funera fusi
<verg. aen. 11.367> Vidimus ingentis et desolauimus agros.
<verg. aen. 11.368> Aut, si fama mouet, si tantum pectore robur
<verg. aen. 11.369> Concipis et si adeo dotalis regia cordist,
<verg. aen. 11.370_370> Aude atque aduersum fidens fer pectus in hostem.
<verg. aen. 11.371> Scilicet ut Turno contingat regia coniunx,
<verg. aen. 11.372> Nos animae uiles, inhumata infletaque turba,
<verg. aen. 11.373> Sternamur campis. etiam tu, si qua tibi uis,
<verg. aen. 11.374> Si patrii quid Martis habes, illum aspice contra
<verg. aen. 11.375_375> Qui uocat." ***************************
<verg. aen. 11.376> Talibus exarsit dictis uiolentia Turni.
<verg. aen. 11.377> Dat gemitum rumpitque has imo pectore uoces:
<verg. aen. 11.378>"Larga quidem, Drance, semper tibi copia fandi
<verg. aen. 11.379> Tum cum bella manus poscunt, patribusque uocatis
<verg. aen. 11.380_380> Primus ades. sed non replenda est curia uerbis,
<verg. aen. 11.381> Quae tuto tibi magna uolant, dum distinet hostem
<verg. aen. 11.382> Agger murorum nec inundant sanguine fossae.
<verg. aen. 11.383> Proinde tona eloquio (solitum tibi) meque timoris
<verg. aen. 11.384> Argue tu, Drance, quando tot stragis aceruos
<verg. aen. 11.385_385> Teucrorum tua dextra dedit, passimque tropaeis
<verg. aen. 11.386> Insignis agros. possit quid uiuida uirtus
<verg. aen. 11.387> Experiare licet, nec longe scilicet hostes
<verg. aen. 11.388> Quaerendi nobis, circumstant undique muros.
<verg. aen. 11.389> Imus in aduersos? quid cessas? an tibi Mauors
<verg. aen. 11.390_390> Ventosa in lingua pedibusque fugacibus istis
<verg. aen. 11.391> Semper erit? nequiquam: armis terrebimus hostem.
<verg. aen. 11.392> Pulsus ego? aut quisquam merito, foedissime, pulsum
<verg. aen. 11.393> Arguet, Iliaco tumidum qui crescere Thybrim
<verg. aen. 11.394> Sanguine et Euandri totam cum stirpe uidebit
<verg. aen. 11.395_395> Procubuisse domum atque exutos Arcadas armis?
<verg. aen. 11.396> Haud ita me experti Bitias et Pandarus ingens
<verg. aen. 11.397> Et quos mille die uictor sub Tartara misi,
<verg. aen. 11.398> Inclusus muris hostilique aggere saeptus.
<verg. aen. 11.399>"Nulla salus bello." capiti cane talia, demens,
<verg. aen. 11.400_400> Dardanio rebusque tuis. proinde omnia magno
<verg. aen. 11.401> Ne cessa turbare metu atque extollere uires
<verg. aen. 11.402> Gentis bis uictae, contra premere arma Latini.
<verg. aen. 11.403> Nunc et Myrmidonum proceres Phrygia arma tremescunt,
<verg. aen. 11.404> Nunc et Tydides et Larisaeus Achilles,
<verg. aen. 11.405_405> Amnis et Hadriacas retro fugit Aufidus undas.
<verg. aen. 11.406> Vel cum se pauidum contra mea iurgia fingit,
<verg. aen. 11.407> Artificis scelus, et formidine crimen acerbat.
<verg. aen. 11.408> Numquam animam talem dextra hac (absiste moueri)
<verg. aen. 11.409> Amittes: habitet tecum et sit pectore in isto.
<verg. aen. 11.410_410> Nunc ad te et tua magna, pater, consulta reuertor.
<verg. aen. 11.411> Si nullam nostris ultra spem ponis in armis,
<verg. aen. 11.412> Si tam deserti sumus et semel agmine uerso
<verg. aen. 11.413> Funditus occidimus neque habet Fortuna regressum,
<verg. aen. 11.414> Oremus pacem et dextras tendamus inertis.
<verg. aen. 11.415_415> Quamquam o si solitae quicquam uirtutis adesset!
<verg. aen. 11.416> Ille mihi ante alios fortunatusque laborum
<verg. aen. 11.417> Egregiusque animi, qui, ne quid tale uideret,
<verg. aen. 11.418> Procubuit moriens et humum semul ore momordit.
<verg. aen. 11.419> Sin et opes nobis et adhuc intacta iuuentus
<verg. aen. 11.420_420> Auxilioque urbes Italae populique supersunt,
<verg. aen. 11.421> Sin et Troianis cum multo gloria uenit
<verg. aen. 11.422> Sanguine (sunt illis sua funera, parque per omnis
<verg. aen. 11.423> Tempestas), cur indecores in limine primo
<verg. aen. 11.424> Deficimus? cur ante tubam tremor occupat artus?
<verg. aen. 11.425_425> Multa dies uariique labor mutabilis aeui
<verg. aen. 11.426> Rettulit in melius, multos alterna reuisens
<verg. aen. 11.427> Lusit et in solido rursus Fortuna locauit.
<verg. aen. 11.428> Non erit auxilio nobis Aetolus et Arpi:
<verg. aen. 11.429> At Messapus erit felixque Tolumnius et quos
<verg. aen. 11.430_430> Tot populi misere(==MI+SE+RE) duces, nec parua sequetur
<verg. aen. 11.431> Gloria delectos Latio et Laurentibus agris.
<verg. aen. 11.432> Est et Volscorum egregia de gente Camilla
<verg. aen. 11.433> Agmen agens equitum et florentis aere cateruas.
<verg. aen. 11.434> Quod si me solum Teucri in certamina poscunt
<verg. aen. 11.435_435> Idque placet tantumque bonis communibus obsto,
<verg. aen. 11.436> Non adeo has exosa manus Victoria fugit
<verg. aen. 11.437> Vt tanta quicquam pro spe temptare recusem.
<verg. aen. 11.438> Ibo animis contra, uel magnum praestet Achillem
<verg. aen. 11.439> Factaque Vulcani manibus paria induat arma
<verg. aen. 11.440_440> Ille licet. uobis animam hanc soceroque Latino
<verg. aen. 11.441> Turnus ego, haud ulli ueterum uirtute secundus,
<verg. aen. 11.442> Deuoui. - Solum Aeneas uocat. - et uocet oro;
<verg. aen. 11.443> Nec Drances potius, siue est haec ira deorum,
<verg. aen. 11.444> Morte luat, siue est uirtus et gloria, tollat."
<verg. aen. 11.445_445> Illi haec inter se dubiis de rebus agebant
<verg. aen. 11.446> Certantes: castra Aeneas aciemque mouebat.
<verg. aen. 11.447> Nuntius ingenti per regia tecta tumultu
<verg. aen. 11.448> Ecce ruit magnisque urbem terroribus implet:
<verg. aen. 11.449> Instructos acie Tiberino a flumine Teucros
<verg. aen. 11.450_450> Tyrrhenamque manum totis descendere campis.
<verg. aen. 11.451> Extemplo turbati animi concussaque uulgi
<verg. aen. 11.452> Pectora et arrectae stimulis haud mollibus irae.
<verg. aen. 11.453> Arma manu trepidi poscunt, fremit arma iuuentus,
<verg. aen. 11.454> Flent maesti mussantque patres. hic undique clamor
<verg. aen. 11.455_455> Dissensu uario magnus se tollit in auras:
<verg. aen. 11.456> Haud secus atque alto in luco cum forte cateruae
<verg. aen. 11.457> Consedere auium, piscosoue amne Padusae
<verg. aen. 11.458> Dant sonitum rauci per stagna loquacia cycni.
<verg. aen. 11.459>"Immo" ait "o ciues," arrepto tempore Turnus,
<verg. aen. 11.460_460>"Cogite concilium et pacem laudate sedentes;
<verg. aen. 11.461> Illi armis in regna ruunt." nec plura locutus
<verg. aen. 11.462> Corripuit sese et tectis citus extulit altis.
<verg. aen. 11.463>"Tu, Voluse, armari Volscorum edice maniplis,
<verg. aen. 11.464> Duc" ait "et Rutulos. equitem, Messapus, in armis,
<verg. aen. 11.465_465> Et cum fratre Coras, latis diffundite campis.
<verg. aen. 11.466> Pars aditus urbis firment turrisque capessant;
<verg. aen. 11.467> Cetera, qua iusso, mecum manus inferat arma."
<verg. aen. 11.468> Ilicet in muros tota discurritur urbe.
<verg. aen. 11.469> Concilium ipse pater et magna incepta Latinus
<verg. aen. 11.470_470> Deserit ac tristi turbatus tempore differt,
<verg. aen. 11.471> Multaque se incusat qui non acceperit ultro
<verg. aen. 11.472> Dardanium Aenean generumque asciuerit urbi.
<verg. aen. 11.473> Praefodiunt alii portas aut saxa sudesque
<verg. aen. 11.474> Subuectant. bello dat signum rauca cruentum
<verg. aen. 11.475_475> Bucina. tum muros uaria cinxere corona
<verg. aen. 11.476> Matronae puerique, uocat labor ultimus omnis.
<verg. aen. 11.477> Nec non ad templum summasque ad Palladis arces
<verg. aen. 11.478> Subuehitur magna matrum regina caterua
<verg. aen. 11.479> Dona ferens, iuxtaque comes Lauinia uirgo,
<verg. aen. 11.480_480> Causa mali tanti, oculos deiecta decoros.
<verg. aen. 11.481> Succedunt matres et templum ture uaporant
<verg. aen. 11.482> Et maestas alto fundunt de limine uoces:
<verg. aen. 11.483>"Armipotens, praeses belli, Tritonia uirgo,
<verg. aen. 11.484> Frange manu telum Phrygii praedonis, et ipsum
<verg. aen. 11.485_485> Pronum sterne solo portisque effunde sub altis."
<verg. aen. 11.486> Cingitur ipse furens certatim in proelia Turnus.
<verg. aen. 11.487> Iamque adeo rutilum thoraca indutus aenis
<verg. aen. 11.488> Horrebat squamis surasque incluserat auro,
<verg. aen. 11.489> Tempora nudus adhuc, laterique accinxerat ensem,
<verg. aen. 11.490_490> Fulgebatque alta decurrens aureus arce
<verg. aen. 11.491> Exsultatque animis et spe iam praecipit hostem:
<verg. aen. 11.492> Qualis ubi abruptis fugit praesepia uinclis
<verg. aen. 11.493> Tandem liber equus, campoque potitus aperto
<verg. aen. 11.494> Aut ille in pastus armentaque tendit equarum
<verg. aen. 11.495_495> Aut adsuetus aquae perfundi flumine noto
<verg. aen. 11.496> Emicat, arrectisque fremit ceruicibus alte
<verg. aen. 11.497> Luxurians luduntque iubae per colla, per armos.
<verg. aen. 11.498> Obuia cui Volscorum acie comitante Camilla
<verg. aen. 11.499> Occurrit portisque ab equo regina sub ipsis
<verg. aen. 11.500_500> Desiluit, quam tota cohors imitata relictis
<verg. aen. 11.501> Ad terram defluxit equis; tum talia fatur:
<verg. aen. 11.502>"Turne, sui merito si qua est fiducia forti,
<verg. aen. 11.503> Audeo et Aeneadum promitto occurrere turmae
<verg. aen. 11.504> Solaque Tyrrhenos equites ire obuia contra.
<verg. aen. 11.505_505> Me sine prima manu temptare pericula belli,
<verg. aen. 11.506> Tu pedes ad muros subsiste et moenia serua."
<verg. aen. 11.507> Turnus ad haec oculos horrenda in uirgine fixus:
<verg. aen. 11.508>"O decus Italiae uirgo, quas dicere grates
<verg. aen. 11.509> Quasue referre parem? sed nunc, est omnia quando
<verg. aen. 11.510_510> Iste animus supra, mecum partire laborem.
<verg. aen. 11.511> Aeneas, ut fama fidem missique reportant
<verg. aen. 11.512> Exploratores, equitum leuia improbus arma
<verg. aen. 11.513> Praemisit, quaterent campos; ipse ardua montis
<verg. aen. 11.514> Per deserta iugo superans aduentat ad urbem.
<verg. aen. 11.515_515> Furta paro belli conuexo in tramite siluae,
<verg. aen. 11.516> Vt biuias armato obsidam milite fauces.
<verg. aen. 11.517> Tu Tyrrhenum equitem collatis excipe signis;
<verg. aen. 11.518> Tecum acer Messapus erit turmaeque Latinae
<verg. aen. 11.519> Tiburtique manus, ducis et tu concipe curam."
<verg. aen. 11.520_520> Sic ait, et paribus Messapum in proelia dictis
<verg. aen. 11.521> Hortatur sociosque duces et pergit in hostem.
<verg. aen. 11.522> Est curuo anfractu ualles, accommoda fraudi
<verg. aen. 11.523> Armorumque dolis, quam densis frondibus atrum
<verg. aen. 11.524> Vrget utrimque latus, tenuis quo semita ducit
<verg. aen. 11.525_525> Angustaeque ferunt fauces aditusque maligni.
<verg. aen. 11.526> Hanc super in speculis summoque in uertice montis
<verg. aen. 11.527> Planities ignota iacet tutique receptus,
<verg. aen. 11.528> Seu dextra laeuaque uelis occurrere pugnae
<verg. aen. 11.529> Siue instare iugis et grandia uoluere(==VOLVERE) saxa.
<verg. aen. 11.530_530> Huc iuuenis nota fertur regione uiarum
<verg. aen. 11.531> Arripuitque locum et siluis insedit iniquis.
<verg. aen. 11.532> Velocem interea superis in sedibus Opim,
<verg. aen. 11.533> Vnam ex uirginibus sociis sacraque caterua,
<verg. aen. 11.534> Compellabat et has tristis Latonia uoces
<verg. aen. 11.535_535> Ore dabat: "graditur bellum ad crudele Camilla,
<verg. aen. 11.536> O uirgo, et nostris nequiquam cingitur armis,
<verg. aen. 11.537> Cara mihi ante alias. neque enim nouus iste Dianae
<verg. aen. 11.538> Venit amor subitaque animum dulcedine mouit.
<verg. aen. 11.539> Pulsus ob inuidiam regno uirisque superbas
<verg. aen. 11.540_540> Priuerno antiqua Metabus cum excederet urbe,
<verg. aen. 11.541> Infantem fugiens media inter proelia belli
<verg. aen. 11.542> Sustulit exilio comitem, matrisque uocauit
<verg. aen. 11.543> Nomine Casmillae mutata parte Camillam.
<verg. aen. 11.544> Ipse sinu prae se portans iuga longa petebat
<verg. aen. 11.545_545> Solorum nemorum: tela undique saeua premebant
<verg. aen. 11.546> Et circumfuso uolitabant milite Volsci.
<verg. aen. 11.547> Ecce fugae medio summis Amasenus abundans
<verg. aen. 11.548> Spumabat ripis, tantus se nubibus imber
<verg. aen. 11.549> Ruperat. ille innare parans infantis amore
<verg. aen. 11.550_550> Tardatur caroque oneri timet. omnia secum
<verg. aen. 11.551> Versanti subito uix haec sententia sedit:
<verg. aen. 11.552> Telum immane manu ualida quod forte gerebat
<verg. aen. 11.553> Bellator, solidum nodis et robore cocto,
<verg. aen. 11.554> Huic natam libro et siluestri subere clausam
<verg. aen. 11.555_555> Implicat atque habilem mediae circumligat hastae;
<verg. aen. 11.556> Quam dextra ingenti librans ita ad aethera fatur:
<verg. aen. 11.557>"Alma, tibi hanc, nemorum cultrix, Latonia uirgo,
<verg. aen. 11.558> Ipse pater famulam uoueo; tua prima per auras
<verg. aen. 11.559> Tela tenens supplex hostem fugit. accipe, testor,
<verg. aen. 11.560_560> Diua tuam, quae nunc dubiis committitur auris."
<verg. aen. 11.561> Dixit, et adducto contortum hastile lacerto
<verg. aen. 11.562> Immittit: sonuere undae, rapidum super amnem
<verg. aen. 11.563> Infelix fugit in iaculo stridente Camilla.
<verg. aen. 11.564> At Metabus magna propius iam urgente caterua
<verg. aen. 11.565_565> Dat sese fluuio, atque hastam cum uirgine uictor
<verg. aen. 11.566> Gramineo, donum Triuiae, de caespite uellit.
<verg. aen. 11.567> Non illum tectis ullae, non moenibus urbes
<verg. aen. 11.568> Accepere, neque ipse manus feritate dedisset:
<verg. aen. 11.569> Pastorum et solis exegit montibus aeuum.
<verg. aen. 11.570_570> Hic natam in dumis interque horrentia lustra
<verg. aen. 11.571> Armentalis equae mammis et lacte ferino
<verg. aen. 11.572> Nutribat teneris immulgens ubera labris.
<verg. aen. 11.573> Vtque pedum primis infans uestigia plantis
<verg. aen. 11.574> Institerat, iaculo palmas armauit acuto
<verg. aen. 11.575_575> Spiculaque ex umero paruae suspendit et arcum.
<verg. aen. 11.576> Pro crinali auro, pro longae tegmine pallae
<verg. aen. 11.577> Tigridis exuuiae per dorsum a uertice pendent.
<verg. aen. 11.578> Tela manu iam tum tenera puerilia torsit
<verg. aen. 11.579> Et fundam tereti circum caput egit habena
<verg. aen. 11.580_580> Strymoniamque gruem aut album deiecit olorem.
<verg. aen. 11.581> Multae illam frustra Tyrrhena per oppida matres
<verg. aen. 11.582> Optauere nurum; sola contenta Diana
<verg. aen. 11.583> Aeternum telorum et uirginitatis amorem
<verg. aen. 11.584> Intemerata colit. uellem haud correpta fuisset
<verg. aen. 11.585_585> Militia tali conata lacessere Teucros:
<verg. aen. 11.586> Cara mihi comitumque foret nunc una mearum.
<verg. aen. 11.587> Verum age, quandoquidem fatis urgetur acerbis,
<verg. aen. 11.588> Labere, nympha, polo finisque inuise Latinos,
<verg. aen. 11.589> Tristis ubi infausto committitur omine pugna.
<verg. aen. 11.590_590> Haec cape et ultricem pharetra deprome sagittam:
<verg. aen. 11.591> Hac, quicumque sacrum uiolarit uulnere corpus,
<verg. aen. 11.592> Tros Italusque, mihi pariter det sanguine poenas.
<verg. aen. 11.593> Post ego nube caua miserandae corpus et arma
<verg. aen. 11.594> Inspoliata feram tumulo patriaeque reponam."
<verg. aen. 11.595_595> Dixit, at illa leuis caeli delapsa per auras
<verg. aen. 11.596> Insonuit nigro circumdata turbine corpus.
<verg. aen. 11.597> At manus interea muris Troiana propinquat,
<verg. aen. 11.598> Etruscique duces equitumque exercitus omnis
<verg. aen. 11.599> Compositi numero in turmas. fremit aequore toto
<verg. aen. 11.600_600> Insultans sonipes et pressis pugnat habenis
<verg. aen. 11.601> Huc conuersus et huc; tum late ferreus hastis
<verg. aen. 11.602> Horret ager campique armis sublimibus ardent.
<verg. aen. 11.603> Nec non Messapus contra celeresque Latini
<verg. aen. 11.604> Et cum fratre Coras et uirginis ala Camillae
<verg. aen. 11.605_605> Aduersi campo apparent, hastasque reductis
<verg. aen. 11.606> Protendunt longe dextris et spicula uibrant,
<verg. aen. 11.607> Aduentusque uirum fremitusque ardescit equorum.
<verg. aen. 11.608> Iamque intra iactum teli progressus uterque
<verg. aen. 11.609> Substiterat: subito erumpunt clamore furentisque
<verg. aen. 11.610_610> Exhortantur equos; fundunt simul undique tela
<verg. aen. 11.611> Crebra niuis ritu, caelumque obtexitur umbra.
<verg. aen. 11.612> Continuo aduersis Tyrrhenus et acer Aconteus
<verg. aen. 11.613> Conixi incurrunt hastis primique ruinam
<verg. aen. 11.614> Dant sonitu ingenti perfractaque quadrupedantum
<verg. aen. 11.615_615> Pectora pectoribus rumpunt; excussus Aconteus
<verg. aen. 11.616> Fulminis in morem aut tormento ponderis acti
<verg. aen. 11.617> Praecipitat longe et uitam dispergit in auras.
<verg. aen. 11.618> Extemplo turbatae acies, uersique Latini
<verg. aen. 11.619> Reiciunt parmas et equos ad moenia uertunt.
<verg. aen. 11.620_620> Troes agunt, princeps turmas inducit Asilas.
<verg. aen. 11.621> Iamque propinquabant portis rursusque Latini
<verg. aen. 11.622> Clamorem tollunt et mollia colla reflectunt;
<verg. aen. 11.623> Hi fugiunt penitusque datis referuntur habenis.
<verg. aen. 11.624> Qualis ubi alterno procurrens gurgite pontus
<verg. aen. 11.625_625> Nunc ruit ad terram scopulosque superiacit unda
<verg. aen. 11.626> Spumeus extremamque sinu perfundit harenam,
<verg. aen. 11.627> Nunc rapidus retro atque aestu reuoluta resorbens
<verg. aen. 11.628> Saxa fugit litusque uado labente relinquit:
<verg. aen. 11.629> Bis Tusci Rutulos egere ad moenia uersos,
<verg. aen. 11.630_630> Bis reiecti armis respectant terga tegentes.
<verg. aen. 11.631> Tertia sed postquam congressi in proelia totas
<verg. aen. 11.632> Implicuere inter se acies legitque uirum uir,
<verg. aen. 11.633> Tum uero et gemitus morientum et sanguine in alto
<verg. aen. 11.634> Armaque corporaque et permixti caede uirorum
<verg. aen. 11.635_635> Semianimes uoluuntur equi, pugna aspera surgit.
<verg. aen. 11.636> Orsilochus Remuli, quando ipsum horrebat adire,
<verg. aen. 11.637> Hastam intorsit equo ferrumque sub aure reliquit;
<verg. aen. 11.638> Quo sonipes ictu furit arduus altaque iactat
<verg. aen. 11.639> Vulneris impatiens arrecto pectore crura,
<verg. aen. 11.640_640> Voluitur ille excussus humi. Catillus Iollan
<verg. aen. 11.641> Ingentemque animis, ingentem corpore et armis
<verg. aen. 11.642> Deicit Herminium, nudo cui uertice fulua
<verg. aen. 11.643> Caesaries nudique umeri nec uulnera terrent;
<verg. aen. 11.644> Tantus in arma patet. latos huic hasta per armos
<verg. aen. 11.645_645> Acta tremit duplicatque uirum transfixa dolore.
<verg. aen. 11.646> Funditur ater ubique cruor; dant funera ferro
<verg. aen. 11.647> Certantes pulchramque petunt per uulnera mortem.
<verg. aen. 11.648> At medias inter caedes exsultat Amazon
<verg. aen. 11.649> Vnum exserta latus pugnae, pharetrata Camilla,
<verg. aen. 11.650_650> Et nunc lenta manu spargens hastilia denset,
<verg. aen. 11.651> Nunc ualidam dextra rapit indefessa bipennem;
<verg. aen. 11.652> Aureus ex umero sonat arcus et arma Dianae.
<verg. aen. 11.653> Illa etiam, si quando in tergum pulsa recessit,
<verg. aen. 11.654> Spicula conuerso fugientia derigit arcu.
<verg. aen. 11.655_655> At circum lectae comites, Larinaque uirgo
<verg. aen. 11.656> Tullaque et aeratam quatiens Tarpeia securim,
<verg. aen. 11.657> Italides, quas ipsa decus sibi dia Camilla
<verg. aen. 11.658> Delegit pacisque bonas bellique ministras:
<verg. aen. 11.659> Quales Threiciae cum flumina Thermodontis
<verg. aen. 11.660_660> Pulsant et pictis bellantur Amazones armis,
<verg. aen. 11.661> Seu circum Hippolyten seu cum se Martia curru
<verg. aen. 11.662> Penthesilea refert, magnoque ululante tumultu
<verg. aen. 11.663> Feminea exsultant lunatis agmina peltis.
<verg. aen. 11.664> Quem telo primum, quem postremum, aspera uirgo,
<verg. aen. 11.665_665> Deicis? aut quot humi morientia corpora fundis?
<verg. aen. 11.666> Euneum Clytio primum patre, cuius apertum
<verg. aen. 11.667> Aduersi longa transuerberat abiete pectus.
<verg. aen. 11.668> Sanguinis ille uomens riuos cadit atque cruentam
<verg. aen. 11.669> Mandit humum moriensque suo se in uulnere uersat.
<verg. aen. 11.670_670> Tum Lirim Pagasumque super, quorum alter habenas
<verg. aen. 11.671> Suffosso reuolutus equo dum colligit, alter
<verg. aen. 11.672> Dum subit ac dextram labenti tendit inermem,
<verg. aen. 11.673> Praecipites pariterque ruunt. his addit Amastrum
<verg. aen. 11.674> Hippotaden, sequiturque incumbens eminus hasta
<verg. aen. 11.675_675> Tereaque Harpalycumque et Demophoonta Chrominque;
<verg. aen. 11.676> Quotque emissa manu contorsit spicula uirgo,
<verg. aen. 11.677> Tot Phrygii cecidere uiri. procul Ornytus armis
<verg. aen. 11.678> Ignotis et equo uenator Iapyge fertur,
<verg. aen. 11.679> Cui pellis latos umeros erepta iuuenco
<verg. aen. 11.680_680> Pugnatori operit, caput ingens oris hiatus
<verg. aen. 11.681> Et malae texere lupi cum dentibus albis,
<verg. aen. 11.682> Agrestisque manus armat sparus; ipse cateruis
<verg. aen. 11.683> Vertitur in mediis et toto uertice suprast.
<verg. aen. 11.684> Hunc illa exceptum (neque enim labor agmine uerso)
<verg. aen. 11.685_685> Traicit et super haec inimico pectore fatur:
<verg. aen. 11.686>"Siluis te, Tyrrhene, feras agitare putasti?
<verg. aen. 11.687> Aduenit qui uestra dies muliebribus armis
<verg. aen. 11.688> Verba redargueret. nomen tamen haud leue patrum
<verg. aen. 11.689> Manibus hoc referes, telo cecidisse Camillae."
<verg. aen. 11.690_690> Protinus Orsilochum et Buten, duo maxima Teucrum
<verg. aen. 11.691> Corpora: sed Buten auersum cuspide fixit
<verg. aen. 11.692> Loricam galeamque inter, qua colla sedentis
<verg. aen. 11.693> Lucent et laeuo dependet parma lacerto;
<verg. aen. 11.694> Orsilochum fugiens magnumque agitata per orbem
<verg. aen. 11.695_695> Eludit gyro interior sequiturque sequentem;
<verg. aen. 11.696> Tum ualidam perque arma uiro perque ossa securim
<verg. aen. 11.697> Altior exsurgens oranti et multa precanti
<verg. aen. 11.698> Congeminat; uulnus calido rigat ora cerebro.
<verg. aen. 11.699> Incidit huic subitoque aspectu territus haesit
<verg. aen. 11.700_700> Appenninicolae bellator filius Auni,
<verg. aen. 11.701> Haud Ligurum extremus, dum fallere fata sinebant.
<verg. aen. 11.702> Isque ubi se nullo iam cursu euadere pugnae
<verg. aen. 11.703> Posse neque instantem reginam auertere cernit,
<verg. aen. 11.704> Consilio uersare dolos ingressus et astu
<verg. aen. 11.705_705> Incipit haec: "quid tam egregium, si femina forti
<verg. aen. 11.706> Fidis equo? dimitte fugam et te comminus aequo
<verg. aen. 11.707> Mecum crede solo pugnaeque accinge pedestri:
<verg. aen. 11.708> Iam nosces uentosa ferat cui gloria fraudem."
<verg. aen. 11.709> Dixit, at illa furens acrique accensa dolore
<verg. aen. 11.710_710> Tradit equum comiti paribusque resistit in armis
<verg. aen. 11.711> Ense pedes nudo puraque interrita parma.
<verg. aen. 11.712> At iuuenis uicisse dolo ratus auolat ipse
<verg. aen. 11.713>(Haud mora) conuersisque fugax aufertur habenis
<verg. aen. 11.714> Quadripedemque citum ferrata calce fatigat.
<verg. aen. 11.715_715>"Vane Ligus frustraque animis elate superbis,
<verg. aen. 11.716> Nequiquam patrias temptasti lubricus artis,
<verg. aen. 11.717> Nec fraus te incolumem fallaci perferet Auno."
<verg. aen. 11.718> Haec fatur uirgo, et pernicibus ignea plantis
<verg. aen. 11.719> Transit equum cursu frenisque aduersa prehensis
<verg. aen. 11.720_720> Congreditur poenasque inimico ex sanguine sumit:
<verg. aen. 11.721> Quam facile accipiter saxo sacer ales ab alto
<verg. aen. 11.722> Consequitur pinnis sublimem in nube columbam
<verg. aen. 11.723> Comprensamque tenet pedibusque euiscerat uncis;
<verg. aen. 11.724> Tum cruor et uulsae labuntur ab aethere plumae.
<verg. aen. 11.725_725> At non haec nullis hominum sator atque deorum
<verg. aen. 11.726> Obseruans oculis summo sedet altus Olympo.
<verg. aen. 11.727> Tyrrhenum genitor Tarchonem in proelia saeua
<verg. aen. 11.728> Suscitat et stimulis haud mollibus inicit iras.
<verg. aen. 11.729> Ergo inter caedes cedentiaque agmina Tarchon
<verg. aen. 11.730_730> Fertur equo uariisque instigat uocibus alas
<verg. aen. 11.731> Nomine quemque uocans, reficitque in proelia pulsos.
<verg. aen. 11.732>"Quis metus, o numquam dolituri, o semper inertes
<verg. aen. 11.733> Tyrrheni, quae tanta animis ignauia uenit?
<verg. aen. 11.734> Femina palantis agit atque haec agmina uertit!
<verg. aen. 11.735_735> Quo ferrum quidue haec gerimus tela irrita dextris?
<verg. aen. 11.736> At non in Venerem segnes nocturnaque bella,
<verg. aen. 11.737> Aut ubi curua choros indixit tibia Bacchi.
<verg. aen. 11.738> Exspectate dapes et plenae pocula mensae
<verg. aen. 11.739>(Hic amor, hoc studium) dum sacra secundus haruspex
<verg. aen. 11.740_740> Nuntiet ac lucos uocet hostia pinguis in altos!"
<verg. aen. 11.741> Haec effatus equum in medios moriturus et ipse
<verg. aen. 11.742> Concitat, et Venulo aduersum se turbidus infert
<verg. aen. 11.743> Dereptumque ab equo dextra complectitur hostem
<verg. aen. 11.744> Et gremium ante suum multa ui concitus aufert.
<verg. aen. 11.745_745> Tollitur in caelum clamor cunctique Latini
<verg. aen. 11.746> Conuertere oculos. uolat igneus aequore Tarchon
<verg. aen. 11.747> Arma uirumque ferens; tum summa ipsius ab hasta
<verg. aen. 11.748> Defringit ferrum et partis rimatur apertas,
<verg. aen. 11.749> Qua uulnus letale ferat; contra ille repugnans
<verg. aen. 11.750_750> Sustinet a iugulo dextram et uim uiribus exit.
<verg. aen. 11.751> Vtque uolans alte raptum cum fulua draconem
<verg. aen. 11.752> Fert aquila implicuitque pedes atque unguibus haesit,
<verg. aen. 11.753> Saucius at serpens sinuosa uolumina uersat
<verg. aen. 11.754> Arrectisque horret squamis et sibilat ore
<verg. aen. 11.755_755> Arduus insurgens, illa haud minus urget obunco
<verg. aen. 11.756> Luctantem rostro, simul aethera uerberat alis:
<verg. aen. 11.757> Haud aliter praedam Tiburtum ex agmine Tarchon
<verg. aen. 11.758> Portat ouans. ducis exemplum euentumque secuti
<verg. aen. 11.759> Maeonidae incurrunt. tum fatis debitus Arruns
<verg. aen. 11.760_760> Velocem iaculo et multa prior arte Camillam
<verg. aen. 11.761> Circuit, et quae sit fortuna facillima temptat.
<verg. aen. 11.762> Qua se cumque furens medio tulit agmine uirgo,
<verg. aen. 11.763> Hac Arruns subit et tacitus uestigia lustrat;
<verg. aen. 11.764> Qua uictrix redit illa pedemque ex hoste reportat,
<verg. aen. 11.765_765> Hac iuuenis furtim celeris detorquet habenas.
<verg. aen. 11.766> Hos aditus iamque hos aditus omnemque pererrat
<verg. aen. 11.767> Vndique circuitum et certam quatit improbus hastam.
<verg. aen. 11.768> Forte sacer Cybelo Chloreus olimque sacerdos
<verg. aen. 11.769> Insignis longe Phrygiis fulgebat in armis
<verg. aen. 11.770_770> Spumantemque agitabat equum, quem pellis aenis
<verg. aen. 11.771> In plumam squamis auro conserta tegebat.
<verg. aen. 11.772> Ipse peregrina ferrugine clarus et ostro
<verg. aen. 11.773> Spicula torquebat Lycio Gortynia cornu;
<verg. aen. 11.774> Aureus ex umeris erat arcus et aurea uati
<verg. aen. 11.775_775> Cassida; tum croceam chlamydemque sinusque crepantis
<verg. aen. 11.776> Carbaseos fuluo in nodum collegerat auro,
<verg. aen. 11.777> Pictus acu tunicas et barbara tegmina crurum.
<verg. aen. 11.778> Hunc uirgo, siue ut templis praefigeret arma
<verg. aen. 11.779> Troia(==TROIA), captiuo siue ut se ferret in auro
<verg. aen. 11.780_780> Venatrix, unum ex omni certamine pugnae
<verg. aen. 11.781> Caeca sequebatur totumque incauta per agmen
<verg. aen. 11.782> Femineo praedae et spoliorum ardebat amore,
<verg. aen. 11.783> Telum ex insidiis cum tandem tempore capto
<verg. aen. 11.784> Concitat et superos Arruns sic uoce precatur:
<verg. aen. 11.785_785>"Summe deum, sancti custos Soractis Apollo,
<verg. aen. 11.786> Quem primi colimus, cui pineus ardor aceruo
<verg. aen. 11.787> Pascitur, et medium freti pietate per ignem
<verg. aen. 11.788> Cultores multa premimus uestigia pruna,
<verg. aen. 11.789> Da, pater, hoc nostris aboleri dedecus armis,
<verg. aen. 11.790_790> Omnipotens. non exuuias pulsaeue tropaeum
<verg. aen. 11.791> Virginis aut spolia ulla peto, mihi cetera laudem
<verg. aen. 11.792> Facta ferent; haec dira meo dum uulnere pestis
<verg. aen. 11.793> Pulsa cadat, patrias remeabo inglorius urbes."
<verg. aen. 11.794> Audiit et uoti Phoebus succedere partem
<verg. aen. 11.795_795> Mente dedit, partem uolucris dispersit in auras:
<verg. aen. 11.796> Sterneret ut subita turbatam morte Camillam
<verg. aen. 11.797> Adnuit oranti; reducem ut patria alta uideret
<verg. aen. 11.798> Non dedit, inque Notos uocem uertere procellae.
<verg. aen. 11.799> Ergo ut missa manu sonitum dedit hasta per auras,
<verg. aen. 11.800_800> Conuertere animos acris oculosque tulere
<verg. aen. 11.801> Cuncti ad reginam Volsci. nihil ipsa nec aurae
<verg. aen. 11.802> Nec sonitus memor aut uenientis ab aethere teli,
<verg. aen. 11.803> Hasta sub exsertam donec perlata papillam
<verg. aen. 11.804> Haesit uirgineumque alte bibit acta cruorem.
<verg. aen. 11.805_805> Concurrunt trepidae comites dominamque ruentem
<verg. aen. 11.806> Suscipiunt. fugit ante omnis exterritus Arruns
<verg. aen. 11.807> Laetitia mixtoque metu, nec iam amplius hastae
<verg. aen. 11.808> Credere nec telis occurrere uirginis audet.
<verg. aen. 11.809> Ac uelut ille, prius quam tela inimica sequantur,
<verg. aen. 11.810_810> Continuo in montis sese auius abdidit altos
<verg. aen. 11.811> Occiso pastore lupus magnoue iuuenco,
<verg. aen. 11.812> Conscius audacis facti, caudamque remulcens
<verg. aen. 11.813> Subiecit pauitantem utero siluasque petiuit:
<verg. aen. 11.814> Haud secus ex oculis se turbidus abstulit Arruns
<verg. aen. 11.815_815> Contentusque fuga mediis se immiscuit armis.
<verg. aen. 11.816> Illa manu moriens telum trahit, ossa sed inter
<verg. aen. 11.817> Ferreus ad costas alto stat uulnere mucro.
<verg. aen. 11.818> Labitur exsanguis, labuntur frigida leto
<verg. aen. 11.819> Lumina, purpureus quondam color ora reliquit.
<verg. aen. 11.820_820> Tum sic exspirans Accam ex aequalibus unam
<verg. aen. 11.821> Alloquitur fida ante alias, quae sola Camillae
<verg. aen. 11.822> Quicum partiri curas, atque haec ita fatur:
<verg. aen. 11.823>"Hactenus, Acca soror, potui: nunc uulnus acerbum
<verg. aen. 11.824> Conficit, et tenebris nigrescunt omnia circum.
<verg. aen. 11.825_825> Effuge et haec Turno mandata nouissima perfer:
<verg. aen. 11.826> Succedat pugnae Troianosque arceat urbi.
<verg. aen. 11.827> Iamque uale." simul his dictis linquebat habenas
<verg. aen. 11.828> Ad terram non sponte fluens. tum frigida toto
<verg. aen. 11.829> Paulatim exsoluit se corpore, lentaque colla
<verg. aen. 11.830_830> Et captum leto posuit caput, arma relinquunt,
<verg. aen. 11.831> Vitaque cum gemitu fugit indignata sub umbras.
<verg. aen. 11.832> Tum uero immensus surgens ferit aurea clamor
<verg. aen. 11.833> Sidera: deiecta crudescit pugna Camilla;
<verg. aen. 11.834> Incurrunt densi simul omnis copia Teucrum
<verg. aen. 11.835_835> Tyrrhenique duces Euandrique Arcades alae.
<verg. aen. 11.836> At Triuiae custos iamdudum in montibus Opis
<verg. aen. 11.837> Alta sedet summis spectatque interrita pugnas.
<verg. aen. 11.838> Vtque procul medio iuuenum in clamore furentum
<verg. aen. 11.839> Prospexit tristi mulcatam morte Camillam,
<verg. aen. 11.840_840> Ingemuitque deditque has imo pectore uoces:
<verg. aen. 11.841>"Heu nimium, uirgo, nimium crudele luisti
<verg. aen. 11.842> Supplicium Teucros conata lacessere bello!
<verg. aen. 11.843> Nec tibi desertae in dumis coluisse Dianam
<verg. aen. 11.844> Profuit aut nostras umero gessisse pharetras.
<verg. aen. 11.845_845> Non tamen indecorem tua te regina reliquit
<verg. aen. 11.846> Extrema iam in morte, neque hoc sine nomine letum
<verg. aen. 11.847> Per gentis erit aut famam patieris inultae.
<verg. aen. 11.848> Nam quicumque tuum uiolauit uulnere corpus
<verg. aen. 11.849> Morte luet merita." fuit ingens monte sub alto
<verg. aen. 11.850_850> Regis Dercenni terreno ex aggere bustum
<verg. aen. 11.851> Antiqui Laurentis opacaque ilice tectum;
<verg. aen. 11.852> Hic dea se primum rapido pulcherrima nisu
<verg. aen. 11.853> Sistit et Arruntem tumulo speculatur ab alto.
<verg. aen. 11.854> Vt uidit laetantem animis ac uana tumentem,
<verg. aen. 11.855_855>"Cur" inquit "diuersus abis? huc derige gressum,
<verg. aen. 11.856> Huc periture ueni, capias ut digna Camillae
<verg. aen. 11.857> Praemia. tune etiam telis moriere Dianae?"
<verg. aen. 11.858> Dixit, et aurata uolucrem Threissa sagittam
<verg. aen. 11.859> Deprompsit pharetra cornuque infensa tetendit
<verg. aen. 11.860_860> Et duxit longe, donec curuata coirent
<verg. aen. 11.861> Inter se capita et manibus iam tangeret aequis,
<verg. aen. 11.862> Laeua aciem ferri, dextra neruoque papillam.
<verg. aen. 11.863> Extemplo teli stridorem aurasque sonantis
<verg. aen. 11.864> Audiit una Arruns haesitque in corpore ferrum.
<verg. aen. 11.865_865> Illum exspirantem socii atque extrema gementem
<verg. aen. 11.866> Obliti ignoto camporum in puluere linquunt;
<verg. aen. 11.867> Opis ad aetherium pinnis aufertur Olympum.
<verg. aen. 11.868> Prima fugit domina amissa leuis ala Camillae,
<verg. aen. 11.869> Turbati fugiunt Rutuli, fugit acer Atinas,
<verg. aen. 11.870_870> Disiectique duces desolatique manipli
<verg. aen. 11.871> Tuta petunt et equis auersi ad moenia tendunt.
<verg. aen. 11.872> Nec quisquam instantis Teucros letumque ferentis
<verg. aen. 11.873> Sustentare ualet telis aut sistere contra,
<verg. aen. 11.874> Sed laxos referunt umeris languentibus arcus,
<verg. aen. 11.875_875> Quadripedoque putrem cursu quatit ungula campum.
<verg. aen. 11.876> Voluitur ad muros caligine turbidus atra
<verg. aen. 11.877> Puluis, et e speculis percussae pectora matres
<verg. aen. 11.878> Femineum clamorem ad caeli sidera tollunt.
<verg. aen. 11.879> Qui cursu portas primi irrupere patentis,
<verg. aen. 11.880_880> Hos inimica super mixto premit agmine turba,
<verg. aen. 11.881> Nec miseram effugiunt mortem, sed limine in ipso,
<verg. aen. 11.882> Moenibus in patriis atque inter tuta domorum
<verg. aen. 11.883> Confixi exspirant animas. pars claudere portas,
<verg. aen. 11.884> Nec sociis aperire uiam nec moenibus audent
<verg. aen. 11.885_885> Accipere orantis, oriturque miserrima caedes
<verg. aen. 11.886> Defendentum armis aditus inque arma ruentum.
<verg. aen. 11.887> Exclusi ante oculos lacrimantumque ora parentum
<verg. aen. 11.888> Pars in praecipitis fossas urgente ruina
<verg. aen. 11.889> Voluitur, immissis pars caeca et concita frenis
<verg. aen. 11.890_890> Arietat in portas et duros obice postis.
<verg. aen. 11.891> Ipsae de muris summo certamine matres
<verg. aen. 11.892>(Monstrat amor uerus patriae, ut uidere Camillam)
<verg. aen. 11.893> Tela manu trepidae iaciunt ac robore duro
<verg. aen. 11.894> Stipitibus ferrum sudibusque imitantur obustis
<verg. aen. 11.895_895> Praecipites, primaeque mori pro moenibus ardent.
<verg. aen. 11.896> Interea Turnum in siluis saeuissimus implet
<verg. aen. 11.897> Nuntius et iuueni ingentem fert Acca tumultum:
<verg. aen. 11.898> Deletas Volscorum acies, cecidisse Camillam,
<verg. aen. 11.899> Ingruere infensos hostis et Marte secundo
<verg. aen. 11.900_900> Omnia corripuisse, metum iam ad moenia ferri.
<verg. aen. 11.901> Ille furens (et saeua Iouis sic numina pellunt)
<verg. aen. 11.902> Deserit obsessos collis, nemora aspera linquit.
<verg. aen. 11.903> Vix e conspectu exierat campumque tenebat,
<verg. aen. 11.904> Cum pater Aeneas saltus ingressus apertos
<verg. aen. 11.905_905> Exsuperatque iugum siluaque euadit opaca.
<verg. aen. 11.906> Sic ambo ad muros rapidi totoque feruntur
<verg. aen. 11.907> Agmine nec longis inter se passibus absunt;
<verg. aen. 11.908> Ac simul Aeneas fumantis puluere campos
<verg. aen. 11.909> Prospexit longe Laurentiaque agmina uidit,
<verg. aen. 11.910_910> Et saeuum Aenean agnouit Turnus in armis
<verg. aen. 11.911> Aduentumque pedum flatusque audiuit equorum.
<verg. aen. 11.912> Continuoque ineant pugnas et proelia temptent,
<verg. aen. 11.913> Ni roseus fessos iam gurgite Phoebus Hibero
<verg. aen. 11.914> Tingat equos noctemque die labente reducat.
<verg. aen. 11.915_915> Considunt castris ante urbem et moenia uallant.
<verg. aen. 12.1> Turnus ut infractos aduerso Marte Latinos
<verg. aen. 12.2> Defecisse uidet, sua nunc promissa reposci,
<verg. aen. 12.3> Se signari oculis, ultro implacabilis ardet
<verg. aen. 12.4> Attollitque animos. Poenorum qualis in aruis
<verg. aen. 12.5_5> Saucius ille graui uenantum uulnere pectus
<verg. aen. 12.6> Tum demum mouet arma leo, gaudetque comantis
<verg. aen. 12.7> Excutiens ceruice toros fixumque latronis
<verg. aen. 12.8> Impauidus frangit telum et fremit ore cruento:
<verg. aen. 12.9> Haud secus accenso gliscit uiolentia Turno.
<verg. aen. 12.10_10> Tum sic affatur regem atque ita turbidus infit:
<verg. aen. 12.11>"Nulla mora in Turno; nihil est quod dicta retractent
<verg. aen. 12.12> Ignaui Aeneadae, nec quae pepigere recusent.
<verg. aen. 12.13> Congredior. fer sacra, pater, et concipe foedus.
<verg. aen. 12.14> Aut hac Dardanium dextra sub Tartara mittam,
<verg. aen. 12.15_15> Desertorem Asiae (sedeant spectentque Latini),
<verg. aen. 12.16> Et solus ferro crimen commune refellam,
<verg. aen. 12.17> Aut habeat uictos, cedat Lauinia coniunx."
<verg. aen. 12.18> Olli sedato respondit corde Latinus:
<verg. aen. 12.19>"O praestans animi iuuenis, quantum ipse feroci
<verg. aen. 12.20_20> Virtute exsuperas, tanto me impensius aequum est
<verg. aen. 12.21> Consulere atque omnis metuentem expendere casus.
<verg. aen. 12.22> Sunt tibi regna patris Dauni, sunt oppida capta
<verg. aen. 12.23> Multa manu, nec non aurumque animusque Latinost;
<verg. aen. 12.24> Sunt aliae innuptae Latio et Laurentibus aruis,
<verg. aen. 12.25_25> Nec genus indecores. sine me haec haud mollia fatu
<verg. aen. 12.26> Sublatis aperire dolis, simul hoc animo hauri:
<verg. aen. 12.27> Me natam nulli ueterum sociare procorum
<verg. aen. 12.28> Fas erat, idque omnes diuique hominesque canebant.
<verg. aen. 12.29> Victus amore tui, cognato sanguine uictus
<verg. aen. 12.30_30> Coniugis et maestae lacrimis, uincla omnia rupi:
<verg. aen. 12.31> Promissam eripui genero(==GENERO_), arma impia sumpsi.
<verg. aen. 12.32> Ex illo qui me casus, quae, Turne, sequantur
<verg. aen. 12.33> Bella, uides, quantos primus patiare labores.
<verg. aen. 12.34> Bis magna uicti pugna uix urbe tuemur
<verg. aen. 12.35_35> Spes Italas; recalent nostro Tiberina fluenta
<verg. aen. 12.36> Sanguine adhuc campique ingentes ossibus albent.
<verg. aen. 12.37> Quo referor totiens? quae mentem insania mutat?
<verg. aen. 12.38> Si Turno exstincto socios sum ascire paratus,
<verg. aen. 12.39> Cur non incolumi potius certamina tollo?
<verg. aen. 12.40_40> Quid consanguinei Rutuli, quid cetera dicet
<verg. aen. 12.41> Italia, ad mortem si te (fors dicta refutet!)
<verg. aen. 12.42> Prodiderim, natam et conubia nostra petentem?
<verg. aen. 12.43> Respice res bello uarias, miserere parentis
<verg. aen. 12.44> Longaeui, quem nunc maestum patria Ardea longe
<verg. aen. 12.45_45> Diuidit." haudquaquam dictis uiolentia Turni
<verg. aen. 12.46> Flectitur; exsuperat magis aegrescitque medendo.
<verg. aen. 12.47> Vt primum fari potuit, sic institit ore:
<verg. aen. 12.48>"Quam pro me curam geris, hanc precor, optime, pro me
<verg. aen. 12.49> Deponas letumque sinas pro laude pacisci.
<verg. aen. 12.50_50> Et nos tela, pater, ferrumque haud debile dextra
<verg. aen. 12.51> Spargimus, et nostro sequitur de uulnere sanguis.
<verg. aen. 12.52> Longe illi dea mater erit, quae nube fugacem
<verg. aen. 12.53> Feminea tegat et uanis sese occulat umbris."
<verg. aen. 12.54> At regina noua pugnae conterrita sorte
<verg. aen. 12.55_55> Flebat et ardentem generum moritura tenebat:
<verg. aen. 12.56>"Turne, per has ego te lacrimas, per si quis Amatae
<verg. aen. 12.57> Tangit honos animum (spes tu nunc una, senectae
<verg. aen. 12.58> Tu requies miserae, decus imperiumque Latini
<verg. aen. 12.59> Te penes, in te omnis domus inclinata recumbit),
<verg. aen. 12.60_60> Vnum oro: desiste manum committere Teucris.
<verg. aen. 12.61> Qui te cumque manent isto certamine casus
<verg. aen. 12.62> Et me, Turne, manent; simul haec inuisa relinquam
<verg. aen. 12.63> Lumina nec generum Aenean captiua uidebo."
<verg. aen. 12.64> Accepit uocem lacrimis Lauinia matris
<verg. aen. 12.65_65> Flagrantis perfusa genas, cui plurimus ignem
<verg. aen. 12.66> Subiecit rubor et calefacta per ora cucurrit.
<verg. aen. 12.67> Indum sanguineo ueluti uiolauerit ostro
<verg. aen. 12.68> Si quis ebur aut mixta rubent ubi lilia multa
<verg. aen. 12.69> Alba rosa: talis uirgo dabat ore colores.
<verg. aen. 12.70_70> Illum turbat amor figitque in uirgine uultus.
<verg. aen. 12.71> Ardet in arma magis paucisque affatur Amatam:
<verg. aen. 12.72>"Ne, quaeso, ne me lacrimis neue omine tanto
<verg. aen. 12.73> Prosequere in duri certamina Martis euntem,
<verg. aen. 12.74> O mater; neque enim Turno mora libera mortis.
<verg. aen. 12.75_75> Nuntius haec, Idmon, Phrygio mea dicta tyranno
<verg. aen. 12.76> Haud placitura refer: cum primum crastina caelo
<verg. aen. 12.77> Puniceis inuecta rotis Aurora rubebit,
<verg. aen. 12.78> Non Teucros agat in Rutulos; Teucrum arma quiescant
<verg. aen. 12.79> Et Rutuli: nostro dirimamus sanguine bellum;
<verg. aen. 12.80_80> Illo quaeratur coniunx Lauinia campo."
<verg. aen. 12.81> Haec ubi dicta dedit rapidusque in tecta recessit,
<verg. aen. 12.82> Poscit equos gaudetque tuens ante ora frementis,
<verg. aen. 12.83> Pilumno quos ipsa decus dedit Orithyia,
<verg. aen. 12.84> Qui candore niues anteirent, cursibus auras.
<verg. aen. 12.85_85> Circumstant properi aurigae manibusque lacessunt
<verg. aen. 12.86> Pectora plausa cauis et colla comantia pectunt.
<verg. aen. 12.87> Ipse dehinc auro squalentem alboque orichalco
<verg. aen. 12.88> Circumdat loricam umeris, simul aptat habendo
<verg. aen. 12.89> Ensemque clipeumque et rubrae cornua cristae,
<verg. aen. 12.90_90> Ensem quem Dauno ignipotens deus ipse parenti
<verg. aen. 12.91> Fecerat et Stygia candentem tinxerat unda.
<verg. aen. 12.92> Exim quae mediis ingenti adnixa columnae
<verg. aen. 12.93> Aedibus astabat, ualidam ui corripit hastam,
<verg. aen. 12.94> Actoris Aurunci spolium, quassatque trementem
<verg. aen. 12.95_95> Vociferans: "nunc, o numquam frustrata uocatus
<verg. aen. 12.96> Hasta meos, nunc tempus adest: te maximus Actor,
<verg. aen. 12.97> Te Turni nunc dextra gerit; da sternere corpus
<verg. aen. 12.98> Loricamque manu ualida lacerare reuulsam
<verg. aen. 12.99> Semiuiri Phrygis et foedare in puluere crinis
<verg. aen. 12.100_100> Vibratos calido ferro murraque madentis."
<verg. aen. 12.101> His agitur furiis, totoque ardentis ab ore
<verg. aen. 12.102> Scintillae absistunt, oculis micat acribus ignis:
<verg. aen. 12.103> Mugitus ueluti cum prima in proelia taurus
<verg. aen. 12.104> Terrificos ciet aut irasci in cornua temptat
<verg. aen. 12.105_105> Arboris obnixus trunco, uentosque lacessit
<verg. aen. 12.106> Ictibus aut sparsa ad pugnam proludit harena.
<verg. aen. 12.107> Nec minus interea maternis saeuus in armis
<verg. aen. 12.108> Aeneas acuit Martem et se suscitat ira,
<verg. aen. 12.109> Oblato gaudens componi foedere bellum.
<verg. aen. 12.110_110> Tum socios maestique metum solatur Iuli
<verg. aen. 12.111> Fata docens, regique iubet responsa Latino
<verg. aen. 12.112> Certa referre uiros et pacis dicere leges.
<verg. aen. 12.113> Postera uix summos spargebat lumine montis
<verg. aen. 12.114> Orta dies, cum primum alto se gurgite tollunt
<verg. aen. 12.115_115> Solis equi lucemque elatis naribus efflant:
<verg. aen. 12.116> Campum ad certamen magnae sub moenibus urbis
<verg. aen. 12.117> Dimensi Rutulique uiri Teucrique parabant
<verg. aen. 12.118> In medioque focos et dis communibus aras
<verg. aen. 12.119> Gramineas. alii fontemque ignemque ferebant
<verg. aen. 12.120_120> Velati limo et uerbena tempora uincti.
<verg. aen. 12.121> Procedit legio Ausonidum, pilataque plenis
<verg. aen. 12.122> Agmina se fundunt portis. hinc Troius omnis
<verg. aen. 12.123> Tyrrhenusque ruit uariis exercitus armis,
<verg. aen. 12.124> Haud secus instructi ferro quam si aspera Martis
<verg. aen. 12.125_125> Pugna uocet. nec non mediis in milibus ipsi
<verg. aen. 12.126> Ductores auro uolitant ostroque superbi,
<verg. aen. 12.127> Et genus Assaraci Mnestheus et fortis Asilas
<verg. aen. 12.128> Et Messapus equum domitor, Neptunia proles.
<verg. aen. 12.129> Vtque dato signo spatia in sua quisque recessit,
<verg. aen. 12.130_130> Defigunt telluri hastas et scuta reclinant.
<verg. aen. 12.131> Tum studio effusae matres et uulgus inermum
<verg. aen. 12.132> Inualidique senes turris ac tecta domorum
<verg. aen. 12.133> Obsedere, alii portis sublimibus astant.
<verg. aen. 12.134> At Iuno e summo, qui nunc Albanus habetur
<verg. aen. 12.135_135>(Tum neque nomen erat neque honos aut gloria monti),
<verg. aen. 12.136> Prospiciens tumulo campum aspectabat et ambas
<verg. aen. 12.137> Laurentum Troumque acies urbemque Latini.
<verg. aen. 12.138> Extemplo Turni sic est affata sororem
<verg. aen. 12.139> Diua deam, stagnis quae fluminibusque sonoris
<verg. aen. 12.140_140> Praesidet (hunc illi rex aetheris altus honorem
<verg. aen. 12.141> Iuppiter erepta pro uirginitate sacrauit):
<verg. aen. 12.142>"Nympha, decus fluuiorum, animo gratissima nostro,
<verg. aen. 12.143> Scis ut te cunctis unam, quaecumque Latinae
<verg. aen. 12.144> Magnanimi Iouis ingratum ascendere cubile,
<verg. aen. 12.145_145> Praetulerim caelique libens in parte locarim:
<verg. aen. 12.146> Disce tuum, ne me incuses, Iuturna, dolorem.
<verg. aen. 12.147> Qua uisa est Fortuna pati Parcaeque sinebant
<verg. aen. 12.148> Cedere res Latio, Turnum et tua moenia texi:
<verg. aen. 12.149> Nunc iuuenem imparibus uideo concurrere fatis,
<verg. aen. 12.150_150> Parcarumque dies et uis inimica propinquat.
<verg. aen. 12.151> Non pugnam aspicere hanc oculis, non foedera possum.
<verg. aen. 12.152> Tu pro germano si quid praesentius audes,
<verg. aen. 12.153> Perge; decet. forsan miseros meliora sequentur."
<verg. aen. 12.154> Vix ea, cum lacrimas oculis Iuturna profundit
<verg. aen. 12.155_155> Terque quaterque manu pectus percussit honestum.
<verg. aen. 12.156>"Non lacrimis hoc tempus" ait Saturnia Iuno;
<verg. aen. 12.157>"Accelera et fratrem, si quis modus, eripe morti;
<verg. aen. 12.158> Aut tu bella cie conceptumque excute foedus.
<verg. aen. 12.159> Auctor ego audendi." sic exhortata reliquit
<verg. aen. 12.160_160> Incertam et tristi turbatam uulnere mentis.
<verg. aen. 12.161> Interea reges, ingenti mole Latinus
<verg. aen. 12.162> Quadriiugo uehitur curru (cui tempora circum
<verg. aen. 12.163> Aurati bis sex radii fulgentia cingunt,
<verg. aen. 12.164> Solis aui specimen), bigis it Turnus in albis,
<verg. aen. 12.165_165> Bina manu lato crispans hastilia ferro.
<verg. aen. 12.166> Hinc pater Aeneas, Romanae stirpis origo,
<verg. aen. 12.167> Sidereo flagrans clipeo et caelestibus armis
<verg. aen. 12.168> Et iuxta Ascanius, magnae spes altera Romae,
<verg. aen. 12.169> Procedunt castris, puraque in ueste sacerdos
<verg. aen. 12.170_170> Saetigeri fetum suis intonsamque bidentem
<verg. aen. 12.171> Attulit admouitque pecus flagrantibus aris.
<verg. aen. 12.172> Illi ad surgentem conuersi lumina solem
<verg. aen. 12.173> Dant fruges manibus salsas et tempora ferro
<verg. aen. 12.174> Summa notant pecudum, paterisque altaria libant.
<verg. aen. 12.175_175> Tum pius Aeneas stricto sic ense precatur:
<verg. aen. 12.176>"Esto nunc Sol testis et haec mihi Terra uocanti,
<verg. aen. 12.177> Quam propter tantos potui perferre labores,
<verg. aen. 12.178> Et pater omnipotens et tu Saturnia coniunx,
<verg. aen. 12.179> Iam melior, iam, diua, precor; tuque inclute Mauors,
<verg. aen. 12.180_180> Cuncta tuo qui bella, pater, sub numine torques;
<verg. aen. 12.181> Fontisque Fluuiosque uoco, quaeque aetheris alti
<verg. aen. 12.182> Religio et quae caeruleo sunt numina ponto:
<verg. aen. 12.183> Cesserit Ausonio si fors uictoria Turno,
<verg. aen. 12.184> Conuenit Euandri uictos discedere ad urbem,
<verg. aen. 12.185_185> Cedet Iulus agris, nec post arma ulla rebelles
<verg. aen. 12.186> Aeneadae referent ferroue haec regna lacessent.
<verg. aen. 12.187> Sin nostrum adnuerit nobis Victoria Martem
<verg. aen. 12.188>(Vt potius reor et potius di numine firment),
<verg. aen. 12.189> Non ego nec Teucris Italos parere iubebo
<verg. aen. 12.190_190> Nec mihi regna peto: paribus se legibus ambae
<verg. aen. 12.191> Inuictae gentes aeterna in foedera mittant.
<verg. aen. 12.192> Sacra deosque dabo; socer arma Latinus habeto,
<verg. aen. 12.193> Imperium sollemne socer; mihi moenia Teucri
<verg. aen. 12.194> Constituent urbique dabit Lauinia nomen."
<verg. aen. 12.195_195> Sic prior Aeneas, sequitur sic deinde Latinus
<verg. aen. 12.196> Suspiciens caelum, tenditque ad sidera dextram:
<verg. aen. 12.197>"Haec eadem, Aenea, terram, mare, sidera, iuro
<verg. aen. 12.198> Latonaeque genus duplex Ianumque bifrontem,
<verg. aen. 12.199> Vimque deum infernam et duri sacraria Ditis;
<verg. aen. 12.200_200> Audiat haec genitor qui foedera fulmine sancit.
<verg. aen. 12.201> Tango aras, medios ignis et numina testor:
<verg. aen. 12.202> Nulla dies pacem hanc Italis nec foedera rumpet,
<verg. aen. 12.203> Quo res cumque cadent; nec me uis ulla uolentem
<verg. aen. 12.204> Auertet, non, si tellurem effundat in undas
<verg. aen. 12.205_205> Diluuio miscens caelumque in Tartara soluat,
<verg. aen. 12.206> Vt sceptrum hoc" (dextra sceptrum nam forte gerebat)
<verg. aen. 12.207>"Numquam fronde leui fundet uirgulta nec umbras,
<verg. aen. 12.208> Cum semel in siluis imo de stirpe recisum
<verg. aen. 12.209> Matre caret posuitque comas et bracchia ferro
<verg. aen. 12.210_210> Olim arbos, nunc artificis manus aere decoro
<verg. aen. 12.211> Inclusit patribusque dedit gestare Latinis."
<verg. aen. 12.212> Talibus inter se firmabant foedera dictis
<verg. aen. 12.213> Conspectu in medio procerum. tum rite sacratas
<verg. aen. 12.214> In flammam iugulant pecudes et uiscera uiuis
<verg. aen. 12.215_215> Eripiunt, cumulantque oneratis lancibus aras.
<verg. aen. 12.216> At uero Rutulis impar ea pugna uideri
<verg. aen. 12.217> Iamdudum et uario misceri pectora motu,
<verg. aen. 12.218> Tum magis ut propius cernunt non uiribus aequis.
<verg. aen. 12.219> Adiuuat incessu tacito progressus et aram
<verg. aen. 12.220_220> Suppliciter uenerans demisso lumine Turnus
<verg. aen. 12.221> Pubentesque genae et iuuenali in corpore pallor.
<verg. aen. 12.222> Quem simul ac Iuturna soror crebrescere uidit
<verg. aen. 12.223> Sermonem et uulgi uariare labantia corda,
<verg. aen. 12.224> In medias acies formam adsimulata Camerti
<verg. aen. 12.225_225>(Cui genus a proauis ingens clarumque paternae
<verg. aen. 12.226> Nomen erat uirtutis, et ipse acerrimus armis)
<verg. aen. 12.227> In medias dat sese acies haud nescia rerum
<verg. aen. 12.228> Rumoresque serit uarios ac talia fatur:
<verg. aen. 12.229>"Non pudet, o Rutuli, pro cunctis talibus unam
<verg. aen. 12.230_230> Obiectare animam? numerone an uiribus aequi
<verg. aen. 12.231> Non sumus? en, omnes et Troes et Arcades hi sunt,
<verg. aen. 12.232> Fatalisque manus, infensa Etruria Turno.
<verg. aen. 12.233> Vix hostem, alterni si congrediamur, habemus.
<verg. aen. 12.234> Ille quidem ad superos, quorum se deuouet aris,
<verg. aen. 12.235_235> Succedet fama uiuusque per ora feretur:
<verg. aen. 12.236> Nos patria amissa dominis parere superbis
<verg. aen. 12.237> Cogemur, qui nunc lenti consedimus aruis."
<verg. aen. 12.238> Talibus incensa est iuuenum sententia dictis
<verg. aen. 12.239> Iam magis atque magis, serpitque per agmina murmur:
<verg. aen. 12.240_240> Ipsi Laurentes mutati ipsique Latini.
<verg. aen. 12.241> Qui sibi iam requiem pugnae rebusque salutem
<verg. aen. 12.242> Sperabant, nunc arma uolunt foedusque precantur
<verg. aen. 12.243> Infectum et Turni sortem miserantur iniquam.
<verg. aen. 12.244> His aliud maius Iuturna adiungit et alto
<verg. aen. 12.245_245> Dat signum caelo, quo non praestantius ullum
<verg. aen. 12.246> Turbauit mentes Italas monstroque fefellit.
<verg. aen. 12.247> Namque uolans rubra fuluus acer ales in aethra
<verg. aen. 12.248> Litoreas agitabat auis turbamque sonantem
<verg. aen. 12.249> Agminis aligeri, subito cum lapsus ad undas
<verg. aen. 12.250_250> Cycnum excellentem pedibus rapit improbus uncis.
<verg. aen. 12.251> Arrexere animos Itali, cunctaeque uolucres
<verg. aen. 12.252> Conuertunt clamore fugam (mirabile uisu),
<verg. aen. 12.253> Aetheraque obscurant pinnis hostemque per auras
<verg. aen. 12.254> Facta nube premunt, donec ui uictus et ipso
<verg. aen. 12.255_255> Pondere defecit praedamque ex unguibus ales
<verg. aen. 12.256> Proiecit fluuio, penitusque in nubila fugit.
<verg. aen. 12.257> Tum uero augurium Rutuli clamore salutant
<verg. aen. 12.258> Expediuntque manus, primusque Tolumnius augur
<verg. aen. 12.259>"Hoc erat, hoc, uotis" inquit "quod saepe petiui.
<verg. aen. 12.260_260> Accipio agnoscoque deos; me, me duce ferrum
<verg. aen. 12.261> Corripite, o miseri, quos improbus aduena bello
<verg. aen. 12.262> Territat inualidas ut auis, et litora uestra
<verg. aen. 12.263> Vi populat. petet ille fugam penitusque profundo
<verg. aen. 12.264> Vela dabit. uos unanimi densete cateruas
<verg. aen. 12.265_265> Et regem uobis pugna defendite raptum."
<verg. aen. 12.266> Dixit, et aduersos telum contorsit in hostis
<verg. aen. 12.267> Procurrens; sonitum dat stridula cornus et auras
<verg. aen. 12.268> Certa secat. simul hoc, simul ingens clamor et omnes
<verg. aen. 12.269> Turbati cunei calefactaque corda tumultu.
<verg. aen. 12.270_270> Hasta uolans, ut forte nouem pulcherrima fratrum
<verg. aen. 12.271> Corpora constiterant contra, quos fida crearat
<verg. aen. 12.272> Vna tot Arcadio coniunx Tyrrhena Gylippo,
<verg. aen. 12.273> Horum unum ad medium, teritur qua sutilis aluo
<verg. aen. 12.274> Balteus et laterum iuncturas fibula mordet,
<verg. aen. 12.275_275> Egregium forma iuuenem et fulgentibus armis,
<verg. aen. 12.276> Transadigit costas fuluaque effundit harena.
<verg. aen. 12.277> At fratres, animosa phalanx accensaque luctu,
<verg. aen. 12.278> Pars gladios stringunt manibus, pars missile ferrum
<verg. aen. 12.279> Corripiunt caecique ruunt. quos agmina contra
<verg. aen. 12.280_280> Procurrunt Laurentum, hinc densi rursus inundant
<verg. aen. 12.281> Troes Agyllinique et pictis Arcades armis.
<verg. aen. 12.282> Sic omnis amor unus habet decernere ferro.
<verg. aen. 12.283> Diripuere aras, it toto turbida caelo
<verg. aen. 12.284> Tempestas telorum ac ferreus ingruit imber,
<verg. aen. 12.285_285> Craterasque focosque ferunt. fugit ipse Latinus
<verg. aen. 12.286> Pulsatos referens infecto foedere diuos.
<verg. aen. 12.287> Infrenant alii currus aut corpora saltu
<verg. aen. 12.288> Subiciunt in equos et strictis ensibus adsunt.
<verg. aen. 12.289> Messapus regem regisque insigne gerentem
<verg. aen. 12.290_290> Tyrrhenum Aulesten, auidus confundere foedus,
<verg. aen. 12.291> Aduerso proterret equo, ruit ille recedens
<verg. aen. 12.292> Et miser oppositis a tergo inuoluitur aris
<verg. aen. 12.293> In caput inque umeros. at feruidus aduolat hasta
<verg. aen. 12.294> Messapus teloque orantem multa trabali
<verg. aen. 12.295_295> Desuper altus equo grauiter ferit atque ita fatur:
<verg. aen. 12.296>"Hoc habet, haec melior magnis data uictima diuis."
<verg. aen. 12.297> Concurrunt Itali spoliantque calentia membra.
<verg. aen. 12.298> Obuius ambustum torrem Corynaeus ab ara
<verg. aen. 12.299> Corripit et uenienti Ebyso plagamque ferenti
<verg. aen. 12.300_300> Occupat os flammis: olli ingens barba reluxit
<verg. aen. 12.301> Nidoremque ambusta dedit. super ipse secutus
<verg. aen. 12.302> Caesariem laeua turbati corripit hostis
<verg. aen. 12.303> Impressoque genu nitens terrae applicat ipsum;
<verg. aen. 12.304> Sic rigido latus ense ferit. Podalirius Alsum
<verg. aen. 12.305_305> Pastorem primaque acie per tela ruentem
<verg. aen. 12.306> Ense sequens nudo superimminet; ille securi
<verg. aen. 12.307> Aduersi frontem mediam mentumque reducta
<verg. aen. 12.308> Disicit et sparso late rigat arma cruore.
<verg. aen. 12.309> Olli dura quies oculos et ferreus urget
<verg. aen. 12.310_310> Somnus, in aeternam conduntur lumina noctem.
<verg. aen. 12.311> At pius Aeneas dextram tendebat inermem
<verg. aen. 12.312> Nudato capite atque suos clamore uocabat:
<verg. aen. 12.313>"Quo ruitis? quaeue ista repens discordia surgit?
<verg. aen. 12.314> O cohibete iras! ictum iam foedus et omnes
<verg. aen. 12.315_315> Compositae leges, mihi ius concurrere soli,
<verg. aen. 12.316> Me sinite atque auferte metus; ego foedera faxo
<verg. aen. 12.317> Firma manu, Turnum debent haec iam mihi sacra."
<verg. aen. 12.318> Has inter uoces, media inter talia uerba
<verg. aen. 12.319> Ecce uiro stridens alis allapsa sagittast,
<verg. aen. 12.320_320> Incertum qua pulsa manu, quo turbine adacta,
<verg. aen. 12.321> Quis tantam Rutulis laudem, casusne deusne,
<verg. aen. 12.322> Attulerit; pressa est insignis gloria facti,
<verg. aen. 12.323> Nec sese Aeneae iactauit uulnere quisquam.
<verg. aen. 12.324> Turnus ut Aenean cedentem ex agmine uidit
<verg. aen. 12.325_325> Turbatosque duces, subita spe feruidus ardet;
<verg. aen. 12.326> Poscit equos atque arma simul, saltuque superbus
<verg. aen. 12.327> Emicat in currum et manibus molitur habenas.
<verg. aen. 12.328> Multa uirum uolitans dat fortia corpora leto,
<verg. aen. 12.329> Seminecis uoluit(==VOLVIT) multos aut agmina curru
<verg. aen. 12.330_330> Proterit aut raptas fugientibus ingerit hastas.
<verg. aen. 12.331> Qualis apud gelidi cum flumina concitus Hebri
<verg. aen. 12.332> Sanguineus Mauors clipeo increpat atque furentis
<verg. aen. 12.333> Bella mouens immittit equos, illi aequore aperto
<verg. aen. 12.334> Ante Notos Zephyrumque uolant, gemit ultima pulsu
<verg. aen. 12.335_335> Thraca pedum circumque atrae Formidinis ora
<verg. aen. 12.336> Iraeque Insidiaeque, dei comitatus, aguntur:
<verg. aen. 12.337> Talis equos alacer media inter proelia Turnus
<verg. aen. 12.338> Fumantis sudore quatit, miserabile caesis
<verg. aen. 12.339> Hostibus insultans: spargit rapida ungula rores
<verg. aen. 12.340_340> Sanguineos mixtaque cruor calcatur harena.
<verg. aen. 12.341> Iamque neci Sthenelumque dedit Thamyrumque Pholumque,
<verg. aen. 12.342> Hunc congressus et hunc, illum eminus; eminus ambo
<verg. aen. 12.343> Imbrasidas, Glaucum atque Laden, quos Imbrasus ipse
<verg. aen. 12.344> Nutrierat Lycia paribusque ornauerat armis
<verg. aen. 12.345_345> Vel conferre manum uel equo praeuertere uentos.
<verg. aen. 12.346> Parte alia media Eumedes in proelia fertur,
<verg. aen. 12.347> Antiqui proles bello praeclara Dolonis,
<verg. aen. 12.348> Nomine auum referens, animo manibusque parentem,
<verg. aen. 12.349> Qui quondam, castra ut Danaum speculator adiret,
<verg. aen. 12.350_350> Ausus Pelidae pretium sibi poscere currus;
<verg. aen. 12.351> Illum Tydides alio pro talibus ausis
<verg. aen. 12.352> Affecit pretio nec equis aspirat Achilli.
<verg. aen. 12.353> Hunc procul ut campo Turnus prospexit aperto,
<verg. aen. 12.354> Ante leui iaculo longum per inane secutus
<verg. aen. 12.355_355> Sistit equos biiugis et curru desilit atque
<verg. aen. 12.356> Semianimi lapsoque superuenit, et pede collo
<verg. aen. 12.357> Impresso dextrae mucronem extorquet et alto
<verg. aen. 12.358> Fulgentem tingit iugulo atque haec insuper addit:
<verg. aen. 12.359>"En agros et, quam bello, Troiane, petisti,
<verg. aen. 12.360_360> Hesperiam metire iacens: haec praemia, qui me
<verg. aen. 12.361> Ferro ausi temptare, ferunt, sic moenia condunt."
<verg. aen. 12.362> Huic comitem Asbyten coniecta cuspide mittit
<verg. aen. 12.363> Chloreaque Sybarimque Daretaque Thersilochumque
<verg. aen. 12.364> Et sternacis equi lapsum ceruice Thymoeten.
<verg. aen. 12.365_365> Ac uelut Edoni Boreae cum spiritus alto
<verg. aen. 12.366> Insonat Aegaeo sequiturque ad litora fluctus;
<verg. aen. 12.367> Qua uenti incubuere, fugam dant nubila caelo:
<verg. aen. 12.368> Sic Turno, quacumque uiam secat, agmina cedunt
<verg. aen. 12.369> Conuersaeque ruunt acies; fert impetus ipsum
<verg. aen. 12.370_370> Et cristam aduerso curru quatit aura uolantem.
<verg. aen. 12.371> Non tulit instantem Phegeus animisque frementem,
<verg. aen. 12.372> Obiecit sese ad currum et spumantia frenis
<verg. aen. 12.373> Ora citatorum dextra detorsit equorum.
<verg. aen. 12.374> Dum trahitur pendetque iugis, hunc lata retectum
<verg. aen. 12.375_375> Lancea consequitur rumpitque infixa bilicem
<verg. aen. 12.376> Loricam et summum degustat uulnere corpus.
<verg. aen. 12.377> Ille tamen clipeo obiecto conuersus in hostem
<verg. aen. 12.378> Ibat et auxilium ducto mucrone petebat,
<verg. aen. 12.379> Cum rota praecipitem et procursu concitus axis
<verg. aen. 12.380_380> Impulit effunditque solo, Turnusque secutus
<verg. aen. 12.381> Imam inter galeam summi thoracis et oras
<verg. aen. 12.382> Abstulit ense caput truncumque reliquit harenae.
<verg. aen. 12.383> Atque ea dum campis uictor dat funera Turnus,
<verg. aen. 12.384> Interea Aenean Mnestheus et fidus Achates
<verg. aen. 12.385_385> Ascaniusque comes castris statuere cruentum
<verg. aen. 12.386> Alternos longa nitentem cuspide gressus.
<verg. aen. 12.387> Saeuit et infracta luctatur harundine telum
<verg. aen. 12.388> Eripere auxilioque uiam, quae proxima, poscit:
<verg. aen. 12.389> Ense secent lato uulnus telique latebras
<verg. aen. 12.390_390> Rescindant penitus, seseque in bella remittant.
<verg. aen. 12.391> Iamque aderat Phoebo ante alios dilectus Iapyx
<verg. aen. 12.392> Iasides, acri quondam cui captus amore
<verg. aen. 12.393> Ipse suas artis, sua munera, laetus Apollo
<verg. aen. 12.394> Augurium citharamque dabat celerisque sagittas.
<verg. aen. 12.395_395> Ille ut depositi proferret fata parentis,
<verg. aen. 12.396> Scire potestates herbarum usumque medendi
<verg. aen. 12.397> Maluit et mutas agitare inglorius artis.
<verg. aen. 12.398> Stabat acerba fremens ingentem nixus in hastam
<verg. aen. 12.399> Aeneas magno iuuenum et maerentis Iuli
<verg. aen. 12.400_400> Concursu, lacrimis immobilis. ille retorto
<verg. aen. 12.401> Paeonium in morem senior succinctus amictu
<verg. aen. 12.402> Multa manu medica Phoebique potentibus herbis
<verg. aen. 12.403> Nequiquam trepidat, nequiquam spicula dextra
<verg. aen. 12.404> Sollicitat prensatque tenaci forcipe ferrum.
<verg. aen. 12.405_405> Nulla uiam fortuna regit, nihil auctor Apollo
<verg. aen. 12.406> Subuenit, et saeuus campis magis ac magis horror
<verg. aen. 12.407> Crebrescit propiusque malum est. iam puluere caelum
<verg. aen. 12.408> Stare uident: subeunt equites et spicula castris
<verg. aen. 12.409> Densa cadunt mediis. it tristis ad aethera clamor
<verg. aen. 12.410_410> Bellantum iuuenum et duro sub Marte cadentum.
<verg. aen. 12.411> Hic Venus indigno nati concussa dolore
<verg. aen. 12.412> Dictamnum genetrix Cretaea carpit ab Ida,
<verg. aen. 12.413> Puberibus caulem foliis et flore comantem
<verg. aen. 12.414> Purpureo; non illa feris incognita capris
<verg. aen. 12.415_415> Gramina, cum tergo uolucres haesere sagittae.
<verg. aen. 12.416> Hoc Venus obscuro faciem circumdata nimbo
<verg. aen. 12.417> Detulit, hoc fusum labris splendentibus amnem
<verg. aen. 12.418> Inficit occulte medicans, spargitque salubris
<verg. aen. 12.419> Ambrosiae sucos et odoriferam panaceam.
<verg. aen. 12.420_420> Fouit ea uulnus lympha longaeuus Iapyx
<verg. aen. 12.421> Ignorans, subitoque omnis de corpore fugit
<verg. aen. 12.422> Quippe dolor, omnis stetit imo uulnere sanguis.
<verg. aen. 12.423> Iamque secuta manum nullo cogente sagitta
<verg. aen. 12.424> Excidit, atque nouae rediere in pristina uires.
<verg. aen. 12.425_425>"Arma citi properate uiro! quid statis?" Iapyx
<verg. aen. 12.426> Conclamat primusque animos accendit in hostem.
<verg. aen. 12.427>"Non haec humanis opibus, non arte magistra
<verg. aen. 12.428> Proueniunt, neque te, Aenea, mea dextera seruat:
<verg. aen. 12.429> Maior agit deus atque opera ad maiora remittit."
<verg. aen. 12.430_430> Ille auidus pugnae suras incluserat auro
<verg. aen. 12.431> Hinc atque hinc oditque moras hastamque coruscat.
<verg. aen. 12.432> Postquam habilis lateri clipeus loricaque tergo est,
<verg. aen. 12.433> Ascanium fusis circum complectitur armis
<verg. aen. 12.434> Summaque per galeam delibans oscula fatur:
<verg. aen. 12.435_435>"Disce, puer, uirtutem ex me uerumque laborem,
<verg. aen. 12.436> Fortunam ex aliis. nunc te mea dextera bello
<verg. aen. 12.437> Defensum dabit et magna inter praemia ducet.
<verg. aen. 12.438> Tu facito, mox cum matura adoleuerit aetas,
<verg. aen. 12.439> Sis memor et te animo repetentem exempla tuorum
<verg. aen. 12.440_440> Et pater Aeneas et auunculus excitet Hector."
<verg. aen. 12.441> Haec ubi dicta dedit, portis sese extulit ingens
<verg. aen. 12.442> Telum immane manu quatiens; simul agmine denso
<verg. aen. 12.443> Antheusque Mnestheusque ruunt, omnisque relictis
<verg. aen. 12.444> Turba fluit castris. tum caeco puluere campus
<verg. aen. 12.445_445> Miscetur pulsuque pedum tremit excita tellus.
<verg. aen. 12.446> Vidit ab aduerso uenientis aggere Turnus,
<verg. aen. 12.447> Videre Ausonii, gelidusque per ima cucurrit
<verg. aen. 12.448> Ossa tremor; prima ante omnis Iuturna Latinos
<verg. aen. 12.449> Audiit adgnoscitque sonum et tremefacta refugit.
<verg. aen. 12.450_450> Ille uolat campoque atrum rapit agmen aperto.
<verg. aen. 12.451> Qualis ubi ad terras abrupto sidere nimbus
<verg. aen. 12.452> It mare per medium (miseris, heu, praescia longe
<verg. aen. 12.453> Horrescunt corda agricolis: dabit ille ruinas
<verg. aen. 12.454> Arboribus stragemque satis, ruet omnia late),
<verg. aen. 12.455_455> Ante uolant sonitumque ferunt ad litora uenti:
<verg. aen. 12.456> Talis in aduersos ductor Rhoeteius hostis
<verg. aen. 12.457> Agmen agit, densi cuneis se quisque coactis
<verg. aen. 12.458> Agglomerant. ferit ense grauem Thymbraeus Osirim,
<verg. aen. 12.459> Arcetium Mnestheus, Epulonem obtruncat Achates
<verg. aen. 12.460_460> Vfentemque Gyas; cadit ipse Tolumnius augur,
<verg. aen. 12.461> Primus in aduersos telum qui torserat hostis.
<verg. aen. 12.462> Tollitur in caelum clamor, uersique uicissim
<verg. aen. 12.463> Puluerulenta fuga Rutuli dant terga per agros.
<verg. aen. 12.464> Ipse neque auersos dignatur sternere morti
<verg. aen. 12.465_465> Nec pede congressos aequo nec tela ferentis
<verg. aen. 12.466> Insequitur: solum densa in caligine Turnum
<verg. aen. 12.467> Vestigat lustrans, solum in certamina poscit.
<verg. aen. 12.468> Hoc concussa metu mentem Iuturna uirago
<verg. aen. 12.469> Aurigam Turni media inter lora Metiscum
<verg. aen. 12.470_470> Excutit et longe lapsum temone reliquit,
<verg. aen. 12.471> Ipsa subit manibusque undantis flectit habenas
<verg. aen. 12.472> Cuncta gerens, uocemque et corpus et arma Metisci.
<verg. aen. 12.473> Nigra uelut magnas domini cum diuitis aedes
<verg. aen. 12.474> Peruolat et pinnis alta atria lustrat hirundo
<verg. aen. 12.475_475> Pabula parua legens nidisque loquacibus escas,
<verg. aen. 12.476> Et nunc porticibus uacuis, nunc umida circum
<verg. aen. 12.477> Stagna sonat: similis medios Iuturna per hostis
<verg. aen. 12.478> Fertur equis rapidoque uolans obit omnia curru,
<verg. aen. 12.479> Iamque hic germanum iamque hic ostentat ouantem
<verg. aen. 12.480_480> Nec conferre manum patitur, uolat auia longe.
<verg. aen. 12.481> Haud minus Aeneas tortos legit obuius orbis,
<verg. aen. 12.482> Vestigatque uirum et disiecta per agmina magna
<verg. aen. 12.483> Voce uocat. quotiens oculos coniecit in hostem
<verg. aen. 12.484> Alipedumque fugam cursu temptauit equorum,
<verg. aen. 12.485_485> Auersos totiens currus Iuturna retorsit.
<verg. aen. 12.486> Heu, quid agat? uario nequiquam fluctuat aestu,
<verg. aen. 12.487> Diuersaeque uocant animum in contraria curae.
<verg. aen. 12.488> Huic Messapus, uti laeua duo forte gerebat
<verg. aen. 12.489> Lenta, leuis cursu, praefixa hastilia ferro,
<verg. aen. 12.490_490> Horum unum certo contorquens derigit ictu.
<verg. aen. 12.491> Substitit Aeneas et se collegit in arma
<verg. aen. 12.492> Poplite subsidens; apicem tamen incita summum
<verg. aen. 12.493> Hasta tulit summasque excussit uertice cristas.
<verg. aen. 12.494> Tum uero adsurgunt irae, insidiisque subactus,
<verg. aen. 12.495_495> Diuersos ubi sensit equos currumque referri,
<verg. aen. 12.496> Multa Iouem et laesi testatus foederis aras
<verg. aen. 12.497> Iam tandem inuadit medios et Marte secundo,
<verg. aen. 12.498> Terribilis saeuam nullo discrimine caedem
<verg. aen. 12.499> Suscitat, irarumque omnis effundit habenas.
<verg. aen. 12.500_500> Quis mihi nunc tot acerba deus, quis carmine caedes
<verg. aen. 12.501> Diuersas obitumque ducum, quos aequore toto
<verg. aen. 12.502> Inque uicem nunc Turnus agit, nunc Troius heros,
<verg. aen. 12.503> Expediat? tanton placuit concurrere motu,
<verg. aen. 12.504> Iuppiter, aeterna gentis in pace futuras?
<verg. aen. 12.505_505> Aeneas Rutulum Sucronem (ea prima ruentis
<verg. aen. 12.506> Pugna loco statuit Teucros) haud multa morantem
<verg. aen. 12.507> Excipit in latus et, qua fata celerrima, crudum
<verg. aen. 12.508> Transadigit costas et cratis pectoris ensem.
<verg. aen. 12.509> Turnus equo deiectum Amycum fratremque Dioren,
<verg. aen. 12.510_510> Congressus pedes, hunc uenientem cuspide longa,
<verg. aen. 12.511> Hunc mucrone ferit, curruque abscisa duorum
<verg. aen. 12.512> Suspendit capita et rorantia sanguine portat.
<verg. aen. 12.513> Ille Talon Tanaimque neci fortemque Cethegum,
<verg. aen. 12.514> Tris uno congressu, et maestum mittit Oniten,
<verg. aen. 12.515_515> Nomen Echionium matrisque genus Peridiae;
<verg. aen. 12.516> Hic fratres Lycia missos et Apollinis agris
<verg. aen. 12.517> Et iuuenem exosum nequiquam bella Menoeten,
<verg. aen. 12.518> Arcada, piscosae cui circum flumina Lernae
<verg. aen. 12.519> Ars fuerat pauperque domus nec nota potentum
<verg. aen. 12.520_520> Limina, conductaque pater tellure serebat.
<verg. aen. 12.521> Ac uelut immissi diuersis partibus ignes
<verg. aen. 12.522> Arentem in siluam et uirgulta sonantia lauro,
<verg. aen. 12.523> Aut ubi decursu rapido de montibus altis
<verg. aen. 12.524> Dant sonitum spumosi amnes et in aequora currunt
<verg. aen. 12.525_525> Quisque suum populatus iter: non segnius ambo
<verg. aen. 12.526> Aeneas Turnusque ruunt per proelia; nunc, nunc
<verg. aen. 12.527> Fluctuat ira intus, rumpuntur nescia uinci
<verg. aen. 12.528> Pectora, nunc totis in uulnera uiribus itur.
<verg. aen. 12.529> Murranum hic, atauos et auorum antiqua sonantem
<verg. aen. 12.530_530> Nomina per regesque actum genus omne Latinos,
<verg. aen. 12.531> Praecipitem scopulo atque ingentis turbine saxi
<verg. aen. 12.532> Excutit effunditque solo; hunc lora et iuga subter
<verg. aen. 12.533> Prouoluere rotae, crebro super ungula pulsu
<verg. aen. 12.534> Incita nec domini memorum proculcat equorum.
<verg. aen. 12.535_535> Ille ruenti Hyllo(==HYLLO_) animisque immane frementi
<verg. aen. 12.536> Occurrit telumque aurata ad tempora torquet:
<verg. aen. 12.537> Olli per galeam fixo stetit hasta cerebro.
<verg. aen. 12.538> Dextera nec tua te, Graium fortissime Cretheu,
<verg. aen. 12.539> Eripuit Turno, nec di texere Cupencum
<verg. aen. 12.540_540> Aenea ueniente sui: dedit obuia ferro
<verg. aen. 12.541> Pectora, nec misero clipei mora profuit aerei.
<verg. aen. 12.542> Te quoque Laurentes uiderunt, Aeole, campi
<verg. aen. 12.543> Oppetere et late terram consternere tergo:
<verg. aen. 12.544> Occidis, Argiuae quem non potuere phalanges
<verg. aen. 12.545_545> Sternere nec Priami regnorum euersor Achilles;
<verg. aen. 12.546> Hic tibi mortis erant metae, domus alta sub Ida,
<verg. aen. 12.547> Lyrnesi domus alta, solo Laurente sepulcrum.
<verg. aen. 12.548> Totae adeo conuersae acies omnesque Latini,
<verg. aen. 12.549> Omnes Dardanidae, Mnestheus acerque Serestus
<verg. aen. 12.550_550> Et Messapus equum domitor et fortis Asilas
<verg. aen. 12.551> Tuscorumque phalanx Euandrique Arcades alae,
<verg. aen. 12.552> Pro se quisque uiri summa nituntur opum ui;
<verg. aen. 12.553> Nec mora nec requies, uasto certamine tendunt.
<verg. aen. 12.554> Hic mentem Aeneae genetrix pulcherrima misit
<verg. aen. 12.555_555> Iret ut ad muros urbique aduerteret agmen
<verg. aen. 12.556> Ocius et subita turbaret clade Latinos.
<verg. aen. 12.557> Ille ut uestigans diuersa per agmina Turnum
<verg. aen. 12.558> Huc atque huc acies circumtulit, aspicit urbem
<verg. aen. 12.559> Immunem tanti belli atque impune quietam.
<verg. aen. 12.560_560> Continuo pugnae accendit maioris imago:
<verg. aen. 12.561> Mnesthea Sergestumque uocat fortemque Serestum
<verg. aen. 12.562> Ductores, tumulumque capit quo cetera Teucrum
<verg. aen. 12.563> Concurrit legio, nec scuta aut spicula densi
<verg. aen. 12.564> Deponunt. celso medius stans aggere fatur:
<verg. aen. 12.565_565>"Ne qua meis esto dictis mora, Iuppiter hac stat,
<verg. aen. 12.566> Neu quis ob inceptum subitum mihi segnior ito.
<verg. aen. 12.567> Vrbem hodie, causam belli, regna ipsa Latini,
<verg. aen. 12.568> Ni frenum accipere et uicti parere fatentur,
<verg. aen. 12.569> Eruam et aequa solo fumantia culmina ponam.
<verg. aen. 12.570_570> Scilicet exspectem libeat dum proelia Turno
<verg. aen. 12.571> Nostra pati rursusque uelit concurrere uictus?
<verg. aen. 12.572> Hoc caput, o ciues, haec belli summa nefandi.
<verg. aen. 12.573> Ferte faces propere foedusque reposcite flammis."
<verg. aen. 12.574> Dixerat, atque animis pariter certantibus omnes
<verg. aen. 12.575_575> Dant cuneum densaque ad muros mole feruntur.
<verg. aen. 12.576> Scalae improuiso subitusque apparuit ignis.
<verg. aen. 12.577> Discurrunt alii ad portas primosque trucidant,
<verg. aen. 12.578> Ferrum alii torquent et obumbrant aethera telis.
<verg. aen. 12.579> Ipse inter primos dextram sub moenia tendit
<verg. aen. 12.580_580> Aeneas, magnaque incusat uoce Latinum
<verg. aen. 12.581> Testaturque deos iterum se ad proelia cogi,
<verg. aen. 12.582> Bis iam Italos hostis, haec altera foedera rumpi
<verg. aen. 12.583> Exoritur trepidos inter discordia ciuis:
<verg. aen. 12.584> Vrbem alii reserare iubent et pandere portas
<verg. aen. 12.585_585> Dardanidis ipsumque trahunt in moenia regem;
<verg. aen. 12.586> Arma ferunt alii et pergunt defendere muros.
<verg. aen. 12.587> Inclusas ut cum latebroso in pumice pastor
<verg. aen. 12.588> Vestigauit apes fumoque impleuit amaro:
<verg. aen. 12.589> Illae intus trepidae rerum per cerea castra
<verg. aen. 12.590_590> Discurrunt magnisque acuunt stridoribus iras;
<verg. aen. 12.591> Voluitur ater odor tectis, tum murmure caeco
<verg. aen. 12.592> Intus saxa sonant, uacuas it fumus ad auras.
<verg. aen. 12.593> Accidit haec fessis etiam fortuna Latinis,
<verg. aen. 12.594> Quae totam luctu concussit funditus urbem.
<verg. aen. 12.595_595> Regina ut tectis uenientem prospicit hostem,
<verg. aen. 12.596> Incessi muros, ignis ad tecta uolare,
<verg. aen. 12.597> Nusquam acies contra Rutulas, nulla agmina Turni,
<verg. aen. 12.598> Infelix pugnae iuuenem in certamine credit
<verg. aen. 12.599> Exstinctum et subito mentem turbata dolore
<verg. aen. 12.600_600> Se causam clamat crimenque caputque malorum,
<verg. aen. 12.601> Multaque per maestum demens effata furorem
<verg. aen. 12.602> Purpureos moritura manu discindit amictus
<verg. aen. 12.603> Et nodum informis leti trabe nectit ab alta.
<verg. aen. 12.604> Quam cladem miserae postquam accepere Latinae,
<verg. aen. 12.605_605> Filia prima manu flauos Lauinia crinis
<verg. aen. 12.606> Et roseas laniata genas, tum cetera circum
<verg. aen. 12.607> Turba furit, resonant late plangoribus aedes.
<verg. aen. 12.608> Hinc totam infelix uulgatur fama per urbem.
<verg. aen. 12.609> Demittunt mentes, it scissa ueste Latinus
<verg. aen. 12.610_610> Coniugis attonitus fatis urbisque ruina,
<verg. aen. 12.611> Canitiem immundo perfusam puluere turpans.
<verg. aen. 12.612> Multaque se incusat, qui non acceperit ante
<verg. aen. 12.613> Dardanium Aenean generumque asciuerit ultro.
<verg. aen. 12.614> Interea extremo bellator in aequore Turnus
<verg. aen. 12.615_615> Palantis sequitur paucos iam segnior atque
<verg. aen. 12.616> Iam minus atque minus successu laetus equorum.
<verg. aen. 12.617> Attulit hunc illi caecis terroribus aura
<verg. aen. 12.618> Commixtum clamorem, arrectasque impulit auris
<verg. aen. 12.619> Confusae sonus urbis et illaetabile murmur.
<verg. aen. 12.620_620>"Ei mihi! quid tanto turbantur moenia luctu?
<verg. aen. 12.621> Quisue ruit tantus diuersa clamor ab urbe?"
<verg. aen. 12.622> Sic ait, adductisque amens subsistit habenis.
<verg. aen. 12.623> Atque huic, in faciem soror ut conuersa Metisci
<verg. aen. 12.624> Aurigae currumque et equos et lora regebat,
<verg. aen. 12.625_625> Talibus occurrit dictis: "hac, Turne, sequamur
<verg. aen. 12.626> Troiugenas, qua prima uiam uictoria pandit;
<verg. aen. 12.627> Sunt alii qui tecta manu defendere possint.
<verg. aen. 12.628> Ingruit Aeneas Italis et proelia miscet:
<verg. aen. 12.629> Et nos saeua manu mittamus funera Teucris.
<verg. aen. 12.630_630> Nec numero inferior pugnae nec honore recedes."
<verg. aen. 12.631> Turnus ad haec: ***********************
<verg. aen. 12.632>"O soror, et dudum agnoui, cum prima per artem
<verg. aen. 12.633> Foedera turbasti teque haec in bella dedisti,
<verg. aen. 12.634> Et nunc nequiquam fallis dea. sed quis Olympo
<verg. aen. 12.635_635> Demissam tantos uoluit(==VOLUIT) te ferre labores?
<verg. aen. 12.636> An fratris miseri letum ut crudele uideres?
<verg. aen. 12.637> Nam quid ago? aut quae iam spondet fortuna salutem?
<verg. aen. 12.638> Vidi oculos ante ipse meos me uoce uocantem
<verg. aen. 12.639> Murranum, quo non superat mihi carior alter,
<verg. aen. 12.640_640> Oppetere ingentem atque ingenti uulnere uictum.
<verg. aen. 12.641> Occidit infelix nostrum ne dedecus Vfens
<verg. aen. 12.642> Aspiceret; Teucri potiuntur corpore et armis.
<verg. aen. 12.643> Exscindine domos (id rebus defuit unum)
<verg. aen. 12.644> Perpetiar, dextra nec Drancis dicta refellam?
<verg. aen. 12.645_645> Terga dabo et Turnum fugientem haec terra uidebit?
<verg. aen. 12.646> Vsque adeone mori miserum est? uos o mihi, Manes,
<verg. aen. 12.647> Este boni, quoniam superis auersa uoluntas.
<verg. aen. 12.648> Sancta ad uos anima atque istius inscia culpae
<verg. aen. 12.649> Descendam magnorum haud umquam indignus auorum.
<verg. aen. 12.650_650> Vix ea fatus erat, medios uolat ecce per hostis
<verg. aen. 12.651> Vectus equo spumante Saces, aduersa sagitta
<verg. aen. 12.652> Saucius ora, ruitque implorans nomine Turnum:
<verg. aen. 12.653>"Turne, in te suprema salus, miserere tuorum.
<verg. aen. 12.654> Fulminat Aeneas armis summasque minatur
<verg. aen. 12.655_655> Deiecturum arces Italum excidioque daturum,
<verg. aen. 12.656> Iamque faces ad tecta uolant. in te ora Latini,
<verg. aen. 12.657> In te oculos referunt; mussat rex ipse Latinus
<verg. aen. 12.658> Quos generos uocet aut quae sese ad foedera flectat.
<verg. aen. 12.659> Praeterea regina, tui fidissima, dextra
<verg. aen. 12.660_660> Occidit ipsa sua lucemque exterrita fugit.
<verg. aen. 12.661> Soli pro portis Messapus et acer Atinas
<verg. aen. 12.662> Sustentant aciem. circum hos utrimque phalanges
<verg. aen. 12.663> Stant densae strictisque seges mucronibus horret
<verg. aen. 12.664> Ferrea: tu currum deserto in gramine uersas."
<verg. aen. 12.665_665> Obstipuit uaria confusus imagine rerum
<verg. aen. 12.666> Turnus et obtutu tacito stetit; aestuat ingens
<verg. aen. 12.667> Vno in corde pudor mixtoque insania luctu
<verg. aen. 12.668> Et furiis agitatus amor et conscia uirtus.
<verg. aen. 12.669> Vt primum discussae umbrae et lux reddita menti,
<verg. aen. 12.670_670> Ardentis oculorum orbis ad moenia torsit
<verg. aen. 12.671> Turbidus eque rotis magnam respexit ad urbem.
<verg. aen. 12.672> Ecce autem flammis inter tabulata uolutus
<verg. aen. 12.673> Ad caelum undabat uertex turrimque tenebat,
<verg. aen. 12.674> Turrim compactis trabibus quam eduxerat ipse
<verg. aen. 12.675_675> Subdideratque rotas pontisque instrauerat altos.
<verg. aen. 12.676>"Iam iam fata, soror, superant, absiste morari;
<verg. aen. 12.677> Quo deus et quo dura uocat Fortuna sequamur.
<verg. aen. 12.678> Stat conferre manum Aeneae, stat, quidquid acerbist
<verg. aen. 12.679> Morte pati, neque me indecorem, germana, uidebis
<verg. aen. 12.680_680> Amplius. hunc, oro, sine me furere ante furorem."
<verg. aen. 12.681> Dixit, et e curru saltum dedit ocius aruis
<verg. aen. 12.682> Perque hostis, per tela ruit maestamque sororem
<verg. aen. 12.683> Deserit ac rapido cursu media agmina rumpit.
<verg. aen. 12.684> Ac ueluti montis saxum de uertice praeceps
<verg. aen. 12.685_685> Cum ruit auulsum uento, seu turbidus imber
<verg. aen. 12.686> Proluit aut annis soluit sublapsa uetustas;
<verg. aen. 12.687> Fertur in abruptum magno mons improbus actu
<verg. aen. 12.688> Exsultatque solo, siluas armenta uirosque
<verg. aen. 12.689> Inuoluens secum: disiecta per agmina Turnus
<verg. aen. 12.690_690> Sic urbis ruit ad muros, ubi plurima fuso
<verg. aen. 12.691> Sanguine terra madet striduntque hastilibus aurae,
<verg. aen. 12.692> Significatque manu et magno simul incipit ore:
<verg. aen. 12.693>"Parcite iam, Rutuli, et uos tela inhibete, Latini;
<verg. aen. 12.694> Quaecumque est fortuna, mea est; me uerius unum
<verg. aen. 12.695_695> Pro uobis foedus luere et decernere ferro."
<verg. aen. 12.696> Discessere omnes medii spatiumque dedere.
<verg. aen. 12.697> At pater Aeneas audito nomine Turni
<verg. aen. 12.698> Deserit et muros et summas deserit arces
<verg. aen. 12.699> Praecipitatque moras omnis, opera omnia rumpit
<verg. aen. 12.700_700> Laetitia exsultans horrendumque intonat armis:
<verg. aen. 12.701> Quantus Athos aut quantus Eryx aut ipse coruscis
<verg. aen. 12.702> Cum fremit ilicibus quantus gaudetque niuali
<verg. aen. 12.703> Vertice se attollens pater Appenninus ad auras.
<verg. aen. 12.704> Iam uero et Rutuli certatim et Troes et omnes
<verg. aen. 12.705_705> Conuertere oculos Itali, quique alta tenebant
<verg. aen. 12.706> Moenia quique imos pulsabant ariete muros,
<verg. aen. 12.707> Armaque deposuere umeris. stupet ipse Latinus
<verg. aen. 12.708> Ingentis, genitos diuersis partibus orbis,
<verg. aen. 12.709> Inter se coiisse uiros et cernere ferro.
<verg. aen. 12.710_710> Atque illi, ut uacuo patuerunt aequore campi,
<verg. aen. 12.711> Procursu rapido coniectis eminus hastis
<verg. aen. 12.712> Inuadunt Martem clipeis atque aere sonoro.
<verg. aen. 12.713> Dat gemitum tellus; tum crebros ensibus ictus
<verg. aen. 12.714> Congeminant, fors et uirtus miscetur in unum.
<verg. aen. 12.715_715> Ac uelut ingenti Sila summoue Taburno
<verg. aen. 12.716> Cum duo conuersis inimica in proelia tauri
<verg. aen. 12.717> Frontibus incurrunt, pauidi cessere magistri,
<verg. aen. 12.718> Stat pecus omne metu mutum, mussantque iuuencae
<verg. aen. 12.719> Quis nemori imperitet, quem tota armenta sequantur;
<verg. aen. 12.720_720> Illi inter sese multa ui uulnera miscent
<verg. aen. 12.721> Cornuaque obnixi infigunt et sanguine largo
<verg. aen. 12.722> Colla armosque lauant, gemitu nemus omne remugit:
<verg. aen. 12.723> Non aliter Tros Aeneas et Daunius heros
<verg. aen. 12.724> Concurrunt clipeis, ingens fragor aethera complet.
<verg. aen. 12.725_725> Iuppiter ipse duas aequato examine lances
<verg. aen. 12.726> Sustinet et fata imponit diuersa duorum,
<verg. aen. 12.727> Quem damnet labor et quo uergat pondere letum.
<verg. aen. 12.728> Emicat hic impune putans et corpore toto
<verg. aen. 12.729> Alte sublatum consurgit Turnus in ensem
<verg. aen. 12.730_730> Et ferit; exclamant Troes trepidique Latini,
<verg. aen. 12.731> Arrectaeque amborum acies. at perfidus ensis
<verg. aen. 12.732> Frangitur in medioque ardentem deserit ictu,
<verg. aen. 12.733> Ni fuga subsidio subeat. fugit ocior euro
<verg. aen. 12.734> Vt capulum ignotum dextramque aspexit inermem.
<verg. aen. 12.735_735> Fama est praecipitem, cum prima in proelia iunctos
<verg. aen. 12.736> Conscendebat equos, patrio mucrone relicto,
<verg. aen. 12.737> Dum trepidat, ferrum aurigae rapuisse Metisci;
<verg. aen. 12.738> Idque diu, dum terga dabant palantia Teucri,
<verg. aen. 12.739> Suffecit: postquam arma dei ad Vulcania uentumst,
<verg. aen. 12.740_740> Mortalis mucro(==MU+CRO-) glacies ceu futtilis ictu
<verg. aen. 12.741> Dissiluit; fulua resplendent fragmina harena
<verg. aen. 12.742> Ergo amens diuersa fuga petit aequora Turnus
<verg. aen. 12.743> Et nunc huc, inde huc incertos implicat orbis;
<verg. aen. 12.744> Vndique enim densa Teucri inclusere corona
<verg. aen. 12.745_745> Atque hinc uasta palus, hinc ardua moenia cingunt.
<verg. aen. 12.746> Nec minus Aeneas, quamquam tardata sagitta
<verg. aen. 12.747> Interdum genua impediunt cursumque recusant,
<verg. aen. 12.748> Insequitur trepidique pedem pede feruidus urget:
<verg. aen. 12.749> Inclusum ueluti si quando flumine nactus
<verg. aen. 12.750_750> Ceruum aut puniceae saeptum formidine pinnae
<verg. aen. 12.751> Venator cursu canis et latratibus instat;
<verg. aen. 12.752> Ille autem insidiis et ripa territus alta
<verg. aen. 12.753> Mille fugit refugitque uias, at uiuidus Vmber
<verg. aen. 12.754> Haeret hians, iam iamque tenet similisque tenenti
<verg. aen. 12.755_755> Increpuit malis morsuque elusus inani est;
<verg. aen. 12.756> Tum uero exoritur clamor ripaeque lacusque
<verg. aen. 12.757> Responsant circa et caelum tonat omne tumultu.
<verg. aen. 12.758> Ille simul fugiens Rutulos simul increpat omnis
<verg. aen. 12.759> Nomine quemque uocans notumque efflagitat ensem;
<verg. aen. 12.760_760> Aeneas mortem contra praesensque minatur
<verg. aen. 12.761> Exitium, si quisquam adeat, terretque trementis
<verg. aen. 12.762> Excisurum urbem minitans et saucius instat.
<verg. aen. 12.763> Quinque orbis explent cursu totidemque retexunt
<verg. aen. 12.764> Huc illuc; neque enim leuia aut ludicra petuntur
<verg. aen. 12.765_765> Praemia, sed Turni de uita et sanguine certant.
<verg. aen. 12.766> Forte sacer Fauno foliis oleaster amaris
<verg. aen. 12.767> Hic steterat, nautis olim uenerabile lignum,
<verg. aen. 12.768> Seruati ex undis ubi figere dona solebant
<verg. aen. 12.769> Laurenti diuo et uotas suspendere uestis;
<verg. aen. 12.770_770> Sed stirpem Teucri nullo discrimine sacrum
<verg. aen. 12.771> Sustulerant, puro ut possent concurrere campo:
<verg. aen. 12.772> Hic hasta Aeneae stabat, huc impetus illam
<verg. aen. 12.773> Detulerat fixam et lenta radice tenebat.
<verg. aen. 12.774> Incubuit uoluitque(==VOLUITQVE) manu conuellere ferrum
<verg. aen. 12.775_775> Dardanides, teloque sequi quem prendere cursu
<verg. aen. 12.776> Non poterat. tum uero amens formidine Turnus
<verg. aen. 12.777>"Faune, precor, miserere" inquit, "tuque optima ferrum
<verg. aen. 12.778> Terra tene, colui uestros si semper honores,
<verg. aen. 12.779> Quos contra Aeneadae bello fecere profanos."
<verg. aen. 12.780_780> Dixit, opemque dei non cassa in uota uocauit.
<verg. aen. 12.781> Namque diu luctans lentoque in stirpe moratus
<verg. aen. 12.782> Viribus haud ullis ualuit discludere morsus
<verg. aen. 12.783> Roboris Aeneas. dum nititur acer et instat,
<verg. aen. 12.784> Rursus in aurigae faciem mutata Metisci
<verg. aen. 12.785_785> Procurrit fratrique ensem dea Daunia reddit.
<verg. aen. 12.786> Quod Venus audaci nymphae indignata licere
<verg. aen. 12.787> Accessit telumque alta ab radice reuellit.
<verg. aen. 12.788> Olli sublimes armis animisque refecti,
<verg. aen. 12.789> Hic gladio fidens, hic acer et arduus hasta,
<verg. aen. 12.790_790> Adsistunt contra certamina Martis anheli.
<verg. aen. 12.791> Iunonem interea rex omnipotentis Olympi
<verg. aen. 12.792> Alloquitur fulua pugnas de nube tuentem:
<verg. aen. 12.793>"Quae iam finis erit, coniunx? quid denique restat?
<verg. aen. 12.794> Indigetem Aenean scis ipsa et scire fateris
<verg. aen. 12.795_795> Deberi caelo fatisque ad sidera tolli.
<verg. aen. 12.796> Quid struis? aut qua spe gelidis in nubibus haeres?
<verg. aen. 12.797> Mortalin decuit uiolari uulnere diuum?
<verg. aen. 12.798> Aut ensem (quid enim sine te Iuturna ualeret?)
<verg. aen. 12.799> Ereptum reddi Turno et uim crescere uictis?
<verg. aen. 12.800_800> Desine iam tandem precibusque inflectere nostris,
<verg. aen. 12.801> Ne te tantus edit tacitam dolor et mihi curae
<verg. aen. 12.802> Saepe tuo dulci tristes ex ore recursent.
<verg. aen. 12.803> Ventum ad supremum est. terris agitare uel undis
<verg. aen. 12.804> Troianos potuisti, infandum accendere bellum,
<verg. aen. 12.805_805> Deformare domum et luctu miscere hymenaeos:
<verg. aen. 12.806> Vlterius temptare ueto." sic Iuppiter orsus;
<verg. aen. 12.807> Sic dea summisso contra Saturnia uultu:
<verg. aen. 12.808>"Ista quidem quia nota mihi tua, magne, uoluntas,
<verg. aen. 12.809> Iuppiter, et Turnum et terras inuita reliqui;
<verg. aen. 12.810_810> Nec tu me aeria solam nunc sede uideres
<verg. aen. 12.811> Digna indigna pati, sed flammis cincta sub ipsa
<verg. aen. 12.812> Starem acie traheremque inimica in proelia Teucros.
<verg. aen. 12.813> Iuturnam misero (fateor) succurrere fratri
<verg. aen. 12.814> Suasi et pro uita maiora audere probaui,
<verg. aen. 12.815_815> Non ut tela tamen, non ut contenderet arcum;
<verg. aen. 12.816> Adiuro Stygii caput implacabile fontis,
<verg. aen. 12.817> Vna superstitio superis quae reddita diuis.
<verg. aen. 12.818> Et nunc cedo equidem pugnasque exosa relinquo.
<verg. aen. 12.819> Illud te nulla fati quod lege tenetur,
<verg. aen. 12.820_820> Pro Latio obtestor, pro maiestate tuorum:
<verg. aen. 12.821> Cum iam conubiis pacem felicibus (esto)
<verg. aen. 12.822> Component, cum iam leges et foedera iungent,
<verg. aen. 12.823> Ne uetus indigenas nomen mutare Latinos
<verg. aen. 12.824> Neu Troas fieri iubeas Teucrosque uocari
<verg. aen. 12.825_825> Aut uocem mutare uiros aut uertere uestem.
<verg. aen. 12.826> Sit Latium, sint Albani per saecula reges,
<verg. aen. 12.827> Sit Romana potens Itala uirtute propago:
<verg. aen. 12.828> Occidit, occideritque sinas cum nomine Troia."
<verg. aen. 12.829> Olli surridens hominum rerumque repertor:
<verg. aen. 12.830_830>"Es germana Iouis Saturnique altera proles,
<verg. aen. 12.831> Irarum tantos uoluis sub pectore fluctus.
<verg. aen. 12.832> Verum age et inceptum frustra summitte furorem:
<verg. aen. 12.833> Do quod uis, et me uictusque uolensque remitto.
<verg. aen. 12.834> Sermonem Ausonii patrium moresque tenebunt,
<verg. aen. 12.835_835> Vtque est nomen erit; commixti corpore tantum
<verg. aen. 12.836> Subsident Teucri. morem ritusque sacrorum
<verg. aen. 12.837> Adiciam faciamque omnis uno ore Latinos.
<verg. aen. 12.838> Hinc genus Ausonio mixtum quod sanguine surget,
<verg. aen. 12.839> Supra homines, supra ire deos pietate uidebis,
<verg. aen. 12.840_840> Nec gens ulla tuos aeque celebrabit honores."
<verg. aen. 12.841> Adnuit his Iuno et mentem laetata retorsit.
<verg. aen. 12.842> Interea excedit caelo nubemque relinquit.
<verg. aen. 12.843> His actis aliud genitor secum ipse uolutat
<verg. aen. 12.844> Iuturnamque parat fratris dimittere ab armis.
<verg. aen. 12.845_845> Dicuntur geminae pestes cognomine Dirae,
<verg. aen. 12.846> Quas et Tartaream Nox intempesta Megaeram
<verg. aen. 12.847> Vno eodemque tulit partu, paribusque reuinxit
<verg. aen. 12.848> Serpentum spiris uentosasque addidit alas.
<verg. aen. 12.849> Hae Iouis ad solium saeuique in limine regis
<verg. aen. 12.850_850> Apparent acuuntque metum mortalibus aegris,
<verg. aen. 12.851> Si quando letum horrificum morbosque deum rex
<verg. aen. 12.852> Molitur, meritas aut bello territat urbes.
<verg. aen. 12.853> Harum unam celerem demisit ab aethere summo
<verg. aen. 12.854> Iuppiter inque omen Iuturnae occurrere iussit:
<verg. aen. 12.855_855> Illa uolat celerique ad terram turbine fertur.
<verg. aen. 12.856> Non secus ac neruo per nubem impulsa sagitta,
<verg. aen. 12.857> Armatam saeui Parthus quam felle ueneni,
<verg. aen. 12.858> Parthus siue Cydon, telum immedicabile, torsit,
<verg. aen. 12.859> Stridens et celeris incognita transilit umbras:
<verg. aen. 12.860_860> Talis se sata Nocte tulit terrasque petiuit.
<verg. aen. 12.861> Postquam acies uidet Iliacas atque agmina Turni,
<verg. aen. 12.862> Alitis in paruae subitam collecta figuram,
<verg. aen. 12.863> Quae quondam in bustis aut culminibus desertis
<verg. aen. 12.864> Nocte sedens serum canit importuna per umbras,
<verg. aen. 12.865_865> Hanc uersa in faciem Turni se pestis ob ora
<verg. aen. 12.866> Fertque refertque sonans clipeumque euerberat alis.
<verg. aen. 12.867> Illi membra nouus soluit formidine torpor,
<verg. aen. 12.868> Arrectaeque horrore comae et uox faucibus haesit.
<verg. aen. 12.869> At procul ut Dirae stridorem agnouit et alas,
<verg. aen. 12.870_870> Infelix crinis scindit Iuturna solutos
<verg. aen. 12.871> Vnguibus ora soror foedans et pectora pugnis:
<verg. aen. 12.872>"Quid nunc te tua, Turne, potest germana iuuare?
<verg. aen. 12.873> Aut quid iam durae superat mihi? qua tibi lucem
<verg. aen. 12.874> Arte morer? talin possum me opponere monstro?
<verg. aen. 12.875_875> Iam iam linquo acies. ne me terrete timentem,
<verg. aen. 12.876> Obscenae uolucres: alarum uerbera nosco
<verg. aen. 12.877> Letalemque sonum, nec fallunt iussa superba
<verg. aen. 12.878> Magnanimi Iouis. haec pro uirginitate reponit?
<verg. aen. 12.879> Quo uitam dedit aeternam? cur mortis ademptast
<verg. aen. 12.880_880> Condicio? possem tantos finire dolores
<verg. aen. 12.881> Nunc certe, et misero fratri comes ire per umbras!
<verg. aen. 12.882> Immortalis ego? aut quicquam mihi dulce meorum
<verg. aen. 12.883> Te sine, frater, erit? o quae satis ima dehiscat
<verg. aen. 12.884> Terra mihi, manisque deam demittat ad imos?"
<verg. aen. 12.885_885> Tantum effata caput glauco contexit amictu
<verg. aen. 12.886> Multa gemens et se fluuio dea condidit alto.
<verg. aen. 12.887> Aeneas instat contra telumque coruscat
<verg. aen. 12.888> Ingens arboreum, et saeuo sic pectore fatur:
<verg. aen. 12.889>"Quae nunc deinde morast? aut quid iam, Turne, retractas?
<verg. aen. 12.890_890> Non cursu, saeuis certandum est comminus armis.
<verg. aen. 12.891> Verte omnis tete in facies et contrahe quidquid
<verg. aen. 12.892> Siue animis siue arte uales; opta ardua pinnis
<verg. aen. 12.893> Astra sequi clausumque caua te condere terra."
<verg. aen. 12.894> Ille caput quassans: "non me tua feruida terrent
<verg. aen. 12.895_895> Dicta, ferox; di me terrent et Iuppiter hostis."
<verg. aen. 12.896> Nec plura effatus saxum circumspicit ingens,
<verg. aen. 12.897> Saxum antiquum ingens, campo quod forte iacebat,
<verg. aen. 12.898> Limes agro positus litem ut discerneret aruis.
<verg. aen. 12.899> Vix illum lecti bis sex ceruice subirent,
<verg. aen. 12.900_900> Qualia nunc hominum producit corpora tellus;
<verg. aen. 12.901> Ille manu raptum trepida torquebat in hostem
<verg. aen. 12.902> Altior insurgens et cursu concitus heros.
<verg. aen. 12.903> Sed neque currentem se nec cognoscit euntem
<verg. aen. 12.904> Tollentemue manu saxumue immane mouentem;
<verg. aen. 12.905_905> Genua(==GENVA) labant, gelidus concreuit frigore sanguis.
<verg. aen. 12.906> Tum lapis ipse uiri uacuum per inane uolutus
<verg. aen. 12.907> Nec spatium euasit totum neque pertulit ictum.
<verg. aen. 12.908> Ac uelut in somnis, oculos ubi languida pressit
<verg. aen. 12.909> Nocte quies, nequiquam auidos extendere cursus
<verg. aen. 12.910_910> Velle uidemur et in mediis conatibus aegri
<verg. aen. 12.911> Succidimus; non lingua ualet, non corpore notae
<verg. aen. 12.912> Sufficiunt uires nec uox aut uerba sequuntur:
<verg. aen. 12.913> Sic Turno, quacumque uiam uirtute petiuit,
<verg. aen. 12.914> Successum dea dira negat. tum pectore sensus
<verg. aen. 12.915_915> Vertuntur uarii; Rutulos aspectat et urbem
<verg. aen. 12.916> Cunctaturque metu letumque instare tremescit,
<verg. aen. 12.917> Nec quo se eripiat, nec qua ui tendat in hostem,
<verg. aen. 12.918> Nec currus usquam uidet aurigamue sororem.
<verg. aen. 12.919> Cunctanti telum Aeneas fatale coruscat,
<verg. aen. 12.920_920> Sortitus fortunam oculis, et corpore toto
<verg. aen. 12.921> Eminus intorquet. murali concita numquam
<verg. aen. 12.922> Tormento sic saxa fremunt nec fulmine tanti
<verg. aen. 12.923> Dissultant crepitus. uolat atri turbinis instar
<verg. aen. 12.924> Exitium dirum hasta ferens orasque recludit
<verg. aen. 12.925_925> Loricae et clipei extremos septemplicis orbis:
<verg. aen. 12.926> Per medium stridens transit femur. incidit ictus
<verg. aen. 12.927> Ingens ad terram duplicato poplite Turnus.
<verg. aen. 12.928> Consurgunt gemitu Rutuli totusque remugit
<verg. aen. 12.929> Mons circum et uocem late nemora alta remittunt.
<verg. aen. 12.930_930> Ille humilis supplex oculos dextramque precantem
<verg. aen. 12.931> Protendens "equidem merui nec deprecor" inquit;
<verg. aen. 12.932>"Vtere sorte tua. miseri te si qua parentis
<verg. aen. 12.933> Tangere cura potest, oro (fuit et tibi talis
<verg. aen. 12.934> Anchises genitor) Dauni miserere senectae
<verg. aen. 12.935_935> Et me, seu corpus spoliatum lumine mauis,
<verg. aen. 12.936> Redde meis. uicisti et uictum tendere palmas
<verg. aen. 12.937> Ausonii uidere; tua est Lauinia coniunx,
<verg. aen. 12.938> Vlterius ne tende odiis." stetit acer in armis
<verg. aen. 12.939> Aeneas uoluens oculos dextramque repressit;
<verg. aen. 12.940_940> Et iam iamque magis cunctantem flectere sermo
<verg. aen. 12.941> Coeperat, infelix umero cum apparuit alto
<verg. aen. 12.942> Balteus et notis fulserunt cingula bullis
<verg. aen. 12.943> Pallantis pueri, uictum quem uulnere Turnus
<verg. aen. 12.944> Strauerat atque umeris inimicum insigne gerebat.
<verg. aen. 12.945_945> Ille, oculis postquam saeui monimenta doloris
<verg. aen. 12.946> Exuuiasque hausit, furiis accensus et ira
<verg. aen. 12.947> Terribilis: "tune hinc spoliis indute meorum
<verg. aen. 12.948> Eripiare mihi? Pallas te hoc uulnere, Pallas
<verg. aen. 12.949> Immolat et poenam scelerato ex sanguine sumit."
<verg. aen. 12.950_950> Hoc dicens ferrum aduerso sub pectore condit
<verg. aen. 12.951> Feruidus. ast illi soluuntur frigore membra
<verg. aen. 12.952> Vitaque cum gemitu fugit indignata sub umbras.
