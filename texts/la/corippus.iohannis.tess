<coripp. ioh. praef..1> Victoris, proceres, praesumpsi dicere lauros: 
<coripp. ioh. praef..2> Tempore pacifico carmina festa canam. 
<coripp. ioh. praef..3> Scribere me libuit magnum per bella Iohannem, 
<coripp. ioh. praef..4> Venturo generi facta legenda uiri. 
<coripp. ioh. praef..5> Omnia nota facit longaeuo littera mundo, 
<coripp. ioh. praef..6> Dum memorat ueterum proelia cuncta ducum. 
<coripp. ioh. praef..7> Quis magnum Aeneam, saeuum quis nosset Achillem, 
<coripp. ioh. praef..8> Hectora quis fortem, quis Diomedis equos, 
<coripp. ioh. praef..9> Quis Palamedeas acies, quis nosset Vlixem, 
<coripp. ioh. praef..10> Littera ni priscum commemoraret opus? 
<coripp. ioh. praef..11> Smyrnaeus uates fortem descripsit Achillem, 
<coripp. ioh. praef..12> Aeneam doctus carmine Vergilius: 
<coripp. ioh. praef..13> Meque Iohannis opus docuit describere pugnas 
<coripp. ioh. praef..14> Cunctaque uenturis acta referre uiris. 
<coripp. ioh. praef..15> Aeneam superat melior uirtute Iohannes, 
<coripp. ioh. praef..16> Sed non Vergilio carmina digna cano. 
<coripp. ioh. praef..17> Maxima ductoris quod sum temerarius acta 
<coripp. ioh. praef..18> Virtutesque uiri uictaque bella tonant. 
<coripp. ioh. praef..19> Nutat in angusto discors fortuna poetae: 
<coripp. ioh. praef..20> Laureus inde fauor, pallidus inde timor. 
<coripp. ioh. praef..21> Concitat ad cantus series ditissima rerum: 
<coripp. ioh. praef..22> Incalui(==INCALUI) gestis frigidus ingenio. 
<coripp. ioh. praef..23> Ductorem egregium docto non carmine canto, 
<coripp. ioh. praef..24> Et retinet linguam torpor in ore meam. 
<coripp. ioh. praef..25> Quid <quod ego> ignarus, quondam per rura locutus, 
<coripp. ioh. praef..26> Vrbis per populos carmina mitto palam? 
<coripp. ioh. praef..27> Forsitan et fracto ponetur syllaba uersu, 
<coripp. ioh. praef..28> Confiteor: Musa est rustica namque mea. 
<coripp. ioh. praef..29> Nempe admittenda est dicendae gloria laudi: 
<coripp. ioh. praef..30> Fraudabor solus munere nulla canens? 
<coripp. ioh. praef..31> Concitat ora magis pulsus de pectore terror: 
<coripp. ioh. praef..32> Laudibus immissis sit fauor ore meo. 
<coripp. ioh. praef..33> Quos doctrina negat confert uictoria uersus, 
<coripp. ioh. praef..34> Carminibus fessum gaudia tanta leuant. 
<coripp. ioh. praef..35> Gaudeat in multis sic si Karthago triumphis, 
<coripp. ioh. praef..36> Sit mihi rite fauor, sit rogo uester amor. 
<coripp. ioh. praef..37> Rustica Romanis dum certat Musa Camenis, 
<coripp. ioh. praef..38> Ductorem nostrum fama per astra uehit. 
<coripp. ioh. praef..39> Si placet ut primi recitem mea dicta libelli, 
<coripp. ioh. praef..40> Tunc meritus iussis carmina prima cano. 
<coripp. ioh. 1.1> Signa duces gentesque feras Martisque ruinas, 
<coripp. ioh. 1.2> Insidias stragesque uirum durosque labores 
<coripp. ioh. 1.3> Et Libycas clades ac fractos uiribus hostes 
<coripp. ioh. 1.4> Indictamque famem populis laticesque negatos, 
<coripp. ioh. 1.5> Vtraque letifero turbantes castra tumultu, 
<coripp. ioh. 1.6> Turbatos stratosque cano populosque subactos, 
<coripp. ioh. 1.7> Ductorem et magno signantem facta triumpho: 
<coripp. ioh. 1.8> Aeneadas rursus cupiunt resonare Camenae. 
<coripp. ioh. 1.9> Reddita pax Libyae bellis cessantibus astat, 
<coripp. ioh. 1.10> Certior et geminis fulget Victoria pinnis; 
<coripp. ioh. 1.11> Iam Pietas caelo terras prospexit ab alto, 
<coripp. ioh. 1.12> Iustitia comitante simul Concordia mundum 
<coripp. ioh. 1.13> Laeta fouens reficit geminis amplexa lacertis. 
<coripp. ioh. 1.14> Has inter medius solio sublimis ab alto, 
<coripp. ioh. 1.15> Iustiniane, tuis, princeps, assurge triumphis 
<coripp. ioh. 1.16> Laetus et infractis uictor da iura tyrannis: 
<coripp. ioh. 1.17> Inclita nam cunctos calcant uestigia reges 
<coripp. ioh. 1.18> Laetaque Romano seruit(==SERVIT) iam purpura regno 
<coripp. ioh. 1.19> Sub pedibusque tuis uictus prosternitur hostis 
<coripp. ioh. 1.20> Et gentes fera uincla ligant nodoque tenaci 
<coripp. ioh. 1.21> Post tergum implicitas stringunt retinacula palmas, 
<coripp. ioh. 1.22> Saeua superpositis plectuntur colla catenis 
<coripp. ioh. 1.23> Oraque per centum producant pectora cantus, 
<coripp. ioh. 1.24> Non mihi sufficerent sensus, non omne canenti 
<coripp. ioh. 1.25> Ingenium lati uolitans per deuia mundi. 
<coripp. ioh. 1.26> Summatim illa canam: summis haec laudibus apta. 
<coripp. ioh. 1.27> Africa sub magno nutabat fessa periclo. 
<coripp. ioh. 1.28> Nam fera barbaricis rabies exarserat armis, 
<coripp. ioh. 1.29> Insidiis ferro flammis populisque superba, 
<coripp. ioh. 1.30> Omnia succendens direptae moenia terrae 
<coripp. ioh. 1.31> Captiuosque trahens cunctis e partibus Afros: 
<coripp. ioh. 1.32> Iam nullum discrimen erat - non uatibus ullis 
<coripp. ioh. 1.33> Parcere nec senibus potuit concedere fessis 
<coripp. ioh. 1.34> Quisquis honos busti. iacuit tunc omne cadauer 
<coripp. ioh. 1.35> Confossum gladiis. natis fas non fuit ullis 
<coripp. ioh. 1.36> Corpora caesa patrum congestae subdere terrae, 
<coripp. ioh. 1.37> Vulnera nec lacrimis permissum fundere iustis: 
<coripp. ioh. 1.38> Dum pater opprimitur, nati coniunxque trahuntur, 
<coripp. ioh. 1.39> Diripiuntur opes, uirtus premit improba Martis, 
<coripp. ioh. 1.40> Et pia desertae linquuntur funera terrae. 
<coripp. ioh. 1.41> Nobilis et pauper casu rapiuntur in uno; 
<coripp. ioh. 1.42> Luctus ubique sonat, terror tristisque per omnes 
<coripp. ioh. 1.43> It metus et diris turbantur cuncta periclis. 
<coripp. ioh. 1.44> Quis lacrimas clades praedas incendia mortes 
<coripp. ioh. 1.45> Insidias gemitus tormentum uincula raptus 
<coripp. ioh. 1.46> Explicet aut miseros possit numerare dolores? 
<coripp. ioh. 1.47> Tertia pars mundi fumans perit Africa flammis. 
<coripp. ioh. 1.48> Iamque pius princeps uoluebat pectore curas 
<coripp. ioh. 1.49> Pensans et nostras meditans quem uellet in oras 
<coripp. ioh. 1.50> Ductorem mandare ducum summumque magistrum 
<coripp. ioh. 1.51> Militiae, tantam cupiens fulcire ruinam. 
<coripp. ioh. 1.52> Cuncta reuoluenti solus uirtute Iohannes 
<coripp. ioh. 1.53> Consilioque placens, fortis sapiensque uidetur. 
<coripp. ioh. 1.54> Gentibus ipse feris concurrere posse putatur 
<coripp. ioh. 1.55> Solus et infensas acer prosternere turmas. 
<coripp. ioh. 1.56> Quippe uiri decus et praeclari signa laboris 
<coripp. ioh. 1.57> Victaque bella placent regni grauiora superbi: 
<coripp. ioh. 1.58> Expulit ut Persas, strauit quo uulnere Parthos 
<coripp. ioh. 1.59> Confisos turbis densisque obstare sagittis; 
<coripp. ioh. 1.60> Tempore quo lati manarunt Nitzibis agri 
<coripp. ioh. 1.61> Sanguine Persarum, Parthoque a rege secundus 
<coripp. ioh. 1.62> Congressus Nabedes fretus uirtute feroci 
<coripp. ioh. 1.63> Amisit socias ipso superante cateruas, 
<coripp. ioh. 1.64> Effugiensque suas actus formidine portas 
<coripp. ioh. 1.65> Claudere uix potuit, +medieque in Nitzibis are 
<coripp. ioh. 1.66> Romanus dirupit+ eques; uictorque Iohannes 
<coripp. ioh. 1.67> Persarum excelsas concussit cuspide portas. 
<coripp. ioh. 1.68> Principis ante oculos discurrunt cuncta fidelis 
<coripp. ioh. 1.69> Fortia facta uiri. pensat uersatque labores: 
<coripp. ioh. 1.70> Theudosiupolin ut densus uallauerat hostis 
<coripp. ioh. 1.71> Obsidione graui: noctis celer ille per umbras 
<coripp. ioh. 1.72> Vt ueniens dubiae succurrit moenibus urbis 
<coripp. ioh. 1.73> Hostes per medios portas ingressus amicas: 
<coripp. ioh. 1.74> Territus utque pedem muris subtraxit ab illis 
<coripp. ioh. 1.75> Ingens Mermeroes, densisque ut saeuior armis 
<coripp. ioh. 1.76> Ardua sidereo cingentem moenia muro 
<coripp. ioh. 1.77> Inde Daras ausus, ductor qua signa regebat, 
<coripp. ioh. 1.78> Appetere et bello Latias temptare phalangas. 
<coripp. ioh. 1.79> Sed postquam primam uigilans ex hostibus urbem 
<coripp. ioh. 1.80> Eripuit ductor, fugientes inde secutus 
<coripp. ioh. 1.81> Occupat ante uias atque omnes uindicat agros, 
<coripp. ioh. 1.82> Ne popularet atrox aut quemquam laederet hostis, 
<coripp. ioh. 1.83> Primus et obtinuit celsi munimina muri, 
<coripp. ioh. 1.84> Nec passus differre diu: nam protinus hosti 
<coripp. ioh. 1.85> Fortior in medios ausus concurrere campos 
<coripp. ioh. 1.86> Perculit innumeras felici Marte cateruas 
<coripp. ioh. 1.87> Egregiosque duces et iunctas foedere gentes. 
<coripp. ioh. 1.88> Parthorum dominum uictum uersumque fugauit 
<coripp. ioh. 1.89> Mermeroen. campis Romanum Persa sequentem 
<coripp. ioh. 1.90> Tunc metuens manibus gladios phalerasque nitentes 
<coripp. ioh. 1.91> Quisque suas medios fugiens proiecit in agros. 
<coripp. ioh. 1.92> Medicus in cunctis ensis fulgebat harenis 
<coripp. ioh. 1.93> Vaginaeque leues, hastae clipeique comaeque 
<coripp. ioh. 1.94> Corporaque et mixtus sonipes telisque superbi 
<coripp. ioh. 1.95> Armigeri iacuere ducis. iacuisset et ille 
<coripp. ioh. 1.96> Prostratus campis, ni uiuum prendere uellet 
<coripp. ioh. 1.97> Ductor magnanimus. uictus tamen ardua uidit 
<coripp. ioh. 1.98> Moenia Mermeroes, paucis comitantibus intrans. 
<coripp. ioh. 1.99> Tunc astans mediis dominum benedixit in aruis 
<coripp. ioh. 1.100> Vrbicius sapiens, quem primum maximus orbis 
<coripp. ioh. 1.101> Imperialis apex famulum rebusque fidelem 
<coripp. ioh. 1.102> Tunc habuit lectumque inimicas miserat oras 
<coripp. ioh. 1.103> Noscere quae saeui fuerant discrimina belli. 
<coripp. ioh. 1.104> Hic ubi uictores Romanos feruere uidit 
<coripp. ioh. 1.105> Atque hostes uastos pauitantes ire per agros, 
<coripp. ioh. 1.106> Extendens geminas pariter cum lumine palmas 
<coripp. ioh. 1.107> Ad caelum sic laetus ait: "tibi gloria semper, 
<coripp. ioh. 1.108> Summe deus, uictos tandem post tempora Persas 
<coripp. ioh. 1.109> Cernere quod merui nostri uirtute Iohannis." 
<coripp. ioh. 1.110> Hos uersans princeps animo tunc saepe labores 
<coripp. ioh. 1.111> Hunc solum Libyam oppressam defendere posse 
<coripp. ioh. 1.112> Matura pietate probat. nec plura moratus 
<coripp. ioh. 1.113> Iussit ab extremis acciri partibus orbis 
<coripp. ioh. 1.114> Ductorem. placidus fines dimittit et hostes 
<coripp. ioh. 1.115> Occiduas aditurus aquas, celerique iubentis 
<coripp. ioh. 1.116> Impleuit praecepta die uictorque recurrens 
<coripp. ioh. 1.117> Aurea Romanae tetigit mox limina portae. 
<coripp. ioh. 1.118> Principis ante pedes gaudens stetit ore sereno. 
<coripp. ioh. 1.119> Respexit famulum. pedibus celer ille benignis 
<coripp. ioh. 1.120> Oscula laeta dedit. paucis hunc orbis Eoi 
<coripp. ioh. 1.121> Acta referre iubet. iussus quae bella peregit 
<coripp. ioh. 1.122> Auribus insinuat placidis. gauisus alumno 
<coripp. ioh. 1.123> Imperialis apex optat sic uincere semper. 
<coripp. ioh. 1.124> Ilicet auxilio Libyam defendere mittit. 
<coripp. ioh. 1.125> Principis imperiis onerantur milite puppes, 
<coripp. ioh. 1.126> Impensis armisque simul, pugnasque docendus 
<coripp. ioh. 1.127> Mittitur auspiciis domituri bella magistri 
<coripp. ioh. 1.128> Tiro rudis magni. placidus iam tempore certo 
<coripp. ioh. 1.129> Carbasa uentus agens maturas fecerat undas, 
<coripp. ioh. 1.130> Nauigiumque Thetis suadebat prospera nautis. 
<coripp. ioh. 1.131> Maximus at princeps plena pietate magistrum 
<coripp. ioh. 1.132> Edocuit, haec uerba mouens: "res publica nostra 
<coripp. ioh. 1.133> Praemia compensat merito condigna labori 
<coripp. ioh. 1.134> Principe me cunctosque iuuat gradibusque potentes 
<coripp. ioh. 1.135> Esse facit quoscumque uiros bene currere sentit 
<coripp. ioh. 1.136> Pro terris populisque suis. nunc accipe dicta 
<coripp. ioh. 1.137> Et causas cognosce libens ac mente teneto. 
<coripp. ioh. 1.138> Africa sub quantis iaceat miseranda periclis 
<coripp. ioh. 1.139> Auribus in nostris sonuit. succurrere fessae 
<coripp. ioh. 1.140> Compellit pietas. placuit, fortissime, nostris 
<coripp. ioh. 1.141> Et uisum est animis Libyam te posse tueri. 
<coripp. ioh. 1.142> Signa moue et celsas uelox conscende carinas 
<coripp. ioh. 1.143> Ac miseros solitis releua uirtutibus Afros, 
<coripp. ioh. 1.144> Laguatanque acies armis prosterne rebelles 
<coripp. ioh. 1.145> Sub nostris pedibus subiectum flectere collum, 
<coripp. ioh. 1.146> Compressum uirtute tua. tu prisca parentum 
<coripp. ioh. 1.147> Iura tene, fessos releua, confringe rebelles. 
<coripp. ioh. 1.148> Hic pietatis amor, subiectis parcere, nostrae est, 
<coripp. ioh. 1.149> Hic uirtutis honor, gentes domitare superbas. 
<coripp. ioh. 1.150> Haec mea iussa tenens, ductor fidissime, serua. 
<coripp. ioh. 1.151> Cetera Christus agat, noster dominusque deusque, 
<coripp. ioh. 1.152> In melius referens, et te per cuncta gubernet 
<coripp. ioh. 1.153> Prosperitate sua. titulis melioribus auctos 
<coripp. ioh. 1.154> Pro meritis nos rite tuos uideamus honores." 
<coripp. ioh. 1.155> Procidit ante pedes diuinisque oscula plantis 
<coripp. ioh. 1.156> Pressa dedit lacrimisque rigans uestigia tinxit. 
<coripp. ioh. 1.157> Ductorem ipse pater cernens discedere princeps 
<coripp. ioh. 1.158> Condoluit pietasque animos concussit eriles. 
<coripp. ioh. 1.159> Inde petens classem nautas hortatur ouantes 
<coripp. ioh. 1.160> Magnanimus ductor. deducunt litore puppes; 
<coripp. ioh. 1.161> Prima repercussis uerruntur marmora tonsis; 
<coripp. ioh. 1.162> Soluunt uela citi, magnis clamoribus urgent, 
<coripp. ioh. 1.163> Horrisonoque graues laxant stridore rudentes 
<coripp. ioh. 1.164> Expanduntque sinus. placidis iam carbasa flabris 
<coripp. ioh. 1.165> Aurae impulsa mouent: abscondunt alta carinae 
<coripp. ioh. 1.166> Et latet angustum centum sub puppibus aequor. 
<coripp. ioh. 1.167> Prospera maturis crebrescunt flamina Coris 
<coripp. ioh. 1.168> Impelluntque rates. aeratis aequora proris 
<coripp. ioh. 1.169> Proscindunt celeres, sulcantur marmora rostris, 
<coripp. ioh. 1.170> Spumea sub longis immurmurat unda carinis. 
<coripp. ioh. 1.171> Classis Threicias angusto litore fauces, 
<coripp. ioh. 1.172> Seston Abydenis dirimit qua pontus ab aruis, 
<coripp. ioh. 1.173> Sigeasque uolat uentis secura per undas 
<coripp. ioh. 1.174> Et legit antiquae litus lacrimabile Troiae. 
<coripp. ioh. 1.175> Inclita tunc referunt Smyrnaei carmina uatis 
<coripp. ioh. 1.176> Significantque locos alta de puppe priorum. 
<coripp. ioh. 1.177> Haec Priami sedes, domus haec Aeneia, longe 
<coripp. ioh. 1.178> Arboribus quae saepta iacet. hic saeuus Achilles 
<coripp. ioh. 1.179> Traxerat Hectoreum curru rapiente cadauer. 
<coripp. ioh. 1.180> Demoleum hoc uictor prostrauit litore magnum 
<coripp. ioh. 1.181> Aeneas proauus, celsae quo moenia Romae 
<coripp. ioh. 1.182> Nomen et imperii praeclarum auctore refulget 
<coripp. ioh. 1.183> Atque tenet latum dominantis foedere mundum. 
<coripp. ioh. 1.184> Cunctaque gesta canunt Argiui proelia belli: 
<coripp. ioh. 1.185> Concidit Hectorea Patroclus fusus ut hasta, 
<coripp. ioh. 1.186> Vtque niger Memnon Pelidae uulnere uictus, 
<coripp. ioh. 1.187> Fleuit ut Aurora ingentis pia funera nati, 
<coripp. ioh. 1.188> Corruit ut mediis bellatrix uirgo cateruis 
<coripp. ioh. 1.189> Penthesilea suis, Rhesus qua nocte peremptus, 
<coripp. ioh. 1.190> Troilus utque puer forti congressus Achilli, 
<coripp. ioh. 1.191> Victor Apollinea cecidit qua lege sagitta, 
<coripp. ioh. 1.192> Quo Paris occubuit confossus uulnere raptor. 
<coripp. ioh. 1.193> Vltima post referunt exhaustae incendia Troiae 
<coripp. ioh. 1.194> Aeneaeque fugam, tunc clarum nomine Iuli(==IULI) 
<coripp. ioh. 1.195> Vt puerum patremque amissa coniuge secum 
<coripp. ioh. 1.196> Nauibus euexit tot per uada caerula currens. 
<coripp. ioh. 1.197> Audiit egregius narrantes proelia Petrus. 
<coripp. ioh. 1.198> Audiit ut pueri praedarum nomen Iuli, 
<coripp. ioh. 1.199> Arsit amore nouo pectus puerile legendi, 
<coripp. ioh. 1.200> Noscere bella uolens. magna pietate mouetur: 
<coripp. ioh. 1.201> Se putat Ascanium, matrem putat esse Creusam. 
<coripp. ioh. 1.202> Filia regis erat: mater quoque filia regis. 
<coripp. ioh. 1.203> Tunc pater Aeneas, et nunc pater ipse Iohannes. 
<coripp. ioh. 1.204> Haec meditatur ouans: pertemptant gaudia mentem. 
<coripp. ioh. 1.205> Haec patri, haec famulis, haec omnibus ipse ferebat 
<coripp. ioh. 1.206> Per mare ueliuolum, genitoris gaudia magni 
<coripp. ioh. 1.207> Vnica, Romanis rebus spes altera, Petrus. 
<coripp. ioh. 1.208> Labitur Aegaeum classis secura per aequor, 
<coripp. ioh. 1.209> Haud secus Hadriacis undis, uentisque secundis 
<coripp. ioh. 1.210> Ocius alta secat. Siculas mox contigit oras, 
<coripp. ioh. 1.211> Deserit aura rates, uentisque silentibus omne 
<coripp. ioh. 1.212> Immoto fluctu iacuit mare. lenior unda 
<coripp. ioh. 1.213> Litora nulla quatit. siluit tunc Scylla biformis, 
<coripp. ioh. 1.214> Latratus siluere canum, non ora luporum 
<coripp. ioh. 1.215> Compulit unda ciens ululantia reddere saxa. 
<coripp. ioh. 1.216> Quamquam hic alternae coeant confinia terrae 
<coripp. ioh. 1.217> Angustoque freto litus turbetur utrumque, 
<coripp. ioh. 1.218> Immotos fluctus numquam placata Charybdis 
<coripp. ioh. 1.219> Continuit, liquidas reuomens nec sorbuit undas. 
<coripp. ioh. 1.220> Lintea laxa cadunt, nulloque tumentia flatu 
<coripp. ioh. 1.221> Arboribus iunxere suis. tunc soluere funes 
<coripp. ioh. 1.222> Praecipiens sociis "portus intrate quietos" 
<coripp. ioh. 1.223> Ductor ait. iussi celeres super omnia nautae 
<coripp. ioh. 1.224> Armamenta uolant. currens hic uela resoluit, 
<coripp. ioh. 1.225> Colligit ille sinus, socios hortatur ouantes 
<coripp. ioh. 1.226> Dulcibus ille sonis et cantu mulcet acuto. 
<coripp. ioh. 1.227> Dant animos clamore uiri: uox ipsa labores 
<coripp. ioh. 1.228> Adiuuat et uires nautis et gaudia praestat. 
<coripp. ioh. 1.229> Caucana Sicanii iuxta iacet arua Pachyni 
<coripp. ioh. 1.230> Litora curua tenens, cuius tunc ancora portus 
<coripp. ioh. 1.231> Romanae classis morsu perstrinxit obunco. 
<coripp. ioh. 1.232> Et iam stelliferas maris asperat Hesperus undas 
<coripp. ioh. 1.233> Inducens terris taetram caligine noctem. 
<coripp. ioh. 1.234> Hic dux magnanimus securus puppe Iohannes 
<coripp. ioh. 1.235> Carpebat somnos, cautus cum forte magister 
<coripp. ioh. 1.236> Ipse ratis placidos persensit surgere uentos. 
<coripp. ioh. 1.237> Discurrit puppes pubes festina per omnes 
<coripp. ioh. 1.238> Armamenta parans, soluuntque a litore funes 
<coripp. ioh. 1.239> Non expectato iussu ducis. omnia nautae 
<coripp. ioh. 1.240> Vela leuant, totis pandentes lintea flabris. 
<coripp. ioh. 1.241> Iam medium pelagus uentis impulsa tenebat 
<coripp. ioh. 1.242> Classis et extremo surgebat roscida caelo 
<coripp. ioh. 1.243> Producens Aurora diem, cum tristis imago 
<coripp. ioh. 1.244> Ductoris stetit ante pedes: cognata tenebris 
<coripp. ioh. 1.245> Maura uidebatur facies nigroque colore 
<coripp. ioh. 1.246> Horrida et obductis contorquens lumina flammis. 
<coripp. ioh. 1.247> Tunc sic orsa loqui: quas classes tendis in oras? 
<coripp. ioh. 1.248> In Libyam transire putas?" cui uerba remittens 
<coripp. ioh. 1.249> Ductor ait: "cernis nostras transire carinas, 
<coripp. ioh. 1.250> Meque rogas?" uultu minitans tunc tristis imago, 
<coripp. ioh. 1.251> Horrida sulfureis contorquens lumina monstris, 
<coripp. ioh. 1.252>"Non transibis" ait. sensit quod mente malignus 
<coripp. ioh. 1.253> Angelus ille fuit celso deiectus Olympo. 
<coripp. ioh. 1.254> Nec timuit tamen ipse feras imitantia formas 
<coripp. ioh. 1.255> Ora uiri. sequitur fugientem et prendere certat. 
<coripp. ioh. 1.256> Ille manu densas aspergens ante tenebras 
<coripp. ioh. 1.257> Puluere commixto taetrae caliginis umbra 
<coripp. ioh. 1.258> Ductoris turbabat iter. sed rursus ab alto 
<coripp. ioh. 1.259> Aspectu placidus senior descendit Olympo, 
<coripp. ioh. 1.260> Candida sidereis gestans uelamina peplis 
<coripp. ioh. 1.261> Ac stetit ante oculos quaerentis tela Iohannis, 
<coripp. ioh. 1.262> Continuitque manum sanctoque <haec> addidit ore: 
<coripp. ioh. 1.263>"Non furor in tantas animos sic concitet iras. 
<coripp. ioh. 1.264> Sperne malum bonitate tua; fuge dira maligni 
<coripp. ioh. 1.265> Iurgia, ne timeas." cui dux "pater optime" dixit 
<coripp. ioh. 1.266>"Virque dei, cernis certantem aditusque uiarum 
<coripp. ioh. 1.267> Claudere nitentem." senior tunc mente benignus 
<coripp. ioh. 1.268> Haec ait: "o felix, uestigia nostra secutus 
<coripp. ioh. 1.269> Me duce carpe uiam." sic fatus lumine magno 
<coripp. ioh. 1.270> Erexit placidus fulgentes lampadis ignes. 
<coripp. ioh. 1.271> Tunc uero omnis iners dubia stat mente magister 
<coripp. ioh. 1.272> Et uentis dat terga fugax uictamque fatetur 
<coripp. ioh. 1.273> Artis opem nescitque miser quo flectere puppem. 
<coripp. ioh. 1.274> Nec breuiata sinu sustentant lintea flatus; 
<coripp. ioh. 1.275> Non opus est ullis: deponunt omnia nautae 
<coripp. ioh. 1.276> Vela, simul uentisque rates undisque relinquunt. 
<coripp. ioh. 1.277> Sparguntur uario diuersa per aequora cursu, 
<coripp. ioh. 1.278> Quo casus, quo uentus agens, nocturnus et error 
<coripp. ioh. 1.279> Forte trahit. saeuum miseris fortuna minatur 
<coripp. ioh. 1.280> Naufragium. nullam credunt superesse salutem 
<coripp. ioh. 1.281> Desperantque suam per aperta pericula uitam. 
<coripp. ioh. 1.282> Ingemuit ductor mentemque ad sidera tristis 
<coripp. ioh. 1.283> Erigit auxiliumque dei pietate magistra, 
<coripp. ioh. 1.284> Vt metus ipse dabat, lacrimis inquirit obortis, 
<coripp. ioh. 1.285> Pronus et exorans supplex his uocibus infit: 
<coripp. ioh. 1.286>"Omnipotens uerbi genitor rerumque creator, 
<coripp. ioh. 1.287> Principium sine fine, deus, te cuncta fatentur 
<coripp. ioh. 1.288> Auctorem et dominum, factorem elementa tremescunt, 
<coripp. ioh. 1.289> Te uenti nubesque pauent, tibi militat aer, 
<coripp. ioh. 1.290> Imperioque tuo nunc arduus intonat aether 
<coripp. ioh. 1.291> Magnaque concussi turbatur machina mundi. 
<coripp. ioh. 1.292> Tu scis, summe pater, tu praescius omnia nosti: 
<coripp. ioh. 1.293> Non auri cupidus, non ullo munere lucri 
<coripp. ioh. 1.294> In Libyam compulsus eo, sed scindere bellum 
<coripp. ioh. 1.295> Et miseras saluare animas. haec sola cupido, 
<coripp. ioh. 1.296> Hic animis amor omnis inest, huc iussio tantum 
<coripp. ioh. 1.297> Principis alma trahit. noster te principe princeps 
<coripp. ioh. 1.298> Imperat. ipse tibi meritum debere fatetur 
<coripp. ioh. 1.299> Ordine seruitium; tu illi nos subicis omnes 
<coripp. ioh. 1.300> Et seruire iubes; tua sum praecepta secutus. 
<coripp. ioh. 1.301> Aspice, sancte, fauens et nostros cerne labores 
<coripp. ioh. 1.302> Iam placidus tantaeque pius succurre ruinae. 
<coripp. ioh. 1.303> Sin sua peccantem damnant delicta Iohannem 
<coripp. ioh. 1.304> Iudice te, quocumque alio me comprime leto, 
<coripp. ioh. 1.305> Pro Petro nunc parce meo." quo nomine dicto 
<coripp. ioh. 1.306> Haesit in ore sonus, tremuerunt pectora patris, 
<coripp. ioh. 1.307> Frigidiora gelu ceciderunt crura manusque, 
<coripp. ioh. 1.308> Membraque cuncta labant. lacrimas tunc fluminis instar 
<coripp. ioh. 1.309> Fundit et ingentes gemitus ad sidera tollit. 
<coripp. ioh. 1.310> Talibus orantis fletus et uerba recepit 
<coripp. ioh. 1.311> Suscipiens dominus: ualidis mitescere uentis 
<coripp. ioh. 1.312> Imperat +et clauso monteque procella+
<coripp. ioh. 1.313> Effugiunt celeres tenuato uellere nubes. 
<coripp. ioh. 1.314> Sol redit et claro rutilanti lampade caelo 
<coripp. ioh. 1.315> Emicat alma dies. explanat marmoris undas 
<coripp. ioh. 1.316> Iussio certa dei: uenti uenere secundi. 
<coripp. ioh. 1.317> Consurgunt laeti turbantes omnia nautae 
<coripp. ioh. 1.318> Vocibus et placidis intendunt lintea uentis, 
<coripp. ioh. 1.319> Implenturque sinus. socias tunc undique naues 
<coripp. ioh. 1.320> Accipiunt, totoque refulgent carbasa ponto. 
<coripp. ioh. 1.321> Iam propius propiusque uolant, et prospera cursu 
<coripp. ioh. 1.322> Caerula sulcantes impellunt flamina puppes. 
<coripp. ioh. 1.323> Prospexit tandem succensae litora terrae 
<coripp. ioh. 1.324> Ductor et indomitas Martis cognouit habenas 
<coripp. ioh. 1.325> Nec dubium (nam uera ferunt incendia) monstrum: 
<coripp. ioh. 1.326> Voluebant uenti crispantes uertice flammas 
<coripp. ioh. 1.327> Et fumo commixta uolans super astra fauilla 
<coripp. ioh. 1.328> Scintillas tenues summam spargebat in aethram. 
<coripp. ioh. 1.329> Surgit et in medium feruet iam flamma profundum, 
<coripp. ioh. 1.330> Omnia conuoluens succensae robora terrae. 
<coripp. ioh. 1.331> Vritur alma seges cultos matura per agros, 
<coripp. ioh. 1.332> Omnis et augescit crescentem frondibus ignem 
<coripp. ioh. 1.333> Arbor et in cineres sese consumpta resoluit. 
<coripp. ioh. 1.334> Vertuntur miserae caesis cum ciuibus urbes 
<coripp. ioh. 1.335> Cunctaque direptis conflagrant moenia tectis. 
<coripp. ioh. 1.336> Haud aliter Phaethon cunctis e partibus orbis 
<coripp. ioh. 1.337> Non bene concesso succenderat omnia curru 
<coripp. ioh. 1.338> Flammiuomis raptatus equis, ni fulmine summo 
<coripp. ioh. 1.339> Omnipotens genitor terras miseratus anhelos 
<coripp. ioh. 1.340> Disiunxisset equos, restringens ignibus ignem. 
<coripp. ioh. 1.341> Exarsit ductor miserae succurrere terrae, 
<coripp. ioh. 1.342> Plus solita pietate fremens, largoque rigauit 
<coripp. ioh. 1.343> Imbre genas. uirtus solitis flagrauit in armis 
<coripp. ioh. 1.344> Iraque praecipites dictabat tendere gressus 
<coripp. ioh. 1.345> In medios fluctus. prohibet natura uolentem 
<coripp. ioh. 1.346> Et mixta uirtute modus, quo cuncta regendo, 
<coripp. ioh. 1.347> Inclita cum paruis pensans, commissa gubernat. 
<coripp. ioh. 1.348> Ocius adductas ad litora uertere proras 
<coripp. ioh. 1.349> Imperat et notae laetus successit harenae 
<coripp. ioh. 1.350> Litora Byzacii paribus non alluit undis 
<coripp. ioh. 1.351> Opposita tellure salum. pars lenior aestu 
<coripp. ioh. 1.352> Plana iacet: curuis statio est concessa carinis 
<coripp. ioh. 1.353> Efficiunt portus nimium uada salsa quietos. 
<coripp. ioh. 1.354> Hic uis nulla Noti placidos extollere fluctus 
<coripp. ioh. 1.355> Mota potest, uentus liquidum nec territat aequor. 
<coripp. ioh. 1.356> Pars pelagi quassatur aquis, ripaque relabens 
<coripp. ioh. 1.357> Confractum scopulis latrat mare. peruia saxis 
<coripp. ioh. 1.358> Vnda sonat nigramque super diffunditur algam. 
<coripp. ioh. 1.359> Illic et Boreas tumidus grauiorque procellis 
<coripp. ioh. 1.360> Eurus ab extremo conuoluunt aequora fundo. 
<coripp. ioh. 1.361> Tunc pereunt miserae dirupto fune carinae 
<coripp. ioh. 1.362> Vi pelagi: duros tabulae iacuere per agros 
<coripp. ioh. 1.363> Saepe ratis putresque simul per gramina prorae. 
<coripp. ioh. 1.364> Hinc est quod metuunt fugiuntque pericula nautae 
<coripp. ioh. 1.365> Dira loci partisque petunt uada tuta quietae. 
<coripp. ioh. 1.366> Illo Romanae steterant in litore classes 
<coripp. ioh. 1.367> Tempore quo Libycas tetigit Belisarius oras, 
<coripp. ioh. 1.368> Vandalicas capturus opes: quos nomine portus 
<coripp. ioh. 1.369> Alterna pro parte Caput dixere Vadorum 
<coripp. ioh. 1.370> Antiqui nautae. ueniens hic uela resoluit 
<coripp. ioh. 1.371> Dux quoque magnanimus simili uirtute Iohannes. 
<coripp. ioh. 1.372> Felix ille locus, statio quo tuta Latinis 
<coripp. ioh. 1.373> Classibus atque secunda fuit. tunc ancora morsu 
<coripp. ioh. 1.374> Fixa suo tenuit securas litore puppes. 
<coripp. ioh. 1.375> Agnouit portus ductor fortissimus illos 
<coripp. ioh. 1.376> Gauisusque locis digito monstrauit ab undis 
<coripp. ioh. 1.377> Et sociis sic laetus ait: "dum prima tenerent 
<coripp. ioh. 1.378> Vltrices haec arua rates, hoc litore primus 
<coripp. ioh. 1.379> Ipse solum tetigi fretus iuuenilibus armis: 
<coripp. ioh. 1.380> Ex ducibus namque unus eram. cum sceptra tyrannus 
<coripp. ioh. 1.381> Geilamir in Libycis tenuisset perfidus oris, 
<coripp. ioh. 1.382> Has Romana manus primo pede pressit harenas, 
<coripp. ioh. 1.383> Hic Libycas potauit aquas, hoc margine fossas 
<coripp. ioh. 1.384> Tunc posuit primis ueniens exercitus armis. 
<coripp. ioh. 1.385> Ille procul tumulus uicinis proximus undis 
<coripp. ioh. 1.386> Cernitis ut molli congestus crescat harena 
<coripp. ioh. 1.387> Mobilitate Noti? ductor Belisarius illic 
<coripp. ioh. 1.388> Altius imposuit cunctis tentoria signis, 
<coripp. ioh. 1.389> Quem circum posuere duces mixtique tribuni. 
<coripp. ioh. 1.390> Hoc ego, germano pariter comitante beato, 
<coripp. ioh. 1.391> Castra loco tenui. sors heu durissima fati, 
<coripp. ioh. 1.392> Humanis inimica bonis! o, gaudia fratrum 
<coripp. ioh. 1.393> Quanta rapit subito ueniens mors saeua piorum! 
<coripp. ioh. 1.394> Qua uirtute fremens germanus perculit hostes 
<coripp. ioh. 1.395> Ille meus, sociosque bonus qua mente regendo 
<coripp. ioh. 1.396> Continuit, quantumque uirum res publica fleuit! 
<coripp. ioh. 1.397> Non belli rapuit fratrem fortuna potentem, 
<coripp. ioh. 1.398> Cum totiens uictor saeuo remeasset ab hoste. 
<coripp. ioh. 1.399> Heu, superas mors dura pios! genitoris imago 
<coripp. ioh. 1.400> Pappus eras natique mihi. solacia tanti 
<coripp. ioh. 1.401> Digna mali, uictor Stygias quod despicis undas. 
<coripp. ioh. 1.402> Haec loca me fratris memorem fecere beati 
<coripp. ioh. 1.403> Et lacrimas mouere meas. quae bella peracta 
<coripp. ioh. 1.404> Prisca uiri! deus ipse mihi meliora secundet. 
<coripp. ioh. 1.405> Sit locus hic felix, illo felicior anno 
<coripp. ioh. 1.406> Prosperitate dei. tamen haec quo tempore castra 
<coripp. ioh. 1.407> Imperfecta manent tanto in discrimine belli, 
<coripp. ioh. 1.408> Quot populis subtracta salus! Victoria signis 
<coripp. ioh. 1.409> Si faueat per bella meis, ego coepta replebo 
<coripp. ioh. 1.410> Munimenta loci firmo solidata metallo." 
<coripp. ioh. 1.411> Sic fatus doluit desertas ciuibus urbes 
<coripp. ioh. 1.412> Et uacuas iacuisse domos, Libycasque ruinas 
<coripp. ioh. 1.413> Ingemuit miserans, soluique a litore funes 
<coripp. ioh. 1.414> Iussit et optatis concessit lintea uentis. 
<coripp. ioh. 1.415> Tertia lux Tyrios oculis post tempora muros 
<coripp. ioh. 1.416> Obtulit et fessae ductorem reddidit urbi. 
<coripp. ioh. 1.417> Litora uix primis figens uestigia plantis 
<coripp. ioh. 1.418> Contigerat: campis acies exire iubebat, 
<coripp. ioh. 1.419> Praecipit atque duces densas componere turmas 
<coripp. ioh. 1.420> Signaque ferre iubet. summus dolor incitat iram. 
<coripp. ioh. 1.421> Terrae quippe dolens quam uiderat ipse ruinam 
<coripp. ioh. 1.422> Castra mouet. iussis parens excita iuuentus 
<coripp. ioh. 1.423> Deposito torpore micat, omnisque resumptis 
<coripp. ioh. 1.424> Bella petit miles gladiis. tunc aere recuruo 
<coripp. ioh. 1.425> Aspera raucisoni succendunt proelia cantus. 
<coripp. ioh. 1.426> Iamque nouem latis erumpunt agmina portis 
<coripp. ioh. 1.427> Cunctaque ferratas effundunt moenia turmas. 
<coripp. ioh. 1.428> Hinc equites ueniunt, peditum pars lenta mouetur 
<coripp. ioh. 1.429> Mille uiis, cursuque pedum gemit arida tellus. 
<coripp. ioh. 1.430> Qualiter ille fauis pulchri regnator agelli 
<coripp. ioh. 1.431> Castra mouens apium densas exire cateruas 
<coripp. ioh. 1.432> Imperat et flauis agmen producere ceris, 
<coripp. ioh. 1.433> Siue parat pugnas aduersi concitus ira 
<coripp. ioh. 1.434> Forte ducis fucosue uolens arcere malignos 
<coripp. ioh. 1.435> Accelerat, iussisque fauens festina iuuentus 
<coripp. ioh. 1.436> Per cunctos aditus crebris aluearia(==ALVEA-RJA) linquunt 
<coripp. ioh. 1.437> Exitibus raucisque uocant stridoribus hostes: 
<coripp. ioh. 1.438> Haud secus in campos tota Karthagine miles 
<coripp. ioh. 1.439> Exit et erectis gaudet procedere signis. 
<coripp. ioh. 1.440> Hinc seges aeratis horrescit spissa maniplis: 
<coripp. ioh. 1.441> Hi pharetras arcusque ferunt, his lucida latis 
<coripp. ioh. 1.442> Arma sonant umeris. hastae clipeique refulgent 
<coripp. ioh. 1.443> Loricaeque graues et stantes uertice cristae. 
<coripp. ioh. 1.444> Voluitur inde nouus densa caligine puluis, 
<coripp. ioh. 1.445> Ventilat assiduas conculcans ungula terras, 
<coripp. ioh. 1.446> Aera sublatae conuoluit fumus harenae. 
<coripp. ioh. 1.447> Ipse inter primos exhortans agmina ductor 
<coripp. ioh. 1.448> Fertur equo solitisque duces succendit in armis, 
<coripp. ioh. 1.449> Dum ueteres memorat gestas in Perside pugnas. 
<coripp. ioh. 1.450> Non aliter posset sensus flammare uirorum, 
<coripp. ioh. 1.451> Ni Martis laudaret opus. sic Iuppiter ille, 
<coripp. ioh. 1.452> Vt ueteres aiunt gentili carmine uates, 
<coripp. ioh. 1.453> Saeua Giganteo dum staret Phlegra tumultu, 
<coripp. ioh. 1.454> Caelicolum turmas quid uellent fata monebat: 
<coripp. ioh. 1.455> Sternere terrigenas posset quo fulminis ictu, 
<coripp. ioh. 1.456> Cuspide qua Mauors transfixos funderet artus, 
<coripp. ioh. 1.457> Verteret in montes uisa quos Gorgone Pallas, 
<coripp. ioh. 1.458> Arcitenens crebris quis ferret fata sagittis, 
<coripp. ioh. 1.459> Quosque leuis torto fixisset Delia telo. 
<coripp. ioh. 1.460> Iamque per extensos properans exercitus agros 
<coripp. ioh. 1.461> Byzacii carpebat iter, qua Antonia castra 
<coripp. ioh. 1.462> Nomine dictus auis locus est. hic castra Iohannes 
<coripp. ioh. 1.463> Mox posuit, legati etiam uenere tyranni. 
<coripp. ioh. 1.464> Hos dux egregius iubet intra tecta uocari 
<coripp. ioh. 1.465> Atque referre uiros saeui mandata tyranni. 
<coripp. ioh. 1.466> Tunc, cui Romanae fuerat facundia linguae, 
<coripp. ioh. 1.467> Iussus Maccus ait: "Laguatan gentis acerbae 
<coripp. ioh. 1.468> Ductor magnanimus tibi nos Guenfeius heros 
<coripp. ioh. 1.469> Antalas haec ferre iubet. tu nempe, Iohannes, 
<coripp. ioh. 1.470> Quem nouit Massyla manus Solomonis iniqui 
<coripp. ioh. 1.471> Tempore, dux nostris fueras qui proximus oris 
<coripp. ioh. 1.472> Vicinaeque maris quondam seruator harenae, 
<coripp. ioh. 1.473> Non Solomoniacas audisti Marte cateruas 
<coripp. ioh. 1.474> Tot pariter cecidisse graui, qua flumina clade 
<coripp. ioh. 1.475> Implerit Romana manus, campisque perempti 
<coripp. ioh. 1.476> Quot uestri iacuere uiri, ductoris et ingens 
<coripp. ioh. 1.477> Exitium per bella tui? tu gentibus audes 
<coripp. ioh. 1.478> Inuictis inferre manum? non quantus Ilaguas 
<coripp. ioh. 1.479> Notus Marte tibi, quem tantum fama perennis 
<coripp. ioh. 1.480> Prisca canit? cuius iam Maximianus in armis 
<coripp. ioh. 1.481> Antiquos persensit auos, Romana per orbem 
<coripp. ioh. 1.482> Sceptra tenens Latii princeps. tu milite paruo, 
<coripp. ioh. 1.483> Iam periture, meas audes uel cernere turmas? 
<coripp. ioh. 1.484> Aut poteris sufferre manus faciemque uirorum 
<coripp. ioh. 1.485> Aspicies campis, ductor Romane, meorum? 
<coripp. ioh. 1.486> Quin potius conuerte pedem uel sumpta retrorsum 
<coripp. ioh. 1.487> Signa refer mortemque caue. sin proelia mecum 
<coripp. ioh. 1.488> Mittere posse putas, si te iuuat ire sub umbras 
<coripp. ioh. 1.489> Atque dies suprema uocat, cur signa fatigas? 
<coripp. ioh. 1.490> Verba remitte mihi, quae sit tua certa uoluntas, 
<coripp. ioh. 1.491> Et uenio quocumque uoles nec fata morabor. 
<coripp. ioh. 1.492> Haec mandata dedit ductor fortissimus ille. 
<coripp. ioh. 1.493> Tu quaecumque placent animo responsa remitte." 
<coripp. ioh. 1.494> Tunc placidus grauitate sua nec motus in hostes 
<coripp. ioh. 1.495> Ductor ait: "mihi nunc saeuo responsa referre 
<coripp. ioh. 1.496> Non opus est hosti. certis sunt ista diebus 
<coripp. ioh. 1.497> Maturanda mihi saeui mandata tyranni. 
<coripp. ioh. 1.498> Post uobis mandata dabo." sic ore locutus 
<coripp. ioh. 1.499> Ipsos priuato iussit custode teneri, 
<coripp. ioh. 1.500> Fortia facta parans. illis superesse salutem 
<coripp. ioh. 1.501> Quis potuit sperare uiris? patientia magni 
<coripp. ioh. 1.502> Quanta ducis, quanta est pietas uirtusque regendi! 
<coripp. ioh. 1.503> Barbara corda tument insano accensa furore: 
<coripp. ioh. 1.504> Hic clementer agit moderans grauitate Latina. 
<coripp. ioh. 1.505> Noluit ulcisci praesenti morte superbos 
<coripp. ioh. 1.506> Sed uoluit(==VOLUIT) saluare humiles fractosque leuare. 
<coripp. ioh. 1.507> Sic uirtus Romana manet semperque manebit: 
<coripp. ioh. 1.508> Corripit et saluat, ueniam promittit ab ira. 
<coripp. ioh. 1.509> Extulit ut radiis rutilantes Lucifer ignes 
<coripp. ioh. 1.510> Oceani prolatus aquis, tunc castra moueri 
<coripp. ioh. 1.511> Cuncta iubet ductor densasque exire phalangas. 
<coripp. ioh. 1.512> Signa canens gemit horrendos fera bucina cantus 
<coripp. ioh. 1.513> Aere cauo dulcesque expellit pectore somnos. 
<coripp. ioh. 1.514> Dant animos socii (clamor tentoria miscet) 
<coripp. ioh. 1.515> Hortanturque parem. famuli tunc fixa reuellunt 
<coripp. ioh. 1.516> Vela solo, alipedes ducunt praesepibus altis 
<coripp. ioh. 1.517> Ornatos phaleris, atque omnia tela resumunt. 
<coripp. ioh. 1.518> Ast ubi compositis coepit procedere turmis 
<coripp. ioh. 1.519> Victricesque aquilas acies ostendere campis, 
<coripp. ioh. 1.520> Sic bene sollicito dispensans pectore curas 
<coripp. ioh. 1.521> Admonet ipse duces, causas referensque docensque: 
<coripp. ioh. 1.522>"O Romana manus, spes o fidissima rerum, 
<coripp. ioh. 1.523> O uirtus orbisque decus summumque leuamen 
<coripp. ioh. 1.524> Imperiique fides et nostri palma laboris, 
<coripp. ioh. 1.525> Certa licet uobis quae sit fiducia genti est, 
<coripp. ioh. 1.526> Ipse tamen memorem insidias fraudesque dolosque, 
<coripp. ioh. 1.527> Et metuenda canens et quae peragenda resoluens. 
<coripp. ioh. 1.528> Proelia dura dolis numquam caruere malignis: 
<coripp. ioh. 1.529> Bella per insidias acies Maurusia gessit 
<coripp. ioh. 1.530> Semper et obscuris fidens subsedit in armis; 
<coripp. ioh. 1.531> Solaque Massylas seruat fallacia uires 
<coripp. ioh. 1.532> Et timidos bellare facit, dum saxa latebras 
<coripp. ioh. 1.533> Montibus in summis aut altis flumina ripis 
<coripp. ioh. 1.534> Praestant aut ubi glauca nemus distendit oliua, 
<coripp. ioh. 1.535> Arboris aut altae frondoso uertice robur 
<coripp. ioh. 1.536> Efficit occultis acies subsidere campis. 
<coripp. ioh. 1.537> Fraudibus his certat committere proelia Maurus, 
<coripp. ioh. 1.538> Vt celer incautum subitans exterreat hostem 
<coripp. ioh. 1.539> Ambiguumque premat fretus numeroque locoque 
<coripp. ioh. 1.540> Et domitis confisus equis. tunc belliger astu 
<coripp. ioh. 1.541> Mittitur in planos rarus qui proelia campos 
<coripp. ioh. 1.542> Prouocet et uisos fugiens exaggeret hostes. 
<coripp. ioh. 1.543> Ille leui cursu praefixo hastilia ferro 
<coripp. ioh. 1.544> Vibrat et incuruo nec cessat flectere gyro 
<coripp. ioh. 1.545> Cornipedem domitum. sed cum properauerit hostis 
<coripp. ioh. 1.546> Arte fugit, comptas ut spargat callidus alas, 
<coripp. ioh. 1.547> Dum sequitur numerosa manus uictrixque putatur 
<coripp. ioh. 1.548> Esse sibi et totos agmen diffundit in agros. 
<coripp. ioh. 1.549> His agit imbellis fingens certamina Mazax 
<coripp. ioh. 1.550> Insidiis, donec medios perducat in hostes 
<coripp. ioh. 1.551> Hostile obsessis conclausum uallibus agmen. 
<coripp. ioh. 1.552> Tunc dolus ille patens saeuas effundit habenas 
<coripp. ioh. 1.553> Absconsasque ciet tota de parte cateruas. 
<coripp. ioh. 1.554> Quem metus acer agit, primo fugit ille tumultu. 
<coripp. ioh. 1.555> Hunc premit elatus saeuo sub uulnere Maurus: 
<coripp. ioh. 1.556> Impauidum timor ipse facit. sin robore firmo 
<coripp. ioh. 1.557> Constiterint tunc forte uiri, non ulla sequetur 
<coripp. ioh. 1.558> Audentes pugnare manus, sed colla reflectunt 
<coripp. ioh. 1.559> Mollia quadrupedum uersi: sic bella relinquunt. 
<coripp. ioh. 1.560> Sic acies fugitiua cadit, sic firma resistet. 
<coripp. ioh. 1.561> Nam timidos fortuna premet cautosque iuuabit 
<coripp. ioh. 1.562> Audacesque simul: multos nam saepe reuisit, 
<coripp. ioh. 1.563> Et quanti ex ipsis palmam sumpsere periclis! 
<coripp. ioh. 1.564> Vt decet esse duces, cauti fortesque trucesque 
<coripp. ioh. 1.565> Pandite quisque suas belli in discrimine uires. 
<coripp. ioh. 1.566> Sit labor ille animis. acies componite turmis 
<coripp. ioh. 1.567> Cunctaque dispositis incedant signa maniplis. 
<coripp. ioh. 1.568> Haec sit praecipue summi cautela laboris, 
<coripp. ioh. 1.569> Has uigiles seruate uices: his uincitis hostes. 
<coripp. ioh. 1.570> Ordine quisque suo praecedant castra tribuni 
<coripp. ioh. 1.571> Interdumque duces suspectas quaerere ualles 
<coripp. ioh. 1.572> Et faciles praestare uias. exercitus omnis 
<coripp. ioh. 1.573> His securus erit: cautum nec praeuenit hostis 
<coripp. ioh. 1.574> Vallatumque suis. at si Maurusia bellum 
<coripp. ioh. 1.575> Fraudibus occultis acies assueta parabit, 
<coripp. ioh. 1.576> Nuntius ante leuis nostras deportet ad aures 
<coripp. ioh. 1.577> Vectus equo cautasque ciat properare cohortes. 
<coripp. ioh. 1.578> Hoc seruate, duces: ueram sperate salutem." 
<coripp. ioh. 1.579> Dixerat haec ductor, latum cum uocibus agmen 
<coripp. ioh. 1.580> Consequitur faustis: laudant plauduntque fauentque 
<coripp. ioh. 1.581> Exultantque animis et laeti iussa facessunt. 
<coripp. ioh. 2.1> Pellitur interea cunctis uastator ab oris
<coripp. ioh. 2.2> Maurus et aduerso trepidus calcatur ab hoste. 
<coripp. ioh. 2.3> Deserit obsessas fugiens conterritus urbes 
<coripp. ioh. 2.4> Turbatusque metu montes concurrit ad altos 
<coripp. ioh. 2.5> Diraque muniuit posuitque mapalia siluis. 
<coripp. ioh. 2.6> Implentur uallesque cauae collesque supini 
<coripp. ioh. 2.7> Gentibus innumeris camposque et flumina late 
<coripp. ioh. 2.8> Curua tegunt. latuit densis contermina tellus 
<coripp. ioh. 2.9> Agminibus montesque et celsis frondea siluis 
<coripp. ioh. 2.10> Tecta latent pendente casa. fugit inde ferarum 
<coripp. ioh. 2.11> Omne genus, saeui reuerens uenabula Mauri, 
<coripp. ioh. 2.12> Nec potuit miserum tantas euadere pestes, 
<coripp. ioh. 2.13> Sed iacet affixis resupino in pectore telis. 
<coripp. ioh. 2.14> Non mitis uolucer ramis permissus in altis 
<coripp. ioh. 2.15> Frondibus aut mediis dulces suspendere nidos. 
<coripp. ioh. 2.16> Arboribus religant congesto culmine cannas 
<coripp. ioh. 2.17> Omnibus, et nullo est uacuum iam in monte cacumen: 
<coripp. ioh. 2.18> Qualiter infusae tellus contecta pruinae 
<coripp. ioh. 2.19> Nube latet campique et montes arbor et omnis
<coripp. ioh. 2.20> Albet et ipse suis artatur motibus aer; 
<coripp. ioh. 2.21> Eripitur crebris facies certissima rerum 
<coripp. ioh. 2.22> Imbribus, et nullis noscuntur sidera signis. 
<coripp. ioh. 2.23> Quis mihi tot populos gentesque et proelia uates
<coripp. ioh. 2.24> Ordinet arte noua? tu, Iustiniane, fauendo
<coripp. ioh. 2.25> Cuncta doce: admisce blanda dulcedine Musam.
<coripp. ioh. 2.26> Temperet insuetis nutant quae carmina uerbis,
<coripp. ioh. 2.27> Tam fera barbaricae latrantia nomina linguae.
<coripp. ioh. 2.28> Primus init bellum, fraterna morte coactus,
<coripp. ioh. 2.29> Maurorum princeps, Romanis subditus olim
<coripp. ioh. 2.30> Principibus, gratus ducibus fidusque magistris,
<coripp. ioh. 2.31> Antalas: duramque mouens in proelia dextram
<coripp. ioh. 2.32> Erexit furiale fremens, qua turbidus omnes
<coripp. ioh. 2.33> Impulit aeratas bellorum ad praemia gentes.
<coripp. ioh. 2.34> Finibus in Libycis suscepta pace fidelis
<coripp. ioh. 2.35> Ille fuit plenosque decem perfecerat annos.
<coripp. ioh. 2.36> Heu, ducis ignari quale indiscretio bellum
<coripp. ioh. 2.37> Mouit et extinctas fecit recalescere flammas!
<coripp. ioh. 2.38> Tunc furor incerti posuit plantaria Martis:
<coripp. ioh. 2.39> Perfidiae crimen uel tantae semina +mortis
<coripp. ioh. 2.40> Ira dedit. gentes Libyae commouit amaras
<coripp. ioh. 2.41> Acrior et totum turbauit caedibus orbem.
<coripp. ioh. 2.42> Nunc consanguineis sequitur densissima turmis
<coripp. ioh. 2.43> Frexes et tumida laudat ceruice regentem,
<coripp. ioh. 2.44> Fortis gens et dura uiris bellique tumultu
<coripp. ioh. 2.45> Effera, seu pedes it campis praesumpta per hostes,
<coripp. ioh. 2.46> Siue frementis equi pulsat calcaribus armos.
<coripp. ioh. 2.47> Inde leues equitum turmae comitante Sidifan
<coripp. ioh. 2.48> Arma ferunt. saeuus medium uolat ille per agmen
<coripp. ioh. 2.49> Fisus equo, armatasque mouet pulsatque phalangas
<coripp. ioh. 2.50> Acer, et indomitus latos discurrit in agros.
<coripp. ioh. 2.51> Hinc Sinusdisae uolitant per bella cohortes,
<coripp. ioh. 2.52> Siluacaeque truces et saeuis Naffur in armis,
<coripp. ioh. 2.53> Silcadenitque ferus, celsis qui in deuia siluis
<coripp. ioh. 2.54> Bella dolis metuenda parat, conterritat hostes
<coripp. ioh. 2.55> Fraude loci caecisque furens praefertur in ausis.
<coripp. ioh. 2.56> Qui Gurubi montana colunt uallesque malignas,
<coripp. ioh. 2.57> Mercurios colles et densis Ifera siluis;
<coripp. ioh. 2.58> Quis grauis Autiliten, patris non mollior ausis,
<coripp. ioh. 2.59> Praefectus bellique comes nullique fidelis
<coripp. ioh. 2.60> Ibat et ingentes scelerum laxabat habenas,
<coripp. ioh. 2.61> Succendens praedansque ferox mactansque trahensque;
<coripp. ioh. 2.62> Siluaizan(==SILVA.IZAN) Macaresque uagi, qui montibus altis
<coripp. ioh. 2.63> Horrida praeruptis densisque mapalia siluis
<coripp. ioh. 2.64> Obiectae condunt securi rupis ad umbram;
<coripp. ioh. 2.65> Et quis flumineis fontes interserit undis,
<coripp. ioh. 2.66> Silzactae Caunesque leues, qua montis ab alto
<coripp. ioh. 2.67> Dirigit incuruis amnem per gramina ripis,
<coripp. ioh. 2.68> Vadara, quem planos currentem fundit in agros;
<coripp. ioh. 2.69> Quas Agalumnus alit, uenere ad proelia gentes,
<coripp. ioh. 2.70> Nubibus in mediis celsum qui ferre cacumen
<coripp. ioh. 2.71> Cernitur, et lati sustentans sidera caeli 
<coripp. ioh. 2.72> Macubius; grauidis quasque *** miserrima culmis
<coripp. ioh. 2.73> Dumosae nutrit perstringens hordea terrae; 
<coripp. ioh. 2.74> Sascar et accitus longis conuenit ab oris, 
<coripp. ioh. 2.75> Astrices +anacutasur celianus+ Imaclas.
<coripp. ioh. 2.76> Zersilis artatis aluit quos horrida campis 
<coripp. ioh. 2.77> Immittit, polluta uiros mox Gallica tristes; 
<coripp. ioh. 2.78> Nec cessant populos infausti mittere campi 
<coripp. ioh. 2.79> Quos Talanteis nutrix suscepit ab aruis 
<coripp. ioh. 2.80> Tillibaris iunctasque mari quis tendit harenas 
<coripp. ioh. 2.81> Marta mali genetrix. tristes quos cernere campos
<coripp. ioh. 2.82> Vitasset Romana manus, si fata dedissent,
<coripp. ioh. 2.83> Inuida saepe bonis, letalia rumpere fila:
<coripp. ioh. 2.84> Sic tibi, summe pater, placuit, sic iussa ferebant.
<coripp. ioh. 2.85> Nuntius extremas Libyae transuectus in oras
<coripp. ioh. 2.86> Conuocat indomitas externa ad proelia gentes.
<coripp. ioh. 2.87> Conuenit innumeris numquam superatus Ilaguas
<coripp. ioh. 2.88> Milibus et totum uolitans conterritat orbem. 
<coripp. ioh. 2.89> Cornipedum saeuus laxatis Austur habenis
<coripp. ioh. 2.90> Viribus hunc sequitur fidens, et fortis in armis 
<coripp. ioh. 2.91> Et numero superante modum. nam belliger Austur, 
<coripp. ioh. 2.92> Sollicitus dubias campis committere pugnas, 
<coripp. ioh. 2.93> Collocat astrictis muros fossasque camelis 
<coripp. ioh. 2.94> Atque pecus uarium densa uallante corona 
<coripp. ioh. 2.95> Ponit, ut obicibus pugnantes implicet hostes 
<coripp. ioh. 2.96> Ambiguosque premat. currens tunc saeuus Ilaguas 
<coripp. ioh. 2.97> Mactat in angustis prosternens agmina muris 
<coripp. ioh. 2.98> Et campos securus adit, sequiturque premitque 
<coripp. ioh. 2.99> Caede noua miserumque furit uastator in agmen. 
<coripp. ioh. 2.100> Est aries illis infandi machina belli, 
<coripp. ioh. 2.101> Comptaque dispositis ponunt tentoria signis, 
<coripp. ioh. 2.102> Horrida gens et dura uiris audaxque triumphis 
<coripp. ioh. 2.103> Innumeris, nullo bellis quae tempore cessat, 
<coripp. ioh. 2.104> Impia, crudelis: nullas timet ille ruinas, 
<coripp. ioh. 2.105> Sed licuit timuisse +tantum se iure litebit:
<coripp. ioh. 2.106> Paeniteat saeuisse diu. nam fortis Ilaguas 
<coripp. ioh. 2.107> Quondam per latos prostratus uulnere campos 
<coripp. ioh. 2.108>+iuncta seua dedit, praedis bellisque pepercit. 
<coripp. ioh. 2.109> Ierna ferox his ductor erat Gurzilque sacerdos. 
<coripp. ioh. 2.110> Huic referunt gentes pater est quod corniger Ammon, 
<coripp. ioh. 2.111> Bucula torua parens: tanta est insania caecis 
<coripp. ioh. 2.112> Mentibus! ah, miseras fallunt sic numina gentes!
<coripp. ioh. 2.113> Ifurac infestis uenit consultus in armis:
<coripp. ioh. 2.114> Hic pedes insignis clipeo telisque resultat
<coripp. ioh. 2.115> Et mucrone potens, saeuum dum tendit in hostem.
<coripp. ioh. 2.116> Muctuniana manus calidis descendit ab oris,
<coripp. ioh. 2.117> Quae Tripolis deserta colit; Gadabisque maligna
<coripp. ioh. 2.118> Mittit ab arce uiros, et saeuis moenibus horrens
<coripp. ioh. 2.119> Digdiga uicinis acies dedit improba ripis.
<coripp. ioh. 2.120> Tunc, Velanideis(==VE+LA+NI-DE-IS) uerrunt qui stagna phaselis,
<coripp. ioh. 2.121> Conueniunt populi, qui currunt arte per aequor,
<coripp. ioh. 2.122> Inflexos tremulis iactantes piscibus hamos.
<coripp. ioh. 2.123> Barcaei solito +curam+ saeuire furore 
<coripp. ioh. 2.124> Deseruere suas et nostras quaerere terras
<coripp. ioh. 2.125> Incipiunt. his arma furor bellumque ministrat
<coripp. ioh. 2.126> Et genus acre uiris, clipeos gladiosque minaces,
<coripp. ioh. 2.127> Non solito uinctos lateri, sed circulus ambit
<coripp. ioh. 2.128> Praestringens modico complexus bracchia gyro,
<coripp. ioh. 2.129> Vaginasque aptant nudis pendere lacertis.
<coripp. ioh. 2.130> Nec tunicae manicis ornant sua bracchia Mauri,
<coripp. ioh. 2.131> Insita non ullis stringuntur cingula bullis,
<coripp. ioh. 2.132> Discinctique feras agitant in proelia turmas,
<coripp. ioh. 2.133> Binaque praeualido portant hastilia ferro.
<coripp. ioh. 2.134> Horrida substrictis dependens stragula membris
<coripp. ioh. 2.135> Ex umeris demissa iacet; tunc lintea taetrum
<coripp. ioh. 2.136> Palla caput stringit, nodo suffulta tenaci,
<coripp. ioh. 2.137> Crudaque sub nigra calcatur Maurica planta.
<coripp. ioh. 2.138> Marmaridas gentes tot pertulit Africa bellis.
<coripp. ioh. 2.139> Quis miseram superesse putet? non sufficit istud,
<coripp. ioh. 2.140> O superi! iam audax alternis surgit ab oris
<coripp. ioh. 2.141> Aduersa de parte fremens dux ille ruinas,
<coripp. ioh. 2.142> Quas illi Romana manus per uulnera Martis
<coripp. ioh. 2.143> Ante dedit: tantam inde ferus nunc colligit iram.
<coripp. ioh. 2.144> Innumerae gentes illum comitantur euntem,
<coripp. ioh. 2.145> Quae Gemini Petram, quae Zerquilis horrida rura,
<coripp. ioh. 2.146> Quaeque nefanda colunt tristis montana Nauusi
<coripp. ioh. 2.147> Desertosque locos, nutrit quos horrida tellus
<coripp. ioh. 2.148> Arzugis infandae (ueteres sic nomine dicunt).
<coripp. ioh. 2.149> Aurasitana manus celsis descendit ab oris.
<coripp. ioh. 2.150> Non pedes illa potest acies in bella uenire,
<coripp. ioh. 2.151> Praeualide sed pugnat eques. tunc lancea duplex
<coripp. ioh. 2.152> Iuniperum ferro ualidam suffigit acuto,
<coripp. ioh. 2.153> Caetraque saepe leuis duro iacet horrida dorso
<coripp. ioh. 2.154> Aut lateri suspensa cadit, substrictus at ipse
<coripp. ioh. 2.155> Mucro fulmineus laeuo dependet ab armo.
<coripp. ioh. 2.156> Quique Vadis tepidae messes bis tondet in anno
<coripp. ioh. 2.157> Maurus arans, bino perstringit et hordea culmo,
<coripp. ioh. 2.158> Heu, furit in sicca Phoebi candentis harena.
<coripp. ioh. 2.159> Quantus amor praedae! toleratur feruidus ardor
<coripp. ioh. 2.160> Sufferturque fames terrarum aestusque sitisque
<coripp. ioh. 2.161> Martis amore feri turpisque cupidine lucri.
<coripp. ioh. 2.162> Iam fortis properans densos exercitus hostes
<coripp. ioh. 2.163> Montibus in summis et collibus esse uidebat,
<coripp. ioh. 2.164> Fumantesque locos flammis siluasque latentes
<coripp. ioh. 2.165> Agmine condenso nullum monstrare cacumen.
<coripp. ioh. 2.166> Omnia tecta latent. uox undique saeua per auras
<coripp. ioh. 2.167> Indiscreta sonat. lucos siluasque sonoras
<coripp. ioh. 2.168> Tempestate putes nimia ueniente moueri,
<coripp. ioh. 2.169> Litore collisas frangentes aequoris undas.
<coripp. ioh. 2.170> Hinc iuuenum clamor, fremitusque ardescit equorum
<coripp. ioh. 2.171> Inde furens. tremulis ululatibus aethera matres
<coripp. ioh. 2.172> Concutiunt. feruet trepido tunc terra tumultu.
<coripp. ioh. 2.173> Pastorum ecce uenit fugiens e uallibus agmen
<coripp. ioh. 2.174> Hostis ab aduentu. pecudum per prata balatus
<coripp. ioh. 2.175> Consonat et densa puluis succrescit harena.
<coripp. ioh. 2.176> Iam sonipes campis laxis currebat habenis,
<coripp. ioh. 2.177> Primus et armentis praedam rapiebat abactis.
<coripp. ioh. 2.178> Obuius ecce uenit saeuis de faucibus hostis
<coripp. ioh. 2.179> Rarus, et in nulla comptus procedere turma
<coripp. ioh. 2.180> Cernitur, aduersos nec poscere feruidus hostes,
<coripp. ioh. 2.181> Sed tantum clamore furit. tum stragula crebris
<coripp. ioh. 2.182> Motibus e siluis acies agitata requirit
<coripp. ioh. 2.183> Auxilioque uocat Maurorum more cateruas.
<coripp. ioh. 2.184> Conuolat ergo celer prima ad certamina Frexes
<coripp. ioh. 2.185> Marte leui, tantumque fugax armenta tuetur:
<coripp. ioh. 2.186> Constans nam nullis acies componitur armis.
<coripp. ioh. 2.187> Nunc tamen inceptum fuso est cum sanguine bellum.
<coripp. ioh. 2.188> Geisirith ille potens nam dux praecesserat agmen
<coripp. ioh. 2.189> Ductoris iussu, sapiens et Amantius una,
<coripp. ioh. 2.190> Hostiles temptare locos, perquirere ualles
<coripp. ioh. 2.191> Et solito planare uias. nunc aggere celso
<coripp. ioh. 2.192> Romanae sistunt acies, gentesque nefandas
<coripp. ioh. 2.193> Expectant oculis; magno quae ferre magistro
<coripp. ioh. 2.194> Mente +gerunt+ dubia. nequeunt tolerare tumultus
<coripp. ioh. 2.195> Nec densos lustrare locos. quis cernere posset
<coripp. ioh. 2.196> Milia tanta uirum? sic si lucusta sub astris
<coripp. ioh. 2.197> Austro flante cadit Libycos diffusa per agros
<coripp. ioh. 2.198> Vere sub extremo, uel cum Notus aethere ab alto
<coripp. ioh. 2.199> In mare praecipitem magnoque a turbine raptam
<coripp. ioh. 2.200> Ire iubet: dubiis horrescunt corda pauore
<coripp. ioh. 2.201> Agricolis, segetes ne conterat horrida pestis,
<coripp. ioh. 2.202> Neu uastet fructus teneros hortosque uirentes,
<coripp. ioh. 2.203> Mollibus aut ramis florentem laedat oliuam.
<coripp. ioh. 2.204> Iamque pedem retrahens ibat Romana iuuentus,
<coripp. ioh. 2.205> Ductori responsa ferens. hanc proximus hostis
<coripp. ioh. 2.206> Circumdat leuitate sua. iam dura subibant
<coripp. ioh. 2.207> Agmina. conueniunt densi de montibus hostes,
<coripp. ioh. 2.208> Faucibus e cunctis campos funduntur in omnes
<coripp. ioh. 2.209> Austur et, indomitis ardens quae fertur in annis,
<coripp. ioh. 2.210> Mutuniana manus. succedit fortis Ilaguas.
<coripp. ioh. 2.211> Iamque sub hostiles acies transmissa cateruas
<coripp. ioh. 2.212> Innumero currebat equo, turbatque premitque,
<coripp. ioh. 2.213> Et magis atque magis densum stipatur in agmen
<coripp. ioh. 2.214> Exsuperatque uiros. ipsis artatur ab hastis
<coripp. ioh. 2.215> Campus et ingenti quassatur terra tumultu.
<coripp. ioh. 2.216> Sic, ubi compellunt currentia nubila uenti
<coripp. ioh. 2.217> Murmure cum ualido, tum crebris ignibus ardet
<coripp. ioh. 2.218> Nimbus et aduersa ueniens in fronte procella
<coripp. ioh. 2.219> Influit exactis uasto cum pondere guttis
<coripp. ioh. 2.220> Grandinis infandae: pluuiis uentisque subactus,
<coripp. ioh. 2.221> Tristia summittens iam frigidus ora uiator
<coripp. ioh. 2.222> Dentibus infremuit, uictus sic terga reflexit
<coripp. ioh. 2.223> Et loca tuta petens siluis tectisque cucurrit.
<coripp. ioh. 2.224> Non aliter Romanus eques iam uictus abibat
<coripp. ioh. 2.225> Hoste premente graui. surgens licet inclita uirtus
<coripp. ioh. 2.226> Fortia facta petat, nimius tamen imprimit hostis
<coripp. ioh. 2.227> Conueniens. nec tela uiri nec spicula possunt
<coripp. ioh. 2.228> Spargere lenta manu. solus uix sufficit ensis
<coripp. ioh. 2.229> Pellere Marte uiros, clipeis uix sistere contra
<coripp. ioh. 2.230> Vulnera sufficiunt. tristis tunc aethera clamor
<coripp. ioh. 2.231> Pulsat; susceptis regemunt obstantia telis
<coripp. ioh. 2.232> Scuta uirum. infandis agitatur uita periclis.
<coripp. ioh. 2.233> Tunc Romana acies paulatim excedere pugna
<coripp. ioh. 2.234> Nititur aduersosque reluctat prendere colles.
<coripp. ioh. 2.235> Interea uelox placidas concusserat aures
<coripp. ioh. 2.236> Nuntius, ingenti conturbans castra tumultu,
<coripp. ioh. 2.237> Descendisse feros siluis et montibus hostes
<coripp. ioh. 2.238> Innumeros, campos acies implesse nefandas,
<coripp. ioh. 2.239> Obsessosque locos populis armisque coruscis,
<coripp. ioh. 2.240> Iam potuisse duces tantae succumbere pugnae.
<coripp. ioh. 2.241> Ilicet omnis eques campo decurrit aperto:
<coripp. ioh. 2.242> Nam cunctos ciuilis amor pulsabat et ardor
<coripp. ioh. 2.243> Ductorisque metus. compellit terga suorum
<coripp. ioh. 2.244> Voce uerendus agens: interdum pulsat et hasta
<coripp. ioh. 2.245> Quos cessare uidet. populos excedere castris
<coripp. ioh. 2.246> Imperat auxilioque suis succurrere dictat.
<coripp. ioh. 2.247> Vtque leues alas campis produxit apertis
<coripp. ioh. 2.248> Praecessitque duces, illos per castra morantes
<coripp. ioh. 2.249> Increpat et rauci sonitu conterritat aeris.
<coripp. ioh. 2.250> Bucina saepe ciens tremulo gemit horrida cantu.
<coripp. ioh. 2.251> Subsequitur crebris acies collecta maniplis.
<coripp. ioh. 2.252> Vngula sidereos contristat puluere campos,
<coripp. ioh. 2.253> Et solis pallescit honor radiosque micantes
<coripp. ioh. 2.254> Colligit, oppositaque polus turbatur harena.
<coripp. ioh. 2.255> Praecipites ueluti surgunt de montibus Euri
<coripp. ioh. 2.256> Aeoliis feruentque graues, uerruntque procellae
<coripp. ioh. 2.257> Litus harenosum, tunc tristibus aera turbant
<coripp. ioh. 2.258> Flatibus, aduersis scindentes nubila flabris:
<coripp. ioh. 2.259> Sic campos acies densis Romana cateruis
<coripp. ioh. 2.260> Turbat, et absentes puluis iam comprimit hostes.
<coripp. ioh. 2.261> Cautus ab aduersa uenientes rupe Melangus
<coripp. ioh. 2.262> Vidit, et ingenti turbans clamore cohortes
<coripp. ioh. 2.263> Barbara signa dedit. paulatim linquere campos
<coripp. ioh. 2.264> Incipiunt et tuta acies per castra recondunt.
<coripp. ioh. 2.265> At ueniens fortis, uallatus et agmine, ductor
<coripp. ioh. 2.266> Montibus in summis astantes conspicit hostes,
<coripp. ioh. 2.267> Incolumesque suos gaudens suscepit ouantes.
<coripp. ioh. 2.268> Hinc, fera quae saeuis et tristia bella periclis
<coripp. ioh. 2.269> Gesserat illa manus, referunt faucesque malignas.
<coripp. ioh. 2.270> Praecipit ipse uiris fossas et castra locare
<coripp. ioh. 2.271> Haud procul aduerso, nimium sed proximus, hoste.
<coripp. ioh. 2.272> Perficiunt praecepta citi planumque per aequor
<coripp. ioh. 2.273> Candida mox niueis figunt tentoria uelis.
<coripp. ioh. 2.274> Hic Romana manus positis fortissima castris
<coripp. ioh. 2.275> Per uarium discurrit opus. pars arma reponit
<coripp. ioh. 2.276> Alta locis, pensat pharetras arcusque retendit,
<coripp. ioh. 2.277> Arduaque excelsis sustentant uela columnis.
<coripp. ioh. 2.278> Ordine configunt pratis in mollibus hastas
<coripp. ioh. 2.279> Atque hastis solite per campos scuta reclinant,
<coripp. ioh. 2.280> Loricasque graues et conos pellibus aptant
<coripp. ioh. 2.281> Suppositis, glandes et cetera tela reponunt.
<coripp. ioh. 2.282> Alipedes meritos pars altera colligit ardens,
<coripp. ioh. 2.283> Pabula certa ferens. epulis uolat ille parandis
<coripp. ioh. 2.284> Doctus, aena locans flammis alimenta ministrat.
<coripp. ioh. 2.285> Hic gelidos fontes puteo rapit, atque per herbas
<coripp. ioh. 2.286> Incuruos parat ille toros, et fercula ponit
<coripp. ioh. 2.287> Cuncta locis aptans dapibus mundansque fluentis.
<coripp. ioh. 2.288> Maximus interea curas sub pectore ductor 
<coripp. ioh. 2.289> Voluebat diuersa mouens, gentesque locosque 
<coripp. ioh. 2.290> Captiuosque simul bellum quos gentibus Afros 
<coripp. ioh. 2.291> Miscuit et miseros praeda raptante subegit. 
<coripp. ioh. 2.292> Aestuat et curis iterumque iterumque uolutat, 
<coripp. ioh. 2.293> Quid faciat dubius. iam nunc committere pugnas 
<coripp. ioh. 2.294> Virtus summa parat. pietas modo parcere dictat, 
<coripp. ioh. 2.295>+ quippe ne(==NE-) captiuos ullo discrimine quasset, 
<coripp. ioh. 2.296> Pro quibus arma mouet. sensus uigilanter oberrat 
<coripp. ioh. 2.297> Inter utrumque uolans: animus decernit et obstat. 
<coripp. ioh. 2.298> Pectore pugna furit: pietas occurrit et ira. 
<coripp. ioh. 2.299> Ac uelut agricola immixtis cum sentibus arua 
<coripp. ioh. 2.300> Ferre uidens fruges, maerenti pectore curat 
<coripp. ioh. 2.301> Impiger infaustos agris conuellere sentes, 
<coripp. ioh. 2.302> Sed (mouet ipsa Ceres) pauitat damnumque repensat, 
<coripp. ioh. 2.303> Ne male dimissi perdant aut hordea uepres, 
<coripp. ioh. 2.304> Aut bene non pereant tristes cum frugibus herbae: 
<coripp. ioh. 2.305> Sic pater alternas pensabat pectore curas 
<coripp. ioh. 2.306> Omnia lance probans, animus quo pondere uergat 
<coripp. ioh. 2.307> Quidue gerat. nec stare libet nec dulce sedenti 
<coripp. ioh. 2.308> Colloquium: tacita geminat suspiria lingua. 
<coripp. ioh. 2.309> Dum curis agitur, pendens dum pectus anhelat, 
<coripp. ioh. 2.310> Surgit et in mediis mauult confligere castris,
<coripp. ioh. 2.311> Itque reditque uias, animum corpusque fatigans.
<coripp. ioh. 2.312> Hunc paribus curis flagrans comitatur euntem,
<coripp. ioh. 2.313> Magnanimus ductoris honor nimiumque benignus
<coripp. ioh. 2.314> Consiliique decus, lateri Ricinarius haerens.
<coripp. ioh. 2.315> Hunc habet in saeuis fidum sociumque periclis,
<coripp. ioh. 2.316> Et uirtute uirum et discreta mente leuamen.
<coripp. ioh. 2.317> Illum etiam summis uicto Mauorte triumphis
<coripp. ioh. 2.318> Tot nimios gaudet secum tolerasse labores
<coripp. ioh. 2.319> Martis et ad summam pariter uenisse coronam.
<coripp. ioh. 2.320> Et tunc ergo comes curis non impar anhelis
<coripp. ioh. 2.321> Ibat et alterno placidus sermone leuabat.
<coripp. ioh. 2.322>"Nutat in angustis omni de parte periclis
<coripp. ioh. 2.323> Sensus", ductor ait, "curis et pectus anhelat,
<coripp. ioh. 2.324> Dum mouet, in dubiis quae sit fortuna salutis.
<coripp. ioh. 2.325> Maxima damna ferens rerum uictoria non est:
<coripp. ioh. 2.326> Aut ea si pereant, pro quis ad proelia ueni,
<coripp. ioh. 2.327> Quid lucrum uictoris erit? me namque fatigant
<coripp. ioh. 2.328> Omnia mixta malis. hinc damnum triste minantur,
<coripp. ioh. 2.329> Hinc laudem differre uolunt, partosque triumphos
<coripp. ioh. 2.330> De nostris manibus iussa pietate retollunt.
<coripp. ioh. 2.331> Captiui pereunt mixti cum gentibus Afri,
<coripp. ioh. 2.332> Si pugnare placet. quae nostri gloria facti,
<coripp. ioh. 2.333> Si miseros +damus+? nullus iam uincitur hostis.
<coripp. ioh. 2.334> Consule, quid moueam duri in discrimine belli, 
<coripp. ioh. 2.335> Atque gerenda refer." placide haec Ricinarius heros
<coripp. ioh. 2.336> Edidit et modice plana cum uoce locutus:
<coripp. ioh. 2.337>"Omnia dispensans iusto moderamine uirtus
<coripp. ioh. 2.338> Haec summa est, haec sola placet, haec uincere gentes
<coripp. ioh. 2.339> Ac pacare potest. praestat quod, maxime ductor,
<coripp. ioh. 2.340> Virtutem indomitam sancta pietate reuincis.
<coripp. ioh. 2.341> Quidquid deinde geras, nostrae est uictoria partis:
<coripp. ioh. 2.342> Sic ordo, sic cuncta docent. modo mittere duro
<coripp. ioh. 2.343> Legatos opus est promissa pace tyranno.
<coripp. ioh. 2.344> Captiuos reuocent. nostris discedat ab oris
<coripp. ioh. 2.345> Ille furens Austur saeuae seu gentis Ilaguas.
<coripp. ioh. 2.346> Principis ipse iugum solite sufferre coactus
<coripp. ioh. 2.347> Subiecta ceruice uehat. si cesserit ille,
<coripp. ioh. 2.348> Omnia salua fient(==FI-ENT). ignosces gentibus insons,
<coripp. ioh. 2.349> Et placide dabitur nostris uictoria rebus.
<coripp. ioh. 2.350> At si fors tumidus steterit ceruice rebellis,
<coripp. ioh. 2.351> Tunc armis superandus erit. nec paenitet umquam
<coripp. ioh. 2.352> Pro miseris: si Marte cadant, peccata Iohannes
<coripp. ioh. 2.353> Nulla feret. pietas animis illaesa manebit
<coripp. ioh. 2.354> Certa tuis." placuere duci consulta fidelis
<coripp. ioh. 2.355> Iusta uiri, curisque pater resolutus ab illis
<coripp. ioh. 2.356> Nunc uacat: alterna franguntur pectora cura.
<coripp. ioh. 2.357> Consilium maturus agit, mandata superbo
<coripp. ioh. 2.358> Tunc iubet armigerum celerem perferre tyranno, 
<coripp. ioh. 2.359> Talibus atque docet: "perfer mea dicta rebelli. 
<coripp. ioh. 2.360> His monitis nostris aures contunde superbas. 
<coripp. ioh. 2.361> Dum gentes peccant, pictas Romana remittit, 
<coripp. ioh. 2.362> Cunctaque deletis donat delicta libellis. 
<coripp. ioh. 2.363> Perdere non properat quamcumque in proelia gentem, 
<coripp. ioh. 2.364> Paeniteant si bella tamen, si foedera rerum 
<coripp. ioh. 2.365> Subiecti ueniamque sibi pacemque requirant. 
<coripp. ioh. 2.366> Sed princeps clementer agens sic omnia mauult 
<coripp. ioh. 2.367> Esse sua, ut cunctos saluetque habeatque regatque, 
<coripp. ioh. 2.368> Subiectos releuans, frangens uirtute superbos. 
<coripp. ioh. 2.369> Non tua sollicitus teneat modo pectora terror 
<coripp. ioh. 2.370> Peccatis obstricta tuis. namque omnia prosunt, 
<coripp. ioh. 2.371> Si redeas, ueniamque tibi pacemque uolentes 
<coripp. ioh. 2.372> Vltro damus. discent quae sit Romana potestas 
<coripp. ioh. 2.373> Tot populi et quae sit pietas uirtusque regendi. 
<coripp. ioh. 2.374> Quae miserum fortuna tenet? nosterne fidelis 
<coripp. ioh. 2.375> Semper eras, nostris solitus gaudere triumphis, 
<coripp. ioh. 2.376> Tunc bene subiectus? quae te mala fata superbum 
<coripp. ioh. 2.377> Ad fera bella trahunt? tandem iam desere facta 
<coripp. ioh. 2.378> Turbidus in miseris quae exerces tristia terris. 
<coripp. ioh. 2.379> Quid iuuat, infelix, Romana lacessere signa? 
<coripp. ioh. 2.380> Quidue paras miseros tanta iactare ruina? 
<coripp. ioh. 2.381> Vincere nempe putas quascumque in saecula gentes 
<coripp. ioh. 2.382> Romanas potuisse manus. nos Parthica regna,
<coripp. ioh. 2.383> Nos Lazos, Vlmos, Francosque Getasque domamus; 
<coripp. ioh. 2.384> Quaeque sub aethereo latum sparguntur in orbem 
<coripp. ioh. 2.385> Axe ferae gentes, nostris famulantur in aulis, 
<coripp. ioh. 2.386> Principe subque pio laeti iam Marte relicto 
<coripp. ioh. 2.387> Iussa ferunt suauique iugo sua colla reflectunt. 
<coripp. ioh. 2.388> Suscipe dicta citus, saluans gentesque tuosque. 
<coripp. ioh. 2.389> Non uelut imbelles nostrae mandata salutis 
<coripp. ioh. 2.390> Mittimus, aut fugimus pugnas pacemque rogamus. 
<coripp. ioh. 2.391> Captiuis uobisque timet uestraeque saluti 
<coripp. ioh. 2.392> Prospiciens miseris pietas, quae continet orbem. 
<coripp. ioh. 2.393> Haec, mihi magna, iubet perituris parcere castris: 
<coripp. ioh. 2.394> Propter captiuos ueniam donare licebit. 
<coripp. ioh. 2.395> Quodsi, dure, meis audes contraria dictis, 
<coripp. ioh. 2.396> Crastina bella para: cingens munimine fossas 
<coripp. ioh. 2.397> Funde pecus solitum, rapiendos construe muros, 
<coripp. ioh. 2.398> Balantum compone greges fetasque capellas 
<coripp. ioh. 2.399> Et toruis medios clamantes uultibus hircos. 
<coripp. ioh. 2.400> Non ariete cauas adducto spargere turres 
<coripp. ioh. 2.401> Est opus. abducto potius nudabimus hostes, 
<coripp. ioh. 2.402> Inter ouesque tuas aries praedabitur omnis, 
<coripp. ioh. 2.403> Et bene direptos ponemus prandia muros. 
<coripp. ioh. 2.404> Sculptilis ille, tuis cuius munimine castris 
<coripp. ioh. 2.405> Prospera danda canunt, disperso robore Gurzil 
<coripp. ioh. 2.406> Scinditur ardentesque palam mittetur ad ignes. 
<coripp. ioh. 2.407> Gentibus effusis campo quaeretur in illo 
<coripp. ioh. 2.408> Montibus et cunctis. quodquod Maurusia gessit
<coripp. ioh. 2.409> Impietas scelus, hoc tum iusto Marte piabit 
<coripp. ioh. 2.410> Nostra manus, calidos prosternens aequore truncos
<coripp. ioh. 2.411> Verticibus raptis. disces quod proelia possunt 
<coripp. ioh. 2.412> Nostra magis, miseros ensis dum uindicat Afros 
<coripp. ioh. 2.413> Et peritura cadunt dispersis agmina fossis." 
<coripp. ioh. 2.414> Vix ea fatus erat: missus montana terebat. 
<coripp. ioh. 2.415> Castra aduersa tenens media in tentoria transit 
<coripp. ioh. 2.416> Indubius sedemque feri petit inde tyranni. 
<coripp. ioh. 2.417> Vmida nox caelo fulgentia sidera reddit 
<coripp. ioh. 2.418> Palantesque polo stellas. nam Cynthia cornu 
<coripp. ioh. 2.419> Iam uacuo, obscurae nec praebens lumina terrae 
<coripp. ioh. 2.420> Aequore mersa fuit: mensis tenuauerat ignes. 
<coripp. ioh. 2.421> Sed non castra ducum noctis sensere tenebras: 
<coripp. ioh. 2.422> Lumina densa focis per campos clara relucent, 
<coripp. ioh. 2.423> Perque altos montes splendet contermina tellus 
<coripp. ioh. 2.424> Ignibus et densae radiant in nubila siluae. 
<coripp. ioh. 2.425> Quis caelum a terris illa discernere posset 
<coripp. ioh. 2.426> Nocte, ferens quae stella nitens, quae flamma fuisset? 
<coripp. ioh. 2.427> Omnia lumen erat. flammis hinc terra coruscat, 
<coripp. ioh. 2.428> Inde polus stellis. quotiens scintilla cucurrit 
<coripp. ioh. 2.429> Igne uolans, sidus labens in nocte putatast. 
<coripp. ioh. 2.430> Quisquis ab aduersis uidit tentoria campis 
<coripp. ioh. 2.431> Inscius, intremuit crescentia sidera credens 
<coripp. ioh. 2.432> Insolite esse polis. errauit nauita campis 
<coripp. ioh. 2.433> Aequoreis nullisque modis cognoscere signa
<coripp. ioh. 2.434> Tunc ualuit cursusque reflexa puppe negauit. 
<coripp. ioh. 2.435> Peruigil insomnem miles Maurusque trahebat 
<coripp. ioh. 2.436> Armatus noctem. discurrens undique fossas 
<coripp. ioh. 2.437> Circuit, attonita sonitus explorat et aure 
<coripp. ioh. 2.438> Cuncta cauens, ne quis fraudes temptaret in usu. 
<coripp. ioh. 2.439> Noctis et in dubiis inferret proelia castris. 
<coripp. ioh. 2.440> Discurrunt uicibusque suis tentoria seruant 
<coripp. ioh. 2.441> Et uicibus placidum ferrati pectore somnum 
<coripp. ioh. 2.442> Carpunt inque sinus flectentes colla reponunt. 
<coripp. ioh. 2.443> Hi clipeos, pharetras alii ceruicibus aptant 
<coripp. ioh. 2.444> Suppositas, hastasque tenent arcusque. sedentes 
<coripp. ioh. 2.445> Ensibus innixi uultus in pectore curuant. 
<coripp. ioh. 2.446> Somnus et auerso uix tangit lumina cornu 
<coripp. ioh. 2.447> Effugiens: iterumque caput iam iamque remittunt 
<coripp. ioh. 2.448> Nec releuare ualent, oculos clauduntque mouentque, 
<coripp. ioh. 2.449> Sollicitoque cadens quassatur pectore uertex. 
<coripp. ioh. 2.450> Dum uigilant uariantque uices cursuque laborant, 
<coripp. ioh. 2.451> Cetera iam somnos castris secura iuuentus 
<coripp. ioh. 2.452> Pectore carpebat placido. tantum improba Martis 
<coripp. ioh. 2.453> Facta urgent mentes: animos insomnia turbant 
<coripp. ioh. 2.454> Sollicitos uariasque ostendunt nocte figuras.
<coripp. ioh. 2.455> Miles ut in tenero laxauit membra sopore, 
<coripp. ioh. 2.456> Rore nouo primus madidis mox irruit alis 
<coripp. ioh. 2.457> Somnus et effuso flauerunt pectora cornu, 
<coripp. ioh. 2.458> Castra aliena rapit celsis de montibus absens.
<coripp. ioh. 2.459> Corpore dormit iners, animo tamen ille laborat 
<coripp. ioh. 2.460> Bella gerens, uincitque trahens aut uulnerat hostem,
<coripp. ioh. 2.461> Aut uitat clipeo uenientia uulnera cautus
<coripp. ioh. 2.462> Opposito. nunc diuiditur sensuque manuque,
<coripp. ioh. 2.463> Nunc utrumque mouet. siluis bellare uidetur
<coripp. ioh. 2.464> Ipse sibi, nam membra uacant languentia somno.
<coripp. ioh. 2.465> Lumina saepe uident saeuum concurrere Martem,
<coripp. ioh. 2.466> Lumina clausa uident certamen. it horridus ira,
<coripp. ioh. 2.467> Vultque mouere manus: languescunt fessa sopore
<coripp. ioh. 2.468> Membra uiri. quotiens excusso dextera ferro,
<coripp. ioh. 2.469> Dum putat aduersum, socium ferit improba pectus!
<coripp. ioh. 2.470> Et risere uiri, referentes proelia, somnum. 
<coripp. ioh. 2.471> Nec non in mediis acies Maurusia siluis
<coripp. ioh. 2.472> Praescia iam saeuis agitatur in inuia fatis.
<coripp. ioh. 2.473> Castra rapi uidet et somnos iam proflat amaros:
<coripp. ioh. 2.474> Languet direptosque potest nec flere camelos
<coripp. ioh. 2.475> Nec uindex surgit, totis sed currere campis
<coripp. ioh. 2.476> Agmina fusa uidet frustraque attollere dextram,
<coripp. ioh. 2.477> Ast alios sterni uariis per deuia fatis.
<coripp. ioh. 2.478> Currere quisque uolet, languescunt membra timore
<coripp. ioh. 2.479> Et somni grauitate ruunt. perterritat hostis
<coripp. ioh. 2.480> Cuncta ferus, saeuum geminans in uiscera ferrum.
<coripp. ioh. 2.481> Dum uitare parat uiolenti uulneris ictus,
<coripp. ioh. 2.482> Coniugis excusso concussit uertice pectus.
<coripp. ioh. 2.483> Eripitur tunc illa magis. nam praedo superbus
<coripp. ioh. 2.484> Crinibus abstractam siluis rapiebat ab ipsis.
<coripp. ioh. 2.485> Sic sibi quisque uidens quassantes pectora somnos
<coripp. ioh. 2.486> Horrebant. diram referentes nocte quietem
<coripp. ioh. 2.487> Terrentur uisis, gaudent sed falsa fuisse, 
<coripp. ioh. 2.488> Donauit miseris modicum sua gaudia tempus.
<coripp. ioh. 3.1> At ducis inuicti iactabant pectora curae,
<coripp. ioh. 3.2> Sollicitusque suis nullum per membra soporem 
<coripp. ioh. 3.3> Accipit, et dulci non claudens lumina somno 
<coripp. ioh. 3.4> Peruigil in mediis disponit munia castris. 
<coripp. ioh. 3.5> Circumquaque duces uallantes agmine denso 
<coripp. ioh. 3.6> Consilium pariter summis de rebus habebant, 
<coripp. ioh. 3.7> Tractatu uario noctem sermone trahentes. 
<coripp. ioh. 3.8> Gaudia militiae referunt tristesque labores 
<coripp. ioh. 3.9> Quaeque Latinus agit uincens exercitus orbem, 
<coripp. ioh. 3.10> Nunc bene commissas referentes ordine pugnas, 
<coripp. ioh. 3.11> Nunc male gesta nouo memorantes bella dolore. 
<coripp. ioh. 3.12> Dum diuersa canunt ductor sic forte locutus: 
<coripp. ioh. 3.13>"Qualis in aduentu fuerat tunc Africa nostro, 
<coripp. ioh. 3.14> O socii, saeuis esset dum maxima regnis 
<coripp. ioh. 3.15> Vltio missa dei, tristem quae rite tyrannum 
<coripp. ioh. 3.16> Vandalicumque genus centeno perderet anno! 
<coripp. ioh. 3.17> Geilamir infandus qua ui uexauerat Afros 
<coripp. ioh. 3.18> Perdideratque nocens, magnus quo tempore ductor 
<coripp. ioh. 3.19> Sub iuga Sidonias misit Belisarius arces, 
<coripp. ioh. 3.20> Principibus captum praesentans urbe tyrannum! 
<coripp. ioh. 3.21> Quam celeri cursu summis tot bella peracta 
<coripp. ioh. 3.22> Viribus, aut quae digna uirum fortuna secuta est! 
<coripp. ioh. 3.23> Ibat in adductas densis exercitus umbras
<coripp. ioh. 3.24> Arboribus, rapidi nec solis torridus ardor
<coripp. ioh. 3.25> Militiae nocuit, feruens aestate perusta,
<coripp. ioh. 3.26> Quamquam autumnus erat, Phoebi candentis et axe
<coripp. ioh. 3.27> Tristia bella magis calida inferrentur harena.
<coripp. ioh. 3.28> Nec minus et capto, facta iam pace, tyranno
<coripp. ioh. 3.29> Laeta fuit. plenam Libyam cultamque reliqui,
<coripp. ioh. 3.30> Inque statu proprio me discedente remansit
<coripp. ioh. 3.31> Et melior (sum namque memor): fecunda, redundans
<coripp. ioh. 3.32> Frugibus et fructus lumen fundentis oliuae
<coripp. ioh. 3.33> Et latices laeti turgens referebat Iacchi.
<coripp. ioh. 3.34> Pax erat alta locis. quae tanta insania belli?
<coripp. ioh. 3.35> Quis furor exarsit miseris insanus in aruis?
<coripp. ioh. 3.36> Quae mouet immerito quatiens Bellona flagello
<coripp. ioh. 3.37> Innumeras gentes? uel quae succedit Erinys
<coripp. ioh. 3.38> Et Phaethonteos commiscens gentibus ignes
<coripp. ioh. 3.39> Omnia sic mergit, ualida labente ruina?
<coripp. ioh. 3.40> Dic age, quisquis ades quaesiti temporis index."
<coripp. ioh. 3.41> Gentius egregius respondens uoce magistro,
<coripp. ioh. 3.42> Ipse magister, ait: "digno uenerande fauore,
<coripp. ioh. 3.43> Rector summe ducum, nutantis destina terrae,
<coripp. ioh. 3.44> Spes Libyae nostrique fauor uirtusque triumphi,
<coripp. ioh. 3.45> Impia quae fuerit belli nascentis origo
<coripp. ioh. 3.46> Nos latet, abstrusis penitus contecta latebris.
<coripp. ioh. 3.47> Vester Caecilides illa de parte tribunus,
<coripp. ioh. 3.48> Si iussus coepti referat discrimina belli,
<coripp. ioh. 3.49> Cuncta docere potest: ciuis quippe omnia nouit
<coripp. ioh. 3.50> In patria commissa sua, gentesque locosque
<coripp. ioh. 3.51> Auctoremque mali prisci seu temporis iram."
<coripp. ioh. 3.52> Praecipitur placidis Liberatus dicere uerbis.
<coripp. ioh. 3.53> Paruit ille celer, plana sic uoce locutus:
<coripp. ioh. 3.54>"Nitor, summe ducum, causas narrare malorum
<coripp. ioh. 3.55> Et iussis parere tuis. dum dicere tempto,
<coripp. ioh. 3.56> Flamma nocens surgit, gelidus praecordia sanguis
<coripp. ioh. 3.57> Turbat et attentae uix prodit fabula linguae.
<coripp. ioh. 3.58> Praecipis ipse meos iterum me ferre labores,
<coripp. ioh. 3.59> Dum refero saeuum quod pertulit Africa bellum.
<coripp. ioh. 3.60> Sed quia celsa premunt dominantis iussa magistri,
<coripp. ioh. 3.61> Hinc procul esto, dolor: magno iam uinceris ausu.
<coripp. ioh. 3.62> Parendum est iussis humilique pauore sequendum.
<coripp. ioh. 3.63> Principio geminas iam senserat Africa pestes:
<coripp. ioh. 3.64> Nunc iterum geminas sentit miseranda ruinas.
<coripp. ioh. 3.65> Finibus in nostris orta est, quae creuit in orbe,
<coripp. ioh. 3.66> Impietas. Guenfan miseris est tristis origo
<coripp. ioh. 3.67> Antala nascente fero. nam tempore prisco
<coripp. ioh. 3.68> Pax erat in cunctis Libyae tutissima terris.
<coripp. ioh. 3.69> Gaudebat miseranda nouis ornata coronis
<coripp. ioh. 3.70> Africa. nectebant flauis gestamen aristis
<coripp. ioh. 3.71> Agricolae, solitoque rubens in palmite Bacchus
<coripp. ioh. 3.72> Paxque sua laetam fulgens ornabat oliua.
<coripp. ioh. 3.73> Vsque ad ter denos Antalae floruit annos
<coripp. ioh. 3.74> Nascentis, nostrique potens pars maxima mundi
<coripp. ioh. 3.75> Claruit, ut toto praefulgens Lucifer axe
<coripp. ioh. 3.76> Stellarum flammas flamma meliore reuincit.
<coripp. ioh. 3.77> Quae dedit in nostris proles Guenfeia terris,
<coripp. ioh. 3.78> Summe pater, capiti ipsorum generique reserua.
<coripp. ioh. 3.79> Paruulus ille feris mox contigit ubera labris,
<coripp. ioh. 3.80> Terribili monitu iam iam flammante Megaera
<coripp. ioh. 3.81> Fama uolat metuenda canens. namque Ammonis(==AMMO-NIS) ipse
<coripp. ioh. 3.82> Templa petit simulata pater. tunc prolis iniquae
<coripp. ioh. 3.83> Fata tremenda rogans mactat de more profano
<coripp. ioh. 3.84> Horrida sacra Ioui, tristes et Apollinis aras
<coripp. ioh. 3.85> Inde petens Phoebi tripodas laurusque requirit.
<coripp. ioh. 3.86> Funditur horrendis sanguis maestissimus aris,
<coripp. ioh. 3.87> Omnigenumque pecus mactat uittata sacerdos,
<coripp. ioh. 3.88> Fata mouens: raptis primum quaesiuit in extis
<coripp. ioh. 3.89> Inspiciens (series patuit longissima) fibras,
<coripp. ioh. 3.90> Diraque perpetuis imponit uiscera flammis.
<coripp. ioh. 3.91> Inde ferox rapitur, subito correpta furore
<coripp. ioh. 3.92> Terribilis, mersosque simul per uiscera cultros
<coripp. ioh. 3.93> Imprimit ipsa sibi. multus de corpore sanguis
<coripp. ioh. 3.94> Influit, et crebro geminat cum uulnere ferrum.
<coripp. ioh. 3.95> Erigit alta comas, tunc flammea lumina torquet
<coripp. ioh. 3.96> Subsiliens, saltusque rotat flexusque malignos
<coripp. ioh. 3.97> Corporis acta sui. rubor igneus inficit ora
<coripp. ioh. 3.98> Numinis icta nota; ludunt ceruixque comaeque
<coripp. ioh. 3.99> Inque umeros utrosque cadunt. praecordia raucis
<coripp. ioh. 3.100> Flatibus alta sonant; miscentur murmura, uoces
<coripp. ioh. 3.101> Tunc dubiae, plenumque agitant suspiria pectus.
<coripp. ioh. 3.102> Non aliter primos surgens Vulcanus ad ignes
<coripp. ioh. 3.103> Follibus obductis tumidos concurrere uentos
<coripp. ioh. 3.104> Arte mouet, flammasque ciens Eurosque sonantes
<coripp. ioh. 3.105> Asperat, exhaustas renouans fornace procellas.
<coripp. ioh. 3.106> Tunc mala fata canens dictis respondet iniquis:
<coripp. ioh. 3.107>"Vandalicas, Guenfan, pariter Libycasque ruinas
<coripp. ioh. 3.108> Fata trahunt, Maurisque iugum frenosque resoluunt.
<coripp. ioh. 3.109> Antala crescente tuo furor omnis et ira
<coripp. ioh. 3.110> Horribili miserum turbabunt lampade mundum.
<coripp. ioh. 3.111> Flammea Tisiphone tortis saeuire chelydris
<coripp. ioh. 3.112> Incipit, erexitque rigentes uertice crines
<coripp. ioh. 3.113> Aera per uacuum. nigris infusa uenenis
<coripp. ioh. 3.114> Ora madent, foedant oculis linguisque trisulcis
<coripp. ioh. 3.115> Temperiem, diroque horrescunt tempora tabo.
<coripp. ioh. 3.116> Sanguine Vandalico uideo decurrere riuos
<coripp. ioh. 3.117> Montibus. en Libycas exurunt ignibus urbes!
<coripp. ioh. 3.118> En praedam exhaustis rapiunt <raptam> que reclaudunt!
<coripp. ioh. 3.119> Cur tamen, o superi, tantum turbare paratis?
<coripp. ioh. 3.120> Omnia mixta simul. quid + multim + crescere Mauris?
<coripp. ioh. 3.121> En iterum pereunt. quid iuuit tempore paruo
<coripp. ioh. 3.122> Virtute indomita partam meruisse ruinam?
<coripp. ioh. 3.123> Hic leuat, hic perdet multas cum nomine gentes
<coripp. ioh. 3.124> Infans, et uario rapiuntur tempora fato.
<coripp. ioh. 3.125> Africa namque suum factorem fessa rogabit,
<coripp. ioh. 3.126> Quem colit ipsa deum, quem fas cognoscere dignos.
<coripp. ioh. 3.127> Tunc Orientis opes Romani maximus auctor
<coripp. ioh. 3.128> Nominis, heu, nostros mandat praesumptus in axes.
<coripp. ioh. 3.129> Classibus ecce suis totum conterritat orbem.
<coripp. ioh. 3.130> Iam puer indomitus subito pallore tremescit
<coripp. ioh. 3.131> Classis in aduentu: iuga iam supportat anhelus:
<coripp. ioh. 3.132> Pondera magna domant: ardet dirumpere uincla
<coripp. ioh. 3.133> Indigna ceruice ferens, ruptisque catenis
<coripp. ioh. 3.134> En iterum bellare parat. concursus ad illum
<coripp. ioh. 3.135> Ecce uenit, mundumque puer subuertere currit.
<coripp. ioh. 3.136> Quid iuuat hic nimium perituras surgere gentes
<coripp. ioh. 3.137> Orbis ab occasu? quid tantum surgit in altum
<coripp. ioh. 3.138> Vnde cadat rursus? nostris praesumptus ab aruis
<coripp. ioh. 3.139> En spoliis oneratus abit, tandemque reuersus
<coripp. ioh. 3.140> Proluit, heu, nostro concretos sanguine campos!"
<coripp. ioh. 3.141> Talia dicentis uultus in terga retorsit
<coripp. ioh. 3.142> Concussa ceruice furor: subitoque tremescens
<coripp. ioh. 3.143> Conticuit uastoque ad terram pondere fluxit,
<coripp. ioh. 3.144> Et dubium murmur defessa per ora cucurrit.
<coripp. ioh. 3.145> Sic, ubi lymphigeros deducit fistula tractus
<coripp. ioh. 3.146> Aere cauo, liquidus dum currens funditur amnis
<coripp. ioh. 3.147> Rauca sonans: placitum si fluxos sistere ductus,
<coripp. ioh. 3.148> Obice contorto patulum celer arte magister
<coripp. ioh. 3.149> Obstruit amnis iter, uertex truncatur aquarum
<coripp. ioh. 3.150> Obicibus clausis, ad fontem refluit(==REFLU-IT) amnis,
<coripp. ioh. 3.151> Et reliquus fessa transcurrit riuulus unda.
<coripp. ioh. 3.152> Responsis sublata nouis gaudetque siletque:
<coripp. ioh. 3.153> Namque humilis gens illa fuit. tamen omnis in illum
<coripp. ioh. 3.154> Spesque metusque coit: sacrum seruantque fouentque,
<coripp. ioh. 3.155> Promissoque sibi fatorum munere gaudent.
<coripp. ioh. 3.156> Septimus et decimus nascentem sumpserat annus,
<coripp. ioh. 3.157> Cum puer infaustis admouit bracchia furtis.
<coripp. ioh. 3.158> Cacus ut Herculeis cariturus luce lacertis
<coripp. ioh. 3.159> Noctis iter metuendus init, raptumque retraxit
<coripp. ioh. 3.160> Ductorem patremque gregis colloque leuauit
<coripp. ioh. 3.161> Obnixus portatque furens et pergit in antrum.
<coripp. ioh. 3.162> Strangulat inde premens constricto gutture pugno.
<coripp. ioh. 3.163> Corruit ante pedes aries prostratus anheli,
<coripp. ioh. 3.164> Laniferi spes una gregis. tunc ense reclauso
<coripp. ioh. 3.165> Deripit astrictam magno cum pondere pellem.
<coripp. ioh. 3.166> Viscera nuda patent. frustis conciditur + altis
<coripp. ioh. 3.167> Omne pecus, uerubusque trementes conserit artus.
<coripp. ioh. 3.168> Vritur horrendum flamma torrente cadauer.
<coripp. ioh. 3.169> Ignibus in mediis semiustum sorbet anhelans
<coripp. ioh. 3.170> Intrepidus totumque fero consumpsit hiatu.
<coripp. ioh. 3.171> Tempore iam ex illo saeuis adulescere furtis
<coripp. ioh. 3.172> Incipit obscurisque fauentes pascere praedis.
<coripp. ioh. 3.173> Contrahit inde uiros secumque ad furta nefandus
<coripp. ioh. 3.174> In mediis tacitos exhortans ire tenebris
<coripp. ioh. 3.175> Arte docet, totumque trahit iam raptor ouile
<coripp. ioh. 3.176> Iamque armenta boum. celsisque abscondere praedam
<coripp. ioh. 3.177> Montibus abstrusisque latebras quaerere saxis
<coripp. ioh. 3.178> Et loca tuta parat. capta subsidere ualle
<coripp. ioh. 3.179> Vandalicasque latens audet temptare phalangas.
<coripp. ioh. 3.180> Quantos ille duces, quantos truncauerat hostes
<coripp. ioh. 3.181> Obsidione premens mediis in faucibus ense,
<coripp. ioh. 3.182> Barbaricasque trahens peruerso numine turmas
<coripp. ioh. 3.183> Impius in latis prostrauit cuspide campis!
<coripp. ioh. 3.184> Iam tempus miseros fatis urgebat acerbis
<coripp. ioh. 3.185> Regnaque centeno properans iam fregerat anno.
<coripp. ioh. 3.186> Tunc primum in nostris urbes succendere terris
<coripp. ioh. 3.187> Et populare casas et campis currere Frexes
<coripp. ioh. 3.188> Coeperat, infensasque ausus committere pugnas.
<coripp. ioh. 3.189> Inde mouens uires [tunc Naffur anhelus]
<coripp. ioh. 3.190> Atque omni de plebe uiros, tunc Naffur anhelus
<coripp. ioh. 3.191> Vicina de parte premit. nos linquere terras
<coripp. ioh. 3.192> Et dulces terrore lares sors impia pulsat.
<coripp. ioh. 3.193> Feruet praedo ferox: nullis iam uita salutis
<coripp. ioh. 3.194> Certa locis. acti fatis urgemur iniquis.
<coripp. ioh. 3.195> Tempore Vandalici perierunt gaudia regni
<coripp. ioh. 3.196> Nostra simul. uersos miseris tunc flere penates
<coripp. ioh. 3.197> Contigit et tutas indignis quaerere terras.
<coripp. ioh. 3.198> Hildimer infaustis gessit tunc proelia signis,
<coripp. ioh. 3.199> Insuetus conferre manum: non uiribus ullis
<coripp. ioh. 3.200> Vinceret, aut tantis poterat concurrere signis.
<coripp. ioh. 3.201> Illius aduerso rumpuntur stamina fato
<coripp. ioh. 3.202> Montibus in mediis, casus qua terret iniquus:
<coripp. ioh. 3.203> Saepe irata piis seruat Fortuna nocentes.
<coripp. ioh. 3.204> Constiterant iam signa iugis siluisque superba:
<coripp. ioh. 3.205> Desuper ab scopulis acies uallauerat hostem,
<coripp. ioh. 3.206> Nec spes ulla fugae pressis, nec fidere turbae
<coripp. ioh. 3.207> Nec uitam sperare fuit, nec sistere contra
<coripp. ioh. 3.208> Iam poterant: tantum scopulis tardatur iniquis
<coripp. ioh. 3.209> Illa manus. ruptis tegitur gens impia saxis,
<coripp. ioh. 3.210> Vallibus et scissis muratus cingitur hostis.
<coripp. ioh. 3.211> Siluarum in medio locus est nemorumque malignus,
<coripp. ioh. 3.212> Vndique praecisis munitus rupibus ingens.
<coripp. ioh. 3.213> Arduus ipse licet summoque cacumine ductus
<coripp. ioh. 3.214> Emineat, densisque tegantur saxa salictis,
<coripp. ioh. 3.215> Per iuga siderei plano cum uertice campi
<coripp. ioh. 3.216> Funduntur: uia nulla patet, uix semita, tortis
<coripp. ioh. 3.217> Vndique fracta uiis, celsi fastigia campi
<coripp. ioh. 3.218> Sola capit. densa clauduntur deuia silua.
<coripp. ioh. 3.219> Hildimer ut saeptas uidit munimine fossas
<coripp. ioh. 3.220> Atque in praecipiti, nullo iam tramite, pugnae
<coripp. ioh. 3.221> Stare locos, saeuum timuit temptare periclum.
<coripp. ioh. 3.222> Tunc acies propriis densas consistere signis
<coripp. ioh. 3.223> Ipse iubet, saeptos dubius quo tendat in hostes.
<coripp. ioh. 3.224> Omnia peruersis ueniunt contraria fatis.
<coripp. ioh. 3.225> Axe premens medium Phoebus iam lampade caelum
<coripp. ioh. 3.226> Feruidus omnis erat: siccis exarserat ardor
<coripp. ioh. 3.227> Faucibus et nimius miseros commouerat aestus.
<coripp. ioh. 3.228> Forte sitis quosdam gelidas deduxit ad undas.
<coripp. ioh. 3.229> Post tergum rediere uiri: nam longius amnis
<coripp. ioh. 3.230> Tunc aberat. plenos portabant fontibus utres
<coripp. ioh. 3.231> Haud procul inde caua spectantes ualle ministri.
<coripp. ioh. 3.232> Primus ut infaustas contingens Vandalus undas
<coripp. ioh. 3.233> Laudauit cessasse sitim, tunc cetera cursu
<coripp. ioh. 3.234> Ad latices iam turba coit: sic fata trahebant,
<coripp. ioh. 3.235> Sic Fortuna nocens damnauerat agmina leto.
<coripp. ioh. 3.236> Signifer ecce super mutandum credere signum
<coripp. ioh. 3.237> Ausus de summis reduces contorsit habenas
<coripp. ioh. 3.238> Montibus: hunc sequitur densis exercitus armis.
<coripp. ioh. 3.239> Inuia rupta patent: quaerunt dum prendere cautes,
<coripp. ioh. 3.240> Post tergum redeunt. fugientes credidit hostis
<coripp. ioh. 3.241> Et summo de monte furit. perterruit omnes
<coripp. ioh. 3.242> Casus et ille duces. raptantur signa retrorsum
<coripp. ioh. 3.243> Versa fuga. non campus erat quo currere posset
<coripp. ioh. 3.244> Liber equus laxisque leuis transiret habenis.
<coripp. ioh. 3.245> Per rupes scopulosque metu perque ardua montis
<coripp. ioh. 3.246> Saxa cadunt seseque suo iam pondere mergunt.
<coripp. ioh. 3.247> Fata premunt miseros, currens et territat hostis:
<coripp. ioh. 3.248> Ardet et insequitur. cunctis de partibus ingens
<coripp. ioh. 3.249> Turba cadit, seseque suis per pectora telis
<coripp. ioh. 3.250> Transfodiunt. alii ueniunt in tela cadentum
<coripp. ioh. 3.251> Praecipites, alios pondus ciuile repellit.
<coripp. ioh. 3.252> Sic pariter turbata ruunt de montibus altis
<coripp. ioh. 3.253> Agmina densa uirum. mixtis uectator et armis
<coripp. ioh. 3.254> Fortis equus, rapidi iactatus turbine cursus,
<coripp. ioh. 3.255> Confluit et dominum uasto sub pondere frangit:
<coripp. ioh. 3.256> Ceu glaucam ueniens grando destringit oliuam
<coripp. ioh. 3.257> Arboris excutiens concusso uertice fructus,
<coripp. ioh. 3.258> Tunc + preceps pariter ad terram pondere nimbi
<coripp. ioh. 3.259> Et tener excutitur quassatus grandine ramus.
<coripp. ioh. 3.260> Non uirtus inimica uiros, sed fata premebant
<coripp. ioh. 3.261> Inuida, quae tantam properabant perdere gentem.
<coripp. ioh. 3.262> Hinc acies confracta redit, regemque trementem,
<coripp. ioh. 3.263> Annorum fessum numero casuque pauentem,
<coripp. ioh. 3.264> Deicit, et sceptrum saeuo dedit inde tyranno.
<coripp. ioh. 3.265> Tunc doluit princeps dirupto foedere regni,
<coripp. ioh. 3.266> Tunc Libyam solitis quaesiuit Roma triumphis.
<coripp. ioh. 3.267> Sed tamen in modico perierunt tempore cladis
<coripp. ioh. 3.268> Multa satis: dirum senserunt omnia bellum.
<coripp. ioh. 3.269> Namque inter geminas pressa est tunc Africa pestes:
<coripp. ioh. 3.270> Hinc feruens bellum, spolians premit inde tyrannus.
<coripp. ioh. 3.271> Subtrahit a miseris almae Fortuna salutis
<coripp. ioh. 3.272> Praesidium mortemque alterno Marte minatur.
<coripp. ioh. 3.273> Quem fugiant? qua parte cadant? praedantur ubique,
<coripp. ioh. 3.274> Terror ubique uiris. saeuas sic tota per illas
<coripp. ioh. 3.275> Maxima terrarum est Libye nudata rapinas,
<coripp. ioh. 3.276> Vt perit in dubiis puppis, heu, naufraga uentis.
<coripp. ioh. 3.277> Poenorum has pestes solito miseratus ademit
<coripp. ioh. 3.278> More pius princeps, Afris solacia fessis
<coripp. ioh. 3.279> Summa ferens, uictorque malum deiecit utrumque,
<coripp. ioh. 3.280> Sidonios patres titulis melioribus augens.
<coripp. ioh. 3.281> Vestra manus miseros mortis de faucibus Afros
<coripp. ioh. 3.282> Eripuit fessisque iugum crudele retraxit.
<coripp. ioh. 3.283> Africa surrexit uestris erecta triumphis:
<coripp. ioh. 3.284> Gaudia post luctus terrae donastis amicae,
<coripp. ioh. 3.285> Dum premitis gentes, totum dum uincitis orbem.
<coripp. ioh. 3.286> Intremuere feri uestra uirtute subacti
<coripp. ioh. 3.287> Maurorum tunc bella duces, tunc proelia quisque
<coripp. ioh. 3.288> Vestra pauens alacer frenos et iura cucurrit
<coripp. ioh. 3.289> Principis ultro pati. florens haec gaudia sensit
<coripp. ioh. 3.290> Nostra decem tellus plenos laxata per annos,
<coripp. ioh. 3.291> Et, quamuis fuerint fato pellente rebelles,
<coripp. ioh. 3.292> Ante magis cecidit quam praedam tolleret hostis.
<coripp. ioh. 3.293> Non + mentis consensit + tunc Africa bellum
<coripp. ioh. 3.294> Te uigilante, pater. spectauit Leucada pugnas
<coripp. ioh. 3.295> Virtutemque tuam. pinguescunt sanguine campi,
<coripp. ioh. 3.296> Ossibus albescunt, feriuntur uomere rapta
<coripp. ioh. 3.297> Ex umeris capita et sparsi per gramina trunci
<coripp. ioh. 3.298> Ense tuo. cunctis notum est quid gesseris illo
<coripp. ioh. 3.299> Marte, fauente deo. tantis signare tropaeis
<coripp. ioh. 3.300> Quis potuit campos? ornasti, magne, decorans
<coripp. ioh. 3.301> Et Solomoniacos auxisti saepe triumphos.
<coripp. ioh. 3.302>+ aspice ille semul bellum temptauit Iaudas(==IA.UDAS)
<coripp. ioh. 3.303> Et tulit: ante tamen campos quam uidit apertos
<coripp. ioh. 3.304> Et mediis tremuit Romanos currere siluis. +
<coripp. ioh. 3.305> At Stutias orsus nostra de parte duellum.
<coripp. ioh. 3.306> Haec rabies, haec ira fuit, haec addita rebus
<coripp. ioh. 3.307> Cura nefanda piis: bellum ciuile reuixit.
<coripp. ioh. 3.308> Tunc Carthago feras dirupto foedere praedas
<coripp. ioh. 3.309> Sensit et infandum non aequo Marte periclum.
<coripp. ioh. 3.310> Sed tamen hic celeri deuictus tempore cessit:
<coripp. ioh. 3.311> Hunc Membressa suis uidit concurrere campis,
<coripp. ioh. 3.312> Hunc eadem petiisse fugam, cum maximus hostes
<coripp. ioh. 3.313> Fudisset modicis uictor Belisarius armis.
<coripp. ioh. 3.314> Te quoque per medias uidit Victoria pugnas,
<coripp. ioh. 3.315> Fortis et irruptis truncabas agmina castris
<coripp. ioh. 3.316> Ense graui, similique uiros uirtute necabas
<coripp. ioh. 3.317> Germano spargente ferum uictumque tyrannum.
<coripp. ioh. 3.318> Te Cellas Vatari miro spectabat amore,
<coripp. ioh. 3.319> Te Autenti saeuos mactantem uiderat hostes.
<coripp. ioh. 3.320> Tunc facta est nostrae requies pinguissima terrae.
<coripp. ioh. 3.321> Non bellum, non praedo rapax, non miles auarus
<coripp. ioh. 3.322> Rustica tecta subit, temptatur nulla supellex,
<coripp. ioh. 3.323> Omnia plena bonis: Libyae pax tuta per orbem.
<coripp. ioh. 3.324> Tunc fecunda Ceres, tunc laetus pampinus uuis,
<coripp. ioh. 3.325> Pictaque gemmiferis arbor splendebat oliuis.
<coripp. ioh. 3.326> Miles et in propriis laetatur sedibus insons.
<coripp. ioh. 3.327> Cultor in omni parte suas plantare nouellas
<coripp. ioh. 3.328> Coeperat, et ductos iungens ad aratra iuuencos
<coripp. ioh. 3.329> Arua serebat ouans, placidusque a monte canebat.
<coripp. ioh. 3.330> Ausus et ad lunam laetus cantare uiator.
<coripp. ioh. 3.331> Diues opum pax pinguis erat. mercator ubique
<coripp. ioh. 3.332> Quisque canit. resonant securis carmina terris
<coripp. ioh. 3.333> Dulcia uoxque leuis. gaudens hinc cantat arator,
<coripp. ioh. 3.334> Inde uiator ouans. mulcebant ergo Camenae
<coripp. ioh. 3.335> Et uariis hominum releuabant pectora musis.
<coripp. ioh. 3.336> Libertas iam plena fuit, sed tempore paruo.
<coripp. ioh. 3.337> Inuida sunt misero fatorum stamina mundo.
<coripp. ioh. 3.338> Cur, Lachesis, hominum tenui pendentia filo
<coripp. ioh. 3.339> Fata tenes? leuiter pellis: iam rumpitur orbis
<coripp. ioh. 3.340> Fortibus aut aeris referes ferrique catenis
<coripp. ioh. 3.341> Cuncta mouens terror premeret, non rumperet ira
<coripp. ioh. 3.342> Iamque nouas melior reparauerat Africa uires
<coripp. ioh. 3.343> Atque hominum uastare genus mundumque labantem
<coripp. ioh. 3.344> Coeperat. his nostris ueniens feruebat in oris.
<coripp. ioh. 3.345> Numquam audita fuit mortis tam tristis imago,
<coripp. ioh. 3.346> Non orbis nouitate rudis, non tempore Pyrrhae.
<coripp. ioh. 3.347> Nam miseros monstris conturbans letifer annus
<coripp. ioh. 3.348> Miscuerat superis manes, seseque uidebant
<coripp. ioh. 3.349> Vulnera diuinis homines hausisse sagittis,
<coripp. ioh. 3.350> Tum uarias pestes ima consurgere terra
<coripp. ioh. 3.351> Aspectusque feros. iam nullus terror acerbis
<coripp. ioh. 3.352> Mortibus: haud leto metuens sua lumina clausit,
<coripp. ioh. 3.353> Aetas si qua ruit. lacrimis priuatur amaris
<coripp. ioh. 3.354> Humanum genus, et plangentia lumina non sunt,
<coripp. ioh. 3.355> Dum sibi quisque timet. nullus tunc reddidit ullum
<coripp. ioh. 3.356> Funeris obsequium: sonuit non luctus in orbe,
<coripp. ioh. 3.357> Non sponsus sponsam fleuit, non nupta maritum,
<coripp. ioh. 3.358> Nulla parens natos doluit natiue parentem.
<coripp. ioh. 3.359> O male corda nouam nusquam plangentia mortem!
<coripp. ioh. 3.360> Iustitium meruit, sed nullis lumina tectis
<coripp. ioh. 3.361> Effundunt lacrimas: uilis mors omnibus illa.
<coripp. ioh. 3.362> Iam Libycis uacuae cessabant ciuibus urbes;
<coripp. ioh. 3.363> Rarus et in multis domibus uix unus oberrans
<coripp. ioh. 3.364> Diuitias longa quaerebat lite parentis.
<coripp. ioh. 3.365> Immeritus iam plenus opum, qui mille parentum
<coripp. ioh. 3.366> Heres erat. non notus auis patrimonia, fructus,
<coripp. ioh. 3.367> Argentum uestesque simul flauumque metallum
<coripp. ioh. 3.368> Abstulit, et tantis impleuit praedia rebus
<coripp. ioh. 3.369> Insaturus. magnis cumulata est arca sacellis,
<coripp. ioh. 3.370> Et tamen ardor inops numquam satiatur auaris.
<coripp. ioh. 3.371> Coniugiis caluere nouis, uiduasque potentes
<coripp. ioh. 3.372> Accipiunt; nullis uirgo quaesita maritis:
<coripp. ioh. 3.373> Coniugis ob nummos defuncti quaeritur uxor,
<coripp. ioh. 3.374> Virginibus dos parua datur; sic tempore diro
<coripp. ioh. 3.375> Nulla maritales curauit reddere luctus.
<coripp. ioh. 3.376> Hinc fora cuncta patent, et tristes surgere lites
<coripp. ioh. 3.377> Incipiunt. saeuit toto discordia mundo
<coripp. ioh. 3.378> Iurgia saeua mouens. pietas omnino recessit.
<coripp. ioh. 3.379> Iustitiam nullus compuncta mente secutus.
<coripp. ioh. 3.380> Inde est quod miseris ira dictante flagella
<coripp. ioh. 3.381> Omnipotens genitor, dilato tempore nullo,
<coripp. ioh. 3.382> Addidit et lites cunctis iratus ademit.
<coripp. ioh. 3.383> Erigit a nostris nascentem finibus hostem.
<coripp. ioh. 3.384> Hic fratris mortem concussa mente dolebat,
<coripp. ioh. 3.385> Sed uirtus non ulla fuit qua surgere posset.
<coripp. ioh. 3.386> Dum tamen occultum conseruat pectore bellum,
<coripp. ioh. 3.387> Militis innumeras fatum miserabile sensit
<coripp. ioh. 3.388> Diminuisse manus. gentes non laesit amaras
<coripp. ioh. 3.389> Martis amica lues: metuens tamen ille cauebat
<coripp. ioh. 3.390> Ne mala praedatae caperet contagia terrae.
<coripp. ioh. 3.391> Ast ubi pulsa lues, Martis succedere feruor
<coripp. ioh. 3.392> Coepit et infandas acies ad bella coegit.
<coripp. ioh. 3.393> Misit ad extremas Libyae sitientis harenas,
<coripp. ioh. 3.394> Sole ubi tellurem nimio siccauerat olim
<coripp. ioh. 3.395> Fulmine deiectus Phaethon, populosque malignos
<coripp. ioh. 3.396> Edocuit nostrisque impleuit cladibus aures.
<coripp. ioh. 3.397> Iamque ferae gentes Libycum funduntur in axem.
<coripp. ioh. 3.398> Raptor ubique furens per nostras currere terras
<coripp. ioh. 3.399> Et uastare casas ignemque immittere tectis
<coripp. ioh. 3.400> Incipit et flammis succendere feruidus urbes.
<coripp. ioh. 3.401> Vt Solomon uidit tantum consurgere bellum,
<coripp. ioh. 3.402> Romanas acies cunctis de partibus actas
<coripp. ioh. 3.403> Contrahit, aduersis properans concurrere fatis.
<coripp. ioh. 3.404> Ilicet infausto mandatur pagina cursu,
<coripp. ioh. 3.405> Et ruit ecce uolans, aequo non Marte coactus,
<coripp. ioh. 3.406> Maurorum ductor, miseri Solomonis amicus,
<coripp. ioh. 3.407> Romanis rebus nimium semperque fidelis
<coripp. ioh. 3.408> Cusina + Mastracianos secum + uiribus ingens.
<coripp. ioh. 3.409> Qui Tripolis tunc ductor erat, conuenit et audax
<coripp. ioh. 3.410> Pelagius: sed gentiles durosque Mecales
<coripp. ioh. 3.411> Secum ad bella trahens faustis non uiribus ibat:
<coripp. ioh. 3.412> Ifuraces fictos suscepit nescius artis.
<coripp. ioh. 3.413> Mens obscura manet quotiens, Fortuna, minaris.
<coripp. ioh. 3.414> Heu, Solomon miserande, tuis hos iungere castris
<coripp. ioh. 3.415> Debueras. tractus uersis contraria fatis
<coripp. ioh. 3.416> Semper agit: nullus poterit uitare quod instat.
<coripp. ioh. 3.417> Vltima iamque dies nostras peruenerat oras:
<coripp. ioh. 3.418> Iam Libyam minitans properabat perdere fatum.
<coripp. ioh. 3.419> Congreditur mediis commiscens proelia siluis
<coripp. ioh. 3.420> Impauidus fidensque suis. iam uicerat hostes,
<coripp. ioh. 3.421> Iamque acies aduersa fugax auertere terga
<coripp. ioh. 3.422> Coeperat acta metu, feruens iamque ipse per hostes
<coripp. ioh. 3.423> Currit et euersas sequitur per deuia turmas:
<coripp. ioh. 3.424> Cum subito dirupta fides. Fortuna retorsit
<coripp. ioh. 3.425> Vultus retro suos(==SVOS). Lachesis tunc stamina rupit,
<coripp. ioh. 3.426> Laesaque peruersas retulit Victoria pinnas.
<coripp. ioh. 3.427> Inuenere suum tunc tristia fata ministrum.
<coripp. ioh. 3.428> Guntarith infelix nostrum conterruit agmen:
<coripp. ioh. 3.429> Funditus hic potuit Romanas uertere uires.
<coripp. ioh. 3.430> Non uictum Fortuna minax, non presserat hostis,
<coripp. ioh. 3.431> Non metus acer agens: sed uertens mente maligna
<coripp. ioh. 3.432> Signa refert fingitque fugam. quem uidit ut omnis
<coripp. ioh. 3.433> Versa cohors trepidum, sequitur campisque magistrum
<coripp. ioh. 3.434> Deserit in mediis miscentem proelia fossis.
<coripp. ioh. 3.435> Haec fors dura nouas tunc hostibus addidit iras
<coripp. ioh. 3.436> Virtutemque simul, nostris letumque metumque
<coripp. ioh. 3.437> Obscenamque fugam, turpi quae perdere gentes
<coripp. ioh. 3.438> Morte solet. sequitur densis iam fortior armis
<coripp. ioh. 3.439> Hostis acerba furens. ipso impendente tumultu
<coripp. ioh. 3.440> Occidit, heu, duris transfixo pectore telis
<coripp. ioh. 3.441> Immeritus Solomon. tunc omnis uertitur ordo.
<coripp. ioh. 3.442> Martis more furens nullus iam rebus amicus
<coripp. ioh. 3.443> Mansit, sed praedam rapiens per bella cucurrit
<coripp. ioh. 3.444> Omnis amica manus. fleuit tunc tristis arator
<coripp. ioh. 3.445> Disiunctos fugiens hostes rapuisse iuuencos.
<coripp. ioh. 3.446> Tunc omnes periere domus, tunc cuncta supellex.
<coripp. ioh. 3.447> Nec solus pauper casu concussus in illo
<coripp. ioh. 3.448> Succubuit: diues pariter cum paupere mersus.
<coripp. ioh. 3.449> Post Solomonis opes libertas facta rapinis,
<coripp. ioh. 3.450> Nec pars ulla fuit belli secura maligni.
<coripp. ioh. 3.451> Raptor ubique furens urbes succendit et agros.
<coripp. ioh. 3.452> Nec seges aut arbor, flagrans quae soluitur igne,
<coripp. ioh. 3.453> Sola perit: quae peste carent armenta peredit,
<coripp. ioh. 3.454> Omnis et a dominis calcata est Africa Mauris.
<coripp. ioh. 3.455> Pro dolor! in campis acies iam sistere nulla
<coripp. ioh. 3.456> Nec potuit clausos miles defendere muros:
<coripp. ioh. 3.457> Irascente deo traduntur cuncta rapinis.
<coripp. ioh. 3.458> Perfidus et Stutias iterum per bella cucurrit
<coripp. ioh. 3.459> Antala dominante suo, meruitque tyrannus
<coripp. ioh. 3.460> Omnia sub domino praedans discurrere Mauro.
<coripp. ioh. 4.1>+ ductor iacet + infandi nomen memorare tyranni
<coripp. ioh. 4.2> Surgit ab internis conturbans ossa medullis 
<coripp. ioh. 4.3> Durior ecce dolor. confusa mente retardor 
<coripp. ioh. 4.4> Tot clades memorare ducum casusque meorum 
<coripp. ioh. 4.5> Atque meos. miles trepidos non fidus adegit 
<coripp. ioh. 4.6> Tradere signa malis. longum est narrare ruinam: 
<coripp. ioh. 4.7> Sed memorem certis bellorum crimina uerbis. 
<coripp. ioh. 4.8> Dux erat obsessae seruator Himerius urbis, 
<coripp. ioh. 4.9> Moenia clausa tuens et celsas milite turres. 
<coripp. ioh. 4.10> E mediis miseros traxit fallacia muris 
<coripp. ioh. 4.11> Et Mauris seruire dedit. namque urbe sedenti 
<coripp. ioh. 4.12> Blandior infausto mandatur epistula uersu, 
<coripp. ioh. 4.13> Nomine scripta ducis, milesque Sinonius intrans 
<coripp. ioh. 4.14> Esse Iohannis ait. legimus mandata tyranni 
<coripp. ioh. 4.15> Credentes mandata ducis. nos saepe per illam 
<coripp. ioh. 4.16> Hortatur mediis, ceu dux, occurrere campis 
<coripp. ioh. 4.17> Et pariter sparsas Maurorum euertere fossas. 
<coripp. ioh. 4.18> Attollunt animos confusa mente tribuni. 
<coripp. ioh. 4.19> Signa mouenda damus. tacita uelocius aura 
<coripp. ioh. 4.20> Egreditur dux ipse simul, noctisque per umbram 
<coripp. ioh. 4.21> Currit eques sociis festinus iungere signa, 
<coripp. ioh. 4.22> Seque putant tardasse uiri. tunc ante cucurrit 
<coripp. ioh. 4.23> Impius ille Sinon gentesque dolosque parauit. 
<coripp. ioh. 4.24> Extulit igniuagos gelidis ut maestus ab undis 
<coripp. ioh. 4.25> Phoebus equos, patuere doli. tunc signa tyranni 
<coripp. ioh. 4.26> Vidimus, heu miseri, nostris occurrere signis 
<coripp. ioh. 4.27> Et totis rabidos campis feruescere Mauros. 
<coripp. ioh. 4.28> Nos pauidum reuocare pedem: nam sistere contra 
<coripp. ioh. 4.29> Quis poterat? sequitur pauidas per prata cateruas 
<coripp. ioh. 4.30> Antalas Stutiasque furens. uia nulla salutis, 
<coripp. ioh. 4.31> Et densus trepidos urgens circumuolat hostis. 
<coripp. ioh. 4.32> Mors erat ante oculos et opem fors dura negabat. 
<coripp. ioh. 4.33>(O utinam medio iacuissent funera campo! 
<coripp. ioh. 4.34> Dedecus indignum nostris procul esset ab armis.) 
<coripp. ioh. 4.35> Ereptus + medius + felici morte Iohannes 
<coripp. ioh. 4.36> Occubuit: fastus domini non pertulit hostis 
<coripp. ioh. 4.37> Sorte pari, enses nec timuit captiuus eriles. 
<coripp. ioh. 4.38> Ergo per extensos fugiens compellitur agros 
<coripp. ioh. 4.39> Currere fortis equus (crebro sonat ungula cornu) 
<coripp. ioh. 4.40> Atque ferus pauidos urget de montibus hostis. 
<coripp. ioh. 4.41> Ardua castra gerit campis Cebar addita apertis. 
<coripp. ioh. 4.42> Huc miseranda manus frenos deflexit equorum: 
<coripp. ioh. 4.43> Cum miseris tenuere equites castella tribunis, 
<coripp. ioh. 4.44> Dux erat et medius. nec nobis claudere portas 
<coripp. ioh. 4.45> Cura fuit. tutamus equos pugnaeque pedestri 
<coripp. ioh. 4.46> Cingimur et tectis uenientes pellimus hostes. 
<coripp. ioh. 4.47> Irruerant gemini turba coeunte tyranni 
<coripp. ioh. 4.48> Laguatanque cohors et densis Naffur in armis. 
<coripp. ioh. 4.49> Tunc Stutias, saeuum fingens compescere bellum, 
<coripp. ioh. 4.50> In medias acies stricto uolat igneus ense. 
<coripp. ioh. 4.51> Admonet arte feros campis desistere Mauros 
<coripp. ioh. 4.52> Et cohibet sumptas infandis uocibus iras. 
<coripp. ioh. 4.53> Discessere locis. stetit improbus aggere celso 
<coripp. ioh. 4.54> Ceu placidus, blandis nutantia pectora uerbis 
<coripp. ioh. 4.55> Impellens. at bella simul promittit et urget 
<coripp. ioh. 4.56> Hortaturque uiros uariis ad bella figuris. 
<coripp. ioh. 4.57> Nunc minitans, nunc blandus adest. terrore subacti 
<coripp. ioh. 4.58> Proiciunt sua tela uiri, genibusque tyranni 
<coripp. ioh. 4.59> Accurrunt celeres et amica uoce salutant. 
<coripp. ioh. 4.60> In ducibus iam nulla salus. quid cuncta referre? 
<coripp. ioh. 4.61> Oramus ueniam: datur ilicet. egimus hostes 
<coripp. ioh. 4.62> Per uitam iurare suam: fecere. coacti 
<coripp. ioh. 4.63> Finximus infandis ueluti seruire tyrannis. 
<coripp. ioh. 4.64> Iustiniana polis saeuis tunc tradita Mauris 
<coripp. ioh. 4.65> Sorte sub ancipiti. sociorum flectere mentes 
<coripp. ioh. 4.66> Post licuit per uerba mihi. Marturius una 
<coripp. ioh. 4.67> Consilio maturus erat. compellimus ambo 
<coripp. ioh. 4.68> Nutantes animos propriis se reddere signis. 
<coripp. ioh. 4.69> Assensere uiri castris + sensere + malignis. 
<coripp. ioh. 4.70> Paulatim temptare fugam. me noctis amicae 
<coripp. ioh. 4.71> Eripiunt trepidum turba comitante tenebrae, 
<coripp. ioh. 4.72> Perueniensque meas uidi cum coniuge sedes. 
<coripp. ioh. 4.73> Deserit infandos fugiens Marturius hostes. 
<coripp. ioh. 4.74> Post sequitur miles. uoluit(==VOLUIT) quicumque, remansit. 
<coripp. ioh. 4.75> Iustiniana polis nocturnis panditur armis: 
<coripp. ioh. 4.76> Proditione pia ciuis patefecit amicus. 
<coripp. ioh. 4.77> Hic iuga non potuit saeui sufferre tyranni. 
<coripp. ioh. 4.78> Signa tamen clausis seruabant publica muris, 
<coripp. ioh. 4.79> Nec potuit quisquam, campo congressus aperto, 
<coripp. ioh. 4.80> Hostilem temptare manum, nec credere ductor 
<coripp. ioh. 4.81> Iam uoluit(==VOLUIT) sociis Stutia uiuente maligno. 
<coripp. ioh. 4.82> Africa dum tantis urgetur fessa periclis, 
<coripp. ioh. 4.83> Ariobindeis fulserunt aequora proris. 
<coripp. ioh. 4.84> Aduentu stupuere ducis: gens territa cessit 
<coripp. ioh. 4.85> Laguatan terris. utinam non ille penates 
<coripp. ioh. 4.86> Poenorum uidisset iners! tunc Africa clades 
<coripp. ioh. 4.87> Persensit grauiore malo saeuasque rapinas 
<coripp. ioh. 4.88> Inter utrumque ducem. nescit commissa potestas 
<coripp. ioh. 4.89> Aequales sufferre duos: consortis amicum 
<coripp. ioh. 4.90> Saecula nulla ferunt. sic nos exempla priorum 
<coripp. ioh. 4.91> Ipsa docent. primi sequitur pes mota secundus 
<coripp. ioh. 4.92> Crura pedis, ritum capitis sua membra sequuntur, 
<coripp. ioh. 4.93> Et proprii generis fructum dant arbore rami: 
<coripp. ioh. 4.94> Mundus adhuc rudis et paruis uix laetus aristis 
<coripp. ioh. 4.95> Non potuit portare duos, non maxima rerum 
<coripp. ioh. 4.96> Roma, nouos proprio quae sanxit sanguine muros. 
<coripp. ioh. 4.97> Aemula diuiditur confusa mente uoluntas, 
<coripp. ioh. 4.98> Despiciensque parem discors permansit uterque. 
<coripp. ioh. 4.99> Diuiditur geminas inter res publica partes: 
<coripp. ioh. 4.100> Quisque suos tenuere duces. dumque ille superbus 
<coripp. ioh. 4.101> Se primum esse putat, non se tamen ille secundum, 
<coripp. ioh. 4.102> Africa barbaricis planxit nudata rapinis. 
<coripp. ioh. 4.103> Ductorum iussu, merito fortisque Iohannis 
<coripp. ioh. 4.104> Temptauere feros aequis non partibus hostes, 
<coripp. ioh. 4.105> Sed uicti petiere fugam: discordia mentis 
<coripp. ioh. 4.106> Vicit amara uiros. rursus dux ipse Iohannes 
<coripp. ioh. 4.107> Signa mouens densos uadit moriturus in hostes 
<coripp. ioh. 4.108> Confisus uirtute sua, fortesque tribunos 
<coripp. ioh. 4.109> Secum ad bella trahens tantis concurrere monstris 
<coripp. ioh. 4.110> Non timuit. durae contempsit uulnera mortis 
<coripp. ioh. 4.111> Pro patria contentus amor. persensit ut hostis 
<coripp. ioh. 4.112> Aduentum properare feri, non segnior ille 
<coripp. ioh. 4.113> Sponte petit mortem. campis sua signa locauit 
<coripp. ioh. 4.114> Et sociis sic fretus ait: 'contemnere uitam 
<coripp. ioh. 4.115> Pro patria, haec est uita magis. mors lege Tonantis 
<coripp. ioh. 4.116> Humano lata est generi nec praeterit ullum: 
<coripp. ioh. 4.117> Nam ueniet quocumque modo. sed mortis honestae 
<coripp. ioh. 4.118> Summus honor summusque fauor dulcisque cupido est. 
<coripp. ioh. 4.119> Hostis adest, socii. quotiens fugiemus amicum 
<coripp. ioh. 4.120> Martis opus? quotiens fugitiuos rideat hostis 
<coripp. ioh. 4.121> Imbellesque putet? nunc est temptare quod instat, 
<coripp. ioh. 4.122> Nunc uirtutis opus. semper mihi cognita uirtus 
<coripp. ioh. 4.123> Vestra, uiri, semperque fides. consurgite, ciues 
<coripp. ioh. 4.124> Romani, pro laude pii, gentesque superbas 
<coripp. ioh. 4.125> Frangite. iam tantum ducibus remouete pudorem. 
<coripp. ioh. 4.126> Fac nos uelle fugam: fugitiuos conterit hostis 
<coripp. ioh. 4.127> Feminea nunc morte uiros. conuertite mentes, 
<coripp. ioh. 4.128> Et procul a nostris discedat dedecus umbris. 
<coripp. ioh. 4.129> O utinam ferus ille meis occurreret armis 
<coripp. ioh. 4.130> Nunc Stutias, ipsumque mihi fortuna dedisset! 
<coripp. ioh. 4.131> Aut simul alterno patuissent pectora ferro 
<coripp. ioh. 4.132> Et raperet fors saeua duos, aut corpus harundo 
<coripp. ioh. 4.133> Vulnere letali fixisset saeua tyranni. 
<coripp. ioh. 4.134> Vel mecum pariter, si sic mea fata minantur, 
<coripp. ioh. 4.135> Crimine ciuilis careat res publica belli.' 
<coripp. ioh. 4.136> Dum monet ille uiros, inimicis improba signis 
<coripp. ioh. 4.137> Ecce acies Massyla ruit ripisque propinqui 
<coripp. ioh. 4.138> Fluminis arte doli longo stetit ordine compta. 
<coripp. ioh. 4.139> Tunc primum uolucres pugnam mouere sagittae: 
<coripp. ioh. 4.140> Impia pennato figuntur corpora ferro. 
<coripp. ioh. 4.141> Trans fluuium cedens acies inimica retrorsum 
<coripp. ioh. 4.142> Flexit equos: sequitur, densis et flumina telis 
<coripp. ioh. 4.143> Perrumpit leuitate sua. non ille periclum, 
<coripp. ioh. 4.144> Non mortem metuens iter irremeabile transit 
<coripp. ioh. 4.145> Inuaditque uiros. ueluti uastator acerbus 
<coripp. ioh. 4.146> Diripiens armenta leo taurosque feroces 
<coripp. ioh. 4.147> Hunc fugat, hunc mactat: currit dispersus ubique 
<coripp. ioh. 4.148> Grex pauitans pastorque fugax: furit ille cruentis 
<coripp. ioh. 4.149> Dentibus et latos frangit manditque per agros: 
<coripp. ioh. 4.150> Massylas acies sic dux uirtute Iohannes 
<coripp. ioh. 4.151> Turbabat, mediis prosternens funera campis. 
<coripp. ioh. 4.152> Hunc imitata cohors gladiis fugitiua perurget 
<coripp. ioh. 4.153> Agmina transfodiens. uolat igneus aequore toto 
<coripp. ioh. 4.154> Cum sociis dux ipse furens Maurosque fugaces 
<coripp. ioh. 4.155> Persequitur ceu uictor ouans. iam sanguine multo 
<coripp. ioh. 4.156> Arma calent: rubrum gestat iam dextera ferrum 
<coripp. ioh. 4.157> Pugnax militis atque ducis. pro sortis iniquae 
<coripp. ioh. 4.158> Triste nefas! o grande malum! iam cesserat hostis 
<coripp. ioh. 4.159> Victus, et aduersas passim per prata cateruas 
<coripp. ioh. 4.160> Sternebat Romanus eques uictorque necabat, 
<coripp. ioh. 4.161> Cum subito Stutias mediis e uallibus atrox 
<coripp. ioh. 4.162> Signa mouens inimica ruit, crimenque Latini 
<coripp. ioh. 4.163> Nominis Hermogenes pariter Taurusque feruntur. 
<coripp. ioh. 4.164> Hos sequitur Romana manus, non nostra, rebelles. 
<coripp. ioh. 4.165> Tunc iterum miseris pariter concurrere telis 
<coripp. ioh. 4.166> Et bellum ciuile datum est. cognata petuntur 
<coripp. ioh. 4.167> Pectora, cognatis funduntur uiscera dextris. 
<coripp. ioh. 4.168> Magnanimus Stutiae cognouit signa Iohannes 
<coripp. ioh. 4.169> Primus, et inflexo contra stetit acrior arcu. 
<coripp. ioh. 4.170> At socii petiere fugam faciemque furentis 
<coripp. ioh. 4.171> Nec potuere pati. neruo tamen ille sagittam 
<coripp. ioh. 4.172> Imposuit ductamque graui uirtute remisit. 
<coripp. ioh. 4.173> Perque femur duri transiuit harundo tyranni, 
<coripp. ioh. 4.174> Confringens os pulsa feri, mollesque medullas 
<coripp. ioh. 4.175> Contigit, et mersae rubuerunt sanguine pinnae. 
<coripp. ioh. 4.176> Emicat inde cruor uestesque aspergit eriles. 
<coripp. ioh. 4.177> Saucius at Stutias, letali uulnere uictus, 
<coripp. ioh. 4.178> Flexit equum post terga fugax. hunc morte cadentem 
<coripp. ioh. 4.179> Suscipiunt socii densaque sub arbore ponunt. 
<coripp. ioh. 4.180> Respiciens uictor socios per prata fugaces 
<coripp. ioh. 4.181> Vidit, et immensus duris dolor ossibus arsit. 
<coripp. ioh. 4.182> Tunc tristis casumque dolens sic uoce secutus: 
<coripp. ioh. 4.183>'Quem fugitis, socii? uestra est uictoria, ciues. 
<coripp. ioh. 4.184> Iam Stutias nostra confixus harundine bellum 
<coripp. ioh. 4.185> Deseruit(==DESERUIT), prostratus humi. conuertite signa. 
<coripp. ioh. 4.186> Quo ruitis? quo uos fatum miserabile ducit? 
<coripp. ioh. 4.187> Heu, uirtus Romana, peris!' sic uocibus ille 
<coripp. ioh. 4.188> Culpabat pauidas fatorum sorte cateruas. 
<coripp. ioh. 4.189> Sed nullus post terga redit. Maurusia uirtus 
<coripp. ioh. 4.190> Persequitur trepidosque super tot milia currunt. 
<coripp. ioh. 4.191> Alueus amnis erat mediis praeruptus in aruis, 
<coripp. ioh. 4.192> Vtraque cognatae dirimens confinia terrae. 
<coripp. ioh. 4.193> Incidit hic fugitiua manus mortisque pauore 
<coripp. ioh. 4.194> Per ripas fossasque cadit. miserabile letum 
<coripp. ioh. 4.195> Nascitur. heu, miseros pondus ciuile perurget 
<coripp. ioh. 4.196> Hostilisque metus. multos in tela cadentum 
<coripp. ioh. 4.197> Impetus ipse dedit, propriis modo pectora contis 
<coripp. ioh. 4.198> Transfodiunt, dominumque super crepitante ruina 
<coripp. ioh. 4.199> Fortis equus ueniens immani pondere frangit. 
<coripp. ioh. 4.200> Sic periit miseranda manus uictique tribuni. 
<coripp. ioh. 4.201> Dux simul .............. Marturius illis 
<coripp. ioh. 4.202> Vix potuit temptare fugam. moriturus in hostes 
<coripp. ioh. 4.203> Cum parua ruit ille manu. fortuna salutem 
<coripp. ioh. 4.204> Praestitit audenti duraque e morte leuauit. 
<coripp. ioh. 4.205> Interea Stutias anima fugiente dolebat. 
<coripp. ioh. 4.206> Paenituit bellasse ferum. suspiria ducit 
<coripp. ioh. 4.207> Cum gemitu seseque dolens sic increpat ipse: 
<coripp. ioh. 4.208>'Quae mihi bellandi fuerat tam dira uoluptas? 
<coripp. ioh. 4.209> Cur rerum ingratus domino numquamque fidelis 
<coripp. ioh. 4.210> Infelix uirtute mea? modo paenitet ista, 
<coripp. ioh. 4.211> Dum miserum, mors saeua, trahis. reddam, improba, poenas 
<coripp. ioh. 4.212> Quas merui. furiis socius Catilina furentis 
<coripp. ioh. 4.213> Exagitatus adest. uideo iam Tartara findi 
<coripp. ioh. 4.214> Flammarumque globos et dira incendia uolui(==VOLVI). 
<coripp. ioh. 4.215> Perfidiae meritum cum durae crimine mortis 
<coripp. ioh. 4.216> Haec mihi bella ferunt. doleant caueantque Latini 
<coripp. ioh. 4.217> Has poenas rebusque fidem dominisque reseruent.' 
<coripp. ioh. 4.218> Dixit, et infelicem animam mors impia clausit. 
<coripp. ioh. 4.219> Occidit ut Stutias, quamquam ducis esset acerbus 
<coripp. ioh. 4.220> Morte dolor populo, Romanis crescere uirtus 
<coripp. ioh. 4.221> Coeperat et campos acies iam nostra petebat. 
<coripp. ioh. 4.222> Guntarith en iterum peruersa mente malignus, 
<coripp. ioh. 4.223> Perfidus, infelix, atrox, insulsus, adulter, 
<coripp. ioh. 4.224> Praedo, homicida, rapax, bellorum pessimus auctor, 
<coripp. ioh. 4.225> Ductorem incautum crudelibus occupat armis 
<coripp. ioh. 4.226> Oppressumque dolo rapuit iuransque fefellit. 
<coripp. ioh. 4.227> Principis haud illum tanti reuerentia mouit, 
<coripp. ioh. 4.228> Sumere nec timuit bellum nomenque tyranni. 
<coripp. ioh. 4.229> Quas Tyrii clades, quae saeua pericula passi! 
<coripp. ioh. 4.230> Sub gladio iacuere graui, sed tempore paruo: 
<coripp. ioh. 4.231> Abbreuiata dies infanda et pessima regni est. 
<coripp. ioh. 4.232> Nam pater ille bonus summis Athanasius Afros 
<coripp. ioh. 4.233> Consiliis media rapuit de caede maligni. 
<coripp. ioh. 4.234> Hic potuit Libyam Romanis reddere fastis 
<coripp. ioh. 4.235> Solus et infestum leto damnare tyrannum. 
<coripp. ioh. 4.236> Armenius tanti fuerat tunc ille minister 
<coripp. ioh. 4.237> Consilii. hunc placidus cana grauitate coegit 
<coripp. ioh. 4.238> Immitem mactare uirum. temptare periclum 
<coripp. ioh. 4.239> Non timuit genitor pro libertate senilis. 
<coripp. ioh. 4.240> Guntarith infelix, cupiens fera regna tenere, 
<coripp. ioh. 4.241> Armenios enses saeua inter pocula sensit 
<coripp. ioh. 4.242> Et male consessas maculauit sanguine mensas. 
<coripp. ioh. 4.243> Africa per tantas periens non ulta rapinas 
<coripp. ioh. 4.244> Sic mersa est. te exspectat inops. succurre gementi: 
<coripp. ioh. 4.245> Namque potes, uirtusque tibi iam nota per orbem est, 
<coripp. ioh. 4.246> Et uigilant sensus et claris dextera factis.' 
<coripp. ioh. 4.247> Talia commemorans referebat bella tribunus 
<coripp. ioh. 4.248> Lumina conturbans lacrimis, Libycasque ruinas 
<coripp. ioh. 4.249> Fataque cuncta ducum luctu deflebat amaro. 
<coripp. ioh. 4.250> Ingemuit ductor concussa mente benignus. 
<coripp. ioh. 4.251> Congemuere duces: animis in proelia surgunt 
<coripp. ioh. 4.252> Indomitis. dolor atque pudor fera corda fatigat. 
<coripp. ioh. 4.253> Tunc maculis tinxere genas, pallentque rubentque, 
<coripp. ioh. 4.254> Nec latet ore furor. cunctantem surgere lucem 
<coripp. ioh. 4.255> Iam cupiunt tardumque iubar noctemque queruntur. 
<coripp. ioh. 4.256> Caerula sulcabat dirumpens luce corusca 
<coripp. ioh. 4.257> Phoebus et errantes radios per nubila uibrans 
<coripp. ioh. 4.258> Lumina subtremulis spargebat lampadis undis, 
<coripp. ioh. 4.259> Surgebatque dies miseris gratissimus Afris. 
<coripp. ioh. 4.260> Iamque duces, uariis turbantes uocibus agmen, 
<coripp. ioh. 4.261> Vrgebant fortesque uiros clarosque tribunos. 
<coripp. ioh. 4.262> Quisque suos hortatur agens. his castra mouere, 
<coripp. ioh. 4.263> Arma parare iubent, iussa spectare magistri. 
<coripp. ioh. 4.264> Signa ferunt ornantque uiri gaudentque tuentes 
<coripp. ioh. 4.265> Prospera discussis ludentia flamina uelis. 
<coripp. ioh. 4.266> At pater exsurgens compuncta mente Iohannes, 
<coripp. ioh. 4.267> Corde pio, genibus nixis et poplite flexo, 
<coripp. ioh. 4.268> Suppliciter geminas tendens cum lumine palmas, 
<coripp. ioh. 4.269> Ore canens haec uerba refert: 'tibi gloria, Christe, 
<coripp. ioh. 4.270> Summe parens, hominum linguis et pectore puro 
<coripp. ioh. 4.271> Rite datur, laudesque libens gratesque resoluo. 
<coripp. ioh. 4.272> Non alium laudare uolo. tu conditor orbis, 
<coripp. ioh. 4.273> Tu gentes et bella domas, tu conteris arma 
<coripp. ioh. 4.274> Impia, tu nostris solitus succurrere rebus. 
<coripp. ioh. 4.275> Aspice succensas duris a gentibus urbes, 
<coripp. ioh. 4.276> Omnipotens, agrosque uide. iam nullus arator 
<coripp. ioh. 4.277> Arua colit: lacrimas nullus per templa sacerdos 
<coripp. ioh. 4.278> Pro populo iam ferre potest. nam montibus omnes 
<coripp. ioh. 4.279> Vincula dura ferunt palmis post terga reuinctis. 
<coripp. ioh. 4.280> Aspice, sancte pater, nec iam tua fulmina cessent. 
<coripp. ioh. 4.281> Sub nostris pedibus Maurorum sterne cateruas, 
<coripp. ioh. 4.282> Eripe captiuos saeuis a gentibus Afros, 
<coripp. ioh. 4.283> Romanosque tuos solite miseratus alumnos 
<coripp. ioh. 4.284> Cerne pius, nostrosque fauens fac gaudia luctus.' 
<coripp. ioh. 4.285> Haec memorans lacrimis siccas infundit harenas. 
<coripp. ioh. 4.286> Quippe dolor pietasque mouent mentemque benignam 
<coripp. ioh. 4.287> Conturbant densisque agitant singultibus artus. 
<coripp. ioh. 4.288> Vt bene complacitis consummans omnia uerbis 
<coripp. ioh. 4.289> Conticuit, tunc surgit ouans riuosque fluentes 
<coripp. ioh. 4.290> Luminibus tergens placidis iam uultibus heros 
<coripp. ioh. 4.291> Respicit armatasque iubet properare cohortes. 
<coripp. ioh. 4.292> Ipse capit tumulum, quo summus et altior astans
<coripp. ioh. 4.293> Consilio cunctos releuaret more ministros. 
<coripp. ioh. 4.294> Conueniunt lectique duces fortesque tribuni 
<coripp. ioh. 4.295> Atque suo ueniens condensus in agmine miles. 
<coripp. ioh. 4.296> Vndique ductorem uallant stipante caterua. 
<coripp. ioh. 4.297> Non aliter quam examen apes per mutua nexis 
<coripp. ioh. 4.298> Efficiunt pedibus, regem dum saepe sequuntur; 
<coripp. ioh. 4.299> Arboris aut apicem ductor summumque cacumen 
<coripp. ioh. 4.300> Aut mediam tenuit condensis frondibus ornum; 
<coripp. ioh. 4.301> Ipse sedet primusque locum stridore uerendus 
<coripp. ioh. 4.302> Eligit; at circum densis exercitus alis 
<coripp. ioh. 4.303> Colligitur regisque sui praecepta capessunt. 
<coripp. ioh. 4.304> Armiger interea ueniens de montibus altis 
<coripp. ioh. 4.305> Ecce uolat, densasque uidens astare cateruas 
<coripp. ioh. 4.306> Et celso medium fulgentem colle magistrum, 
<coripp. ioh. 4.307> Alipedis celeris dextra contorsit habenas, 
<coripp. ioh. 4.308> Ductoremque petens uolucres per gramina cursus 
<coripp. ioh. 4.309> Corripuit, densum et dirumpens concitus agmen 
<coripp. ioh. 4.310> Fluxit equo pedibusque boni tunc more magistri 
<coripp. ioh. 4.311> Oscula pressa dedit. feruens iamque omnis in illum 
<coripp. ioh. 4.312> Turba coit, causas cupiens cognoscere rerum 
<coripp. ioh. 4.313> Responsumque feri referentem audire tyranni. 
<coripp. ioh. 4.314> Et metuunt ne pacem oret, cum dicere iussus 
<coripp. ioh. 4.315> Paruit et placido ..... Amantius ore:
<coripp. ioh. 4.316>'Omnia quae dominus famulo praecepit adimplens 
<coripp. ioh. 4.317> Gentibus in mediis portans mandata cucurri, 
<coripp. ioh. 4.318> Perueniensque ferum uidi sub rupe tyrannum 
<coripp. ioh. 4.319> Montibus in summis. tunc euocat ille rebelles 
<coripp. ioh. 4.320> Voce ciens: cursu rapido Maurusia turba 
<coripp. ioh. 4.321> Confluit et nigrae facies tentoria complent: 
<coripp. ioh. 4.322> Vt quondam Ditem moturum proelia diuis 
<coripp. ioh. 4.323> Concilium fecisse ferunt et mille per amplas 
<coripp. ioh. 4.324> Monstra uias uenisse, Hydram tristemque Megaeram, 
<coripp. ioh. 4.325> Ac Carona senem deserta currere cumba, 
<coripp. ioh. 4.326> Tisiphonem ualidam flammis et pondere pinum 
<coripp. ioh. 4.327> Quassantem, Alecto tortis saeuisse chelydris, 
<coripp. ioh. 4.328> Quaeque sub ingenti facies monstrantur Auerno. 
<coripp. ioh. 4.329> Vtque ducem ueniens densum circumstetit agmen, 
<coripp. ioh. 4.330> Obtulit ipse sedens consessum ex agmine dignis. 
<coripp. ioh. 4.331> Ille tamen medius sedit praefectus, et omnes 
<coripp. ioh. 4.332> Aspiciens rabido tumidus sic intonat ore: 
<coripp. ioh. 4.333>'Legatos, proceres, dura et mandata Iohannis 
<coripp. ioh. 4.334> Suscipiens uos nosse uolo, cunctisque loquentem 
<coripp. ioh. 4.335> Mandatum monstrare uirum. uos auribus illum 
<coripp. ioh. 4.336> Intentis audite palam, et decernite, si quid 
<coripp. ioh. 4.337> Est animo fixum, pacem bellumne petamus.' 
<coripp. ioh. 4.338> Permisere loqui digitisque silentia linguis 
<coripp. ioh. 4.339> Imposuere suis. docui praecepta iubentis 
<coripp. ioh. 4.340> Principis et morem. pietas ut magna regentis 
<coripp. ioh. 4.341> Omnia contineat, crebro sermone cucurri. 
<coripp. ioh. 4.342> Virtutem indomitam mixta bonitate reuolui. 
<coripp. ioh. 4.343> Saepe minas addens Romanos parcere dixi, 
<coripp. ioh. 4.344> Sed tamen et gentes semper fregisse superbas 
<coripp. ioh. 4.345> Funditus et ualidos bello pressisse tyrannos, 
<coripp. ioh. 4.346> Enumerans quos Roma potens quosque ipse subegit 
<coripp. ioh. 4.347> Noster ab extremo temptantes proelia mundo 
<coripp. ioh. 4.348> Princeps. asserui bellum, pacemque recurrens 
<coripp. ioh. 4.349> Edocui tandemque silens responsa petiui. 
<coripp. ioh. 4.350> Illi inter sese fracto sermone furentes 
<coripp. ioh. 4.351> Latratus uarios, stridentibus horrida linguis 
<coripp. ioh. 4.352> Verba ferunt seseque nouo terrore reuincunt: 
<coripp. ioh. 4.353> Monte lupi medio ueluti, cum nubila latis 
<coripp. ioh. 4.354> Incumbunt terris, ululatibus aera crebris 
<coripp. ioh. 4.355> Pulsant perque cauas resonant latratibus umbras. 
<coripp. ioh. 4.356> Vt requies facta est animis, tunc ille superbus 
<coripp. ioh. 4.357> Talia uerba mihi dictis respondit acerbis: 
<coripp. ioh. 4.358>'Ista mihi satis est Romani cognita regni 
<coripp. ioh. 4.359> Nuper rupta fides. ultra nec fallere quisquam 
<coripp. ioh. 4.360> Antalan se posse putet. iam sufficit istud 
<coripp. ioh. 4.361> Armenio licuisse semel. quos fingis amicos 
<coripp. ioh. 4.362> Arte mihi? non uester eram? non saepe cucurri? 
<coripp. ioh. 4.363> Non iussis merui cautus? non proelia gessi 
<coripp. ioh. 4.364> Pro ducibus, Romane, tuis? res publica certe 
<coripp. ioh. 4.365> Fida satis, sanguisque tuus, germane, fatetur, 
<coripp. ioh. 4.366> Guarizila, ducis iussu qui fusus iniqui est, 
<coripp. ioh. 4.367> Armeniique tui docuit mihi reddita merces, 
<coripp. ioh. 4.368> Frangere quod, nisus nostra uirtute, tyrannum 
<coripp. ioh. 4.369> Guntarith hic potuit. paci sic fidus amicae, 
<coripp. ioh. 4.370> Sic meritus, uestris quod faui(==FA+VI) saepe triumphis, 
<coripp. ioh. 4.371> Haec ego digna tuli? uobis quia bella peregi, 
<coripp. ioh. 4.372> Haecine uestra fides? tales referuntur amici? 
<coripp. ioh. 4.373> Artabanum modo grata mihi, fortuna, dedisses, 
<coripp. ioh. 4.374> Sorte noua fortis pariter cum noster Ilaguas 
<coripp. ioh. 4.375> Castra regit gentesque feri de finibus Austri! 
<coripp. ioh. 4.376> Quas tamen ecce parat ductor temptare Iohannes 
<coripp. ioh. 4.377> Milite cum paruo. pacem qui quaerere nostram 
<coripp. ioh. 4.378> Non humili cum uoce putat, sed callidus arte, 
<coripp. ioh. 4.379> Poscere quos decuit, uanis terroribus artat. 
<coripp. ioh. 4.380> Tot mihi post meritos subiecto Marte triumphos, 
<coripp. ioh. 4.381> Dextera quos tribuit, ducibus uirtute peremptis, 
<coripp. ioh. 4.382> Post Solomona ferum, primi post fata Iohannis, 
<coripp. ioh. 4.383> Antalan cuiquam bello temptare licebit? 
<coripp. ioh. 4.384> Terreat ergo lupum pascens in uallibus agnus 
<coripp. ioh. 4.385> Et leo iam metuat surgentem in cornua ceruum 
<coripp. ioh. 4.386> Viuidus ore canis leporem damamque pauescat 
<coripp. ioh. 4.387> Et ferus accipiter mitem sub nube columbam! 
<coripp. ioh. 4.388> Armiger ipse Iouis liquidam tremefactus in aethram
<coripp. ioh. 4.389> Effugiat raucamue gruem cygnumue canentem, 
<coripp. ioh. 4.390> Omnis et inuersis pereat natura figuris! 
<coripp. ioh. 4.391> Romanis totiens iterum concurrere uictis 
<coripp. ioh. 4.392> Ecce placet. rursus redeant et proelia temptent.' 
<coripp. ioh. 4.393> Vix ea legatus: media inter uerba cucurrit 
<coripp. ioh. 4.394> Perque duces uarium perque agmina feruida murmur: 
<coripp. ioh. 4.395> Turbine ceu ualido, prima surgente procella, 
<coripp. ioh. 4.396> Aequora pulsa gemunt ruptis crepitantia ripis; 
<coripp. ioh. 4.397> Congeminat tunc unda sonos et litora lapsu 
<coripp. ioh. 4.398> Cuncta fremunt crebroque resultant aspera fluctu. 
<coripp. ioh. 4.399> Imperat erecta motaque silentia dextra 
<coripp. ioh. 4.400> Ductor. conticuere citi intentique magistrum 
<coripp. ioh. 4.401> Suspexere uiri. facies tunc omnis in illum 
<coripp. ioh. 4.402> Mensque coit cupidique uolunt audire iubentis 
<coripp. ioh. 4.403> Consilium: apponunt sensus auresque loquelis. 
<coripp. ioh. 4.404> Hortatur placida rector tunc uoce cohortes 
<coripp. ioh. 4.405> Attonitas, auidasque mouens in proelia mentes 
<coripp. ioh. 4.406> Talibus incendit dictis et firmat in hostes: 
<coripp. ioh. 4.407>'Romanis, socii, creuit sic gloria rebus 
<coripp. ioh. 4.408> Resque super totum regnauit publica mundum, 
<coripp. ioh. 4.409> Dum gentes, dum bella domat. non arma ferentes 
<coripp. ioh. 4.410> Romanus timuit populos, aut agmina miles, 
<coripp. ioh. 4.411> Quanta forent, metuens conuertit terga retrorsum, 
<coripp. ioh. 4.412> Fidus quippe suis et multo peruigil astu 
<coripp. ioh. 4.413> Et uirtute potens Martis sufferre labores. 
<coripp. ioh. 4.414> Sed quotiens dirupta fides, nec principis ullus 
<coripp. ioh. 4.415> Vicit honor mentes iam sese ad bella parantes, 
<coripp. ioh. 4.416> Dum raptus, dum praeda placet, dum praemia miles 
<coripp. ioh. 4.417> Martia mente cupit nostris contraria signis, 
<coripp. ioh. 4.418> Tunc Romana manus propriis conterrita dextris 
<coripp. ioh. 4.419> Terga dedit gentesque feras uicisse putauit. 
<coripp. ioh. 4.420> Non tamen his longos tetulit Fortuna labores 
<coripp. ioh. 4.421> Perfidiis, sed laeta ferens meliorque reuisit. 
<coripp. ioh. 4.422> Diligit illa suam fatorum munere Romam. 
<coripp. ioh. 4.423> Hanc propter multos perdens omnino nocentes 
<coripp. ioh. 4.424> Contriuit rebusque dedit sua gaudia nostris. 
<coripp. ioh. 4.425> Profuit insano nomen quid ferre tyranni 
<coripp. ioh. 4.426> Guntarith, Armenia iacuit qui ex caede uolutus? 
<coripp. ioh. 4.427> Nonne epulas inter uel festae pocula mensae 
<coripp. ioh. 4.428> Exsoluit meritas pro fracto foedere poenas? 
<coripp. ioh. 4.429> Quid Stutiam referam profugum, tot partibus orbis 
<coripp. ioh. 4.430> Errantem? dum multa cupit, dum uana requirit, 
<coripp. ioh. 4.431> Nomen habere uolens iniusto Marte tyranni, 
<coripp. ioh. 4.432> Quas Libyae clades, quos gentibus ille furores 
<coripp. ioh. 4.433> Addidit aut quanto maculauit sanguine ferrum? 
<coripp. ioh. 4.434> Tardius ille licet, digna sed morte peremptus 
<coripp. ioh. 4.435> Occubuit crimenque simul poenasque resumpsit. 
<coripp. ioh. 4.436> Cernitis ergo, uiri, quantum Fortuna laboret 
<coripp. ioh. 4.437> Principibus seruare fidem, quantumque secundo 
<coripp. ioh. 4.438> Marte gerat totum Romanis subdere mundum. 
<coripp. ioh. 4.439> Ergo agite, et belli socii ciuesque fideles, 
<coripp. ioh. 4.440> Pandite quisque suas in aperta pericula uires, 
<coripp. ioh. 4.441> Romano de more pii, gentesque malignas 
<coripp. ioh. 4.442> Rumpite. cognoscant populi regesque subacti 
<coripp. ioh. 4.443> Quae rebus uirtus et quae sit gloria in armis. 
<coripp. ioh. 4.444> Cernite sub quantis nutant nunc signa periclis 
<coripp. ioh. 4.445> Et uigilate, uiri. mediis tentoria Mauris 
<coripp. ioh. 4.446> Vallantur. uirtute salus gladioque petenda est. 
<coripp. ioh. 4.447> Coniunctos lateri nostro quos credis amicos 
<coripp. ioh. 4.448> Pacatosque putas, casu speculantur in isto. 
<coripp. ioh. 4.449> Si uictor Romanus erit, famulantur, adorant, 
<coripp. ioh. 4.450> Et sola hos faciet uictrix fortuna fideles 
<coripp. ioh. 4.451> Conceptusque timor. nunc nunc insurgite, ciues. 
<coripp. ioh. 4.452> Haec est quae geminas franget uictoria partes. 
<coripp. ioh. 4.453> Hi gladio pereant, hos uirtus terreat hostes. 
<coripp. ioh. 4.454> Ite, duces, numerosque locis componite uestris 
<coripp. ioh. 4.455> Quisque suos. propriis incedant signa maniplis, 
<coripp. ioh. 4.456> Et bene compositas acies in proelia ferte.' 
<coripp. ioh. 4.457> Dixerat, et saltu sese super ardua terga 
<coripp. ioh. 4.458> Composuit sublatus equi. sonuere uerendi 
<coripp. ioh. 4.459> Arma uiri, cassisque nouo splendore coruscans 
<coripp. ioh. 4.460> Sole repercusso radios in lumina misit, 
<coripp. ioh. 4.461> Loricaeque iubar rutilum per castra cucurrit. 
<coripp. ioh. 4.462> Non aliter nubes conuexi margine caeli 
<coripp. ioh. 4.463> Murmure mota nouo, medium dum tangit Olympum, 
<coripp. ioh. 4.464> Intonat et subito flammas per nubila uibrat. 
<coripp. ioh. 4.465> Tunc omnes saluere(==SALUERE) duces omnesque tribuni. 
<coripp. ioh. 4.466> Post imitata cohors ualidis incumbit in hastis 
<coripp. ioh. 4.467> Quadrupedesque premit saliens. pars ardua celsi 
<coripp. ioh. 4.468> Colla retentat equi. sonipes celer aequore toto 
<coripp. ioh. 4.469> Oppugnat frenis, dextra laeuaque per herbas 
<coripp. ioh. 4.470> Subsiliens: colloque manus dum sentit eriles 
<coripp. ioh. 4.471> Gaudet et in latos luctatur currere campos. 
<coripp. ioh. 4.472> Direxere acies. dextro regit agmina cornu 
<coripp. ioh. 4.473> Gentius, electis circumdans signa maniplis. 
<coripp. ioh. 4.474> Ipse magister ouans, rutilato uertice fulgens, 
<coripp. ioh. 4.475> Fertur equo, cristisque decens auroque coruscus 
<coripp. ioh. 4.476> Per medias uolitans succendit proelia turmas 
<coripp. ioh. 4.477> Componitque acies digna fortissimus arte. 
<coripp. ioh. 4.478> Magnanimus iuxta iuuenum Putzintulus ingens 
<coripp. ioh. 4.479> Arma mouet densasque trahit post signa cohortes. 
<coripp. ioh. 4.480> Belliger ipse super cristata casside celsus 
<coripp. ioh. 4.481> Loricaque micans et longa pulchrior hasta 
<coripp. ioh. 4.482> Arduus ibat equo sociosque ex more monebat 
<coripp. ioh. 4.483> Voce suos, superans quoniam sapientia forti 
<coripp. ioh. 4.484> Pectore semper erat. felix, si fata dedissent 
<coripp. ioh. 4.485> Longaeuos in luce dies, maturus ut ille 
<coripp. ioh. 4.486> Cana aetate foret. quantus maturior esset! 
<coripp. ioh. 4.487> Tertius inde furens rapta Gregorius(==GRE+GO+RI-US) hasta 
<coripp. ioh. 4.488> Atque leui clipeo telis fulgebat Iberis. 
<coripp. ioh. 4.489> Geisirith hunc iuxta numeros et signa mouebat, 
<coripp. ioh. 4.490> Ante tubam cupiens aduersas rumpere fossas, 
<coripp. ioh. 4.491> Conscius ipse sui. cinctus fulgentibus armis 
<coripp. ioh. 4.492> Ardua tela gerit. ferrato corpore toto 
<coripp. ioh. 4.493> Ipse nitet: squamas maculis distinguit et auro; 
<coripp. ioh. 4.494> Aurea cassis inest commixto flammea ferro; 
<coripp. ioh. 4.495> Inde apicem cristasque iuba componit equina. 
<coripp. ioh. 4.496> Cingula gemmiferis stringit fulgentia bullis; 
<coripp. ioh. 4.497> Vagina gladius latus exornarat eburna. 
<coripp. ioh. 4.498> Tunc suris ocreas, multo quas uinxerat auro 
<coripp. ioh. 4.499> Parthica pellis, habet rubroque indudit in ostro 
<coripp. ioh. 4.500> Depingens gemmis et multa callidus arte. 
<coripp. ioh. 4.501> Omnia signa placent meliorque et maxima uirtus. 
<coripp. ioh. 4.502> Inde per extensos componens agmina campos 
<coripp. ioh. 4.503> Consiliis melior fortis Marturius ibat 
<coripp. ioh. 4.504> Atque tribunicia socios uirtute regebat. 
<coripp. ioh. 4.505> Marcianusque potens densos perfertur in hostes, 
<coripp. ioh. 4.506> Mixturus proprio Barcaei sanguinis amnem, 
<coripp. ioh. 4.507> Nec non egregius clara de stirpe Senator 
<coripp. ioh. 4.508> Fertur equo comptisque nitet felicior armis. 
<coripp. ioh. 4.509> Hos sequitur fidus, densa stipante caterua, 
<coripp. ioh. 4.510> Cusina Massylis deducens agmina signis. 
<coripp. ioh. 4.511> Ille animo Romanus erat, nec sanguine longe, 
<coripp. ioh. 4.512> Moribus ornatus placidis, grauitate Latina. 
<coripp. ioh. 4.513> Non illum aequiperans iaculis aut uiribus esset 
<coripp. ioh. 4.514> Vel Veneri dilectus Adon uel fortis Achilles. 
<coripp. ioh. 4.515> At parte ex alia, cornu fulgente sinistro, 
<coripp. ioh. 4.516> Nomine ductoris ductor ruit ille Iohannes 
<coripp. ioh. 4.517> Iam senior grandisque annis. cui cruda senectus 
<coripp. ioh. 4.518> Et uirtus iuuenilis erat, qua maximus hostes 
<coripp. ioh. 4.519> Frangere non minimo potuit sudore laborans. 
<coripp. ioh. 4.520> Discolor hunc portat maculis uariatus in albis 
<coripp. ioh. 4.521> Parte niger sonipes, gemmis auroque superbus, 
<coripp. ioh. 4.522> Ore fremens, camposque leuis discurrit in omnes. 
<coripp. ioh. 4.523> Ferreus ipse suas componens ordine turmas 
<coripp. ioh. 4.524> Itque reditque uolans, socios et firmat euntes. 
<coripp. ioh. 4.525> Fronimuth erectis iuxta mouet agmina signis 
<coripp. ioh. 4.526> Impiger, et campis socians coniungit apertis. 
<coripp. ioh. 4.527> Ipse licet medius cristis et casside fulgens 
<coripp. ioh. 4.528> Emineat ferrique nouo splendore coruscans 
<coripp. ioh. 4.529> Altior aduersi radios et lumina Phoebi 
<coripp. ioh. 4.530> Suscipiens frangat, densae tamen undique saeptum 
<coripp. ioh. 4.531> Circumeunt acies clipeis galeisque micantes. 
<coripp. ioh. 4.532> Proximus inde ciens numeros Marcentius urget, 
<coripp. ioh. 4.533> Iussaque per latos discurrunt agmina campos. 
<coripp. ioh. 4.534> Illius et fuluos cassis premit aurea crines 
<coripp. ioh. 4.535> Aere rigens cristisque grauis, thoraxque tremendos 
<coripp. ioh. 4.536> Suspendens umeros squamis fulgentibus ambit, 
<coripp. ioh. 4.537> Dum sonipes gradibus componit crura superbis. 
<coripp. ioh. 4.538> Lumbis tela gerit, pharetramque arcumque sonantem 
<coripp. ioh. 4.539> Cinctus et aeratas referens in bella sagittas, 
<coripp. ioh. 4.540> Signaque terrificis munit uallata tribunis. 
<coripp. ioh. 4.541> Hinc Liberatus erat longa praestantior hasta, 
<coripp. ioh. 4.542> Hinc Vlitan pulcher, uariis depictus in armis, 
<coripp. ioh. 4.543> Hic melior pilo, curuo nec segnior arcu. 
<coripp. ioh. 4.544> Flectere cornipedem placidis bene doctus habenis 
<coripp. ioh. 4.545> Ibat Ifisdaias, gentis praefectus et auctor, 
<coripp. ioh. 4.546> Quem fera gens sequitur, nato comitante Bitipten. 
<coripp. ioh. 4.547> Gens numerosa uiris et gentis uiuida uirtus, 
<coripp. ioh. 4.548> Ingenioque ualens fuerat dux ipse fidelis, 
<coripp. ioh. 4.549> Militiae ducibusque placens magnoque magistro. 
<coripp. ioh. 4.550> Natus et eximius sumptis praesumptior armis, 
<coripp. ioh. 4.551> Nec genitore minor, iaculis qui uincere posset 
<coripp. ioh. 4.552> Persarum teneras neruo pellente sagittas. 
<coripp. ioh. 4.553> Commixtas acies dux Tarasis ante pedestres, 
<coripp. ioh. 4.554> Ardua signa mouens, uariis componit in armis. 
<coripp. ioh. 4.555> Ipse per obliquas distinguit proelia turmas 
<coripp. ioh. 4.556> Vectus equo clipeosque suis coniungere dictat. 
<coripp. ioh. 4.557> Tenditur in longum, nexis umbonibus horrens, 
<coripp. ioh. 4.558> Martia per latos acies densissima campos. 
<coripp. ioh. 4.559> Murorum in morem celantur corpora densis 
<coripp. ioh. 4.560> Tegminibus. solae apparent post scuta bipennes 
<coripp. ioh. 4.561> Et summae galeae cristis conisque micantes. 
<coripp. ioh. 4.562> At super erectis horrescit ferreus hastis 
<coripp. ioh. 4.563> Campus resplendetque nouis terroribus aer. 
<coripp. ioh. 4.564> Sic pater ipse suae componens cornua pugnae 
<coripp. ioh. 4.565> Armipotens medius disponit signa Iohannes, 
<coripp. ioh. 4.566> Ordine cuncta regens aequansque per agmina turmas. 
<coripp. ioh. 4.567> It bene equo medius, totis pugnaret ut armis 
<coripp. ioh. 4.568> Agminibusque suis fortis dictator ut esset, 
<coripp. ioh. 4.569> Arma mouens populi. ueluti uigilanter oberrant 
<coripp. ioh. 4.570> Cauta reluctantis media inter cornua tauri 
<coripp. ioh. 4.571> Lumina, bellantemque parat qua uulneret hostem 
<coripp. ioh. 4.572> Parte premens, dextroque rotat laeuoque minatur, 
<coripp. ioh. 4.573> Vulnera congeminans uariato uerbere, cornu, 
<coripp. ioh. 4.574> Quoque iubent oculi, configunt cornua uulnus: 
<coripp. ioh. 4.575> Sic acies ductor, perpensis partibus aequis, 
<coripp. ioh. 4.576> Bella subire iubet. sic disponuntur et arte 
<coripp. ioh. 4.577> Organa plectra lyrae digitis pulsanda magistri. 
<coripp. ioh. 4.578> Quam mouet ille, sonat contactu fistula uenti: 
<coripp. ioh. 4.579> Non chordae, non aera gemunt, ni sponte regentis 
<coripp. ioh. 4.580> Carmina percussis resonent expressa cicutis. 
<coripp. ioh. 4.581> Non aliter iussu ductoris cuncta mouetur 
<coripp. ioh. 4.582> Discretis acies concurrens ordine signis. 
<coripp. ioh. 4.583> Iunctus erat lateri claris Ricinarius armis 
<coripp. ioh. 4.584> Fulgens et paribus disponens agmina curis, 
<coripp. ioh. 4.585> Ipse animo matura gerens, grauitate modestus, 
<coripp. ioh. 4.586> Magnanimus, mitis, sapiens, fortissimus, insons, 
<coripp. ioh. 4.587> Armipotens, belli domitor pacisque minister, 
<coripp. ioh. 4.588> Corde humilis, quod Christus amat, pietate benignus, 
<coripp. ioh. 4.589> Et qui dignus erat tali properare magistro. 
<coripp. ioh. 4.590> Corpore nam geminos anima iunxere sub una 
<coripp. ioh. 4.591> Non natura parens, summi sed signa fauoris, 
<coripp. ioh. 4.592> Castus amor, pietas, bonitas, sapientia, uirtus. 
<coripp. ioh. 4.593> Ergo inter medias acies praeclarus in armis 
<coripp. ioh. 4.594> Ibat equo et placido socios sermone monebat. 
<coripp. ioh. 4.595> Ipso dispositu felicia signa regentem 
<coripp. ioh. 4.596> Fortem mirata est acies inimica Iohannem. 
<coripp. ioh. 4.597> Bellorum at princeps nocturno tempore Ierna, 
<coripp. ioh. 4.598> Sollicitus curis, muros per castra camelis 
<coripp. ioh. 4.599> Construit, octono circumdans ordine campum. 
<coripp. ioh. 4.600> Inde boues iungit, bis terno cornua gyro 
<coripp. ioh. 4.601> Cornibus arte ligans, et multo callidus astu 
<coripp. ioh. 4.602> Implicitas errore parat per deuia fraudes, 
<coripp. ioh. 4.603> Tutus ut inde uolans currat per proelia Maurus 
<coripp. ioh. 4.604> Ignarumque premat subeuntis castra per ipsas 
<coripp. ioh. 4.605> Insidiae formas infensi militis agmen. 
<coripp. ioh. 4.606> Non Labyrintheis Minoia cura latebris 
<coripp. ioh. 4.607> Flexerat ancipites tantis anfractibus orbes, 
<coripp. ioh. 4.608> Distorquens errore uias, quas callidus arte 
<coripp. ioh. 4.609> Inuenit, tento reuocans uestigia filo, 
<coripp. ioh. 4.610> Aegides monitus; pectus tunc ipse biforme 
<coripp. ioh. 4.611> Ense ferit mixti generis: uomit ille cruorem 
<coripp. ioh. 4.612> Et ruit obscurae confringens cornua terrae. 
<coripp. ioh. 4.613> Tertia constricti formans munimina ualli 
<coripp. ioh. 4.614> Circumdat, spargitque pecus uincitque minutum 
<coripp. ioh. 4.615> Impediens. medios densis astringit asellis 
<coripp. ioh. 4.616> Arte locos, funesque ligans extendit iniquos, 
<coripp. ioh. 4.617> Et tribulos per castra locat furcasque bicornes, 
<coripp. ioh. 4.618> Exacuitque sudes et magnas obice cautes. 
<coripp. ioh. 4.619> Antalas pariter pugnas determinat arte 
<coripp. ioh. 4.620> Egrediturque suis uallatus cornibus. ardet 
<coripp. ioh. 4.621> In medium confisus equo, pugnaeque pedestri 
<coripp. ioh. 4.622> Composuit solido iunctas umbone phalanges. 
<coripp. ioh. 4.623> Sed propius tenuit munitis agmina castris 
<coripp. ioh. 4.624> Nec pedites uoluit(==VOLUIT) tristes committere pugnas 
<coripp. ioh. 4.625> Longius, expertus totiens quid terror in armis 
<coripp. ioh. 4.626> Et uirtus Romana potest. tamen ordine certo 
<coripp. ioh. 4.627> Processit geminis acies Maurusia signis. 
<coripp. ioh. 4.628> Ante uolans sonipes totos concurrit in agros, 
<coripp. ioh. 4.629> Laguatanque leuis campos collesque propinquos 
<coripp. ioh. 4.630> Atque cauas ualles siluasque et flumina complens 
<coripp. ioh. 4.631> It, Ierna comitante fero Brutenque superbo. 
<coripp. ioh. 4.632> Ille secundus erat. Camalus quos deinde secutus 
<coripp. ioh. 4.633> Ardet in aduersos multis cum milibus hostes, 
<coripp. ioh. 4.634> Hisdreasen Ialdasque ferox et Sinzera feruens, 
<coripp. ioh. 4.635> Quosque referre parans comprendere nomina nullus 
<coripp. ioh. 4.636> Mente potest, saeuasque uolens tot dicere gentes. 
<coripp. ioh. 4.637> His medius, fomes belli rectorque, Sidifan 
<coripp. ioh. 4.638> Acer erat, dextrosque equites et signa regebat. 
<coripp. ioh. 4.639> At socians laeuo Carcasan agmina cornu 
<coripp. ioh. 4.640> Condensas acies campos effundit in omnes, 
<coripp. ioh. 4.641> Ifuraces in bella mouens, pariterque Melangus 
<coripp. ioh. 4.642> Signa regit, Gantal Guentanque, Alacanza, Iutungun 
<coripp. ioh. 4.643> Dirus et Autiliten uelox fortisque Catubar, 
<coripp. ioh. 4.644> Et quos mille duces misere in proelia Syrtes. 
<coripp. ioh. 5.1> Iamque propinquabant aduersis hostibus hostes
<coripp. ioh. 5.2> Signaque compositis. arcus uolucresque sagittas
<coripp. ioh. 5.3> Depromunt pharetris et ferrum missile uibrant.
<coripp. ioh. 5.4> Finierat spatium uacui pars obuia campi,
<coripp. ioh. 5.5> Accessumque uiris acies aliena negabat
<coripp. ioh. 5.6> Inque suis obstans uenientes fecerat hostes
<coripp. ioh. 5.7> Stare locis, pressisque haeserunt agmina frenis.
<coripp. ioh. 5.8> Prospiciens acies uidit Guenfeius hostis
<coripp. ioh. 5.9> Ductorem Antalas media inter signa Iohannem
<coripp. ioh. 5.10> Agnouitque procul. celso per tela suorum
<coripp. ioh. 5.11> Egrediens tunc fertur equo magnique magistri
<coripp. ioh. 5.12> Transiit ante oculos. hosti tamen obuius iuit
<coripp. ioh. 5.13> Congressus + uacuis + ductor fortissimus armis.
<coripp. ioh. 5.14> Arripit ille fugam domitum post terga reflectens
<coripp. ioh. 5.15> Cornipedem frenis. quem dux sic uoce secutus:
<coripp. ioh. 5.16>"Quo fugis, Antalas? haec sunt minitantia uerba?
<coripp. ioh. 5.17> Milite cum paruo ueniens uocat ecce Iohannes.
<coripp. ioh. 5.18> Quo uelox deflectis iter? modo iudicet ille,
<coripp. ioh. 5.19> Qui caelum terramque mouet, qui fulmina torquet."
<coripp. ioh. 5.20> Talia narrantis seseque in bella uocantis
<coripp. ioh. 5.21> Erubuit maerensque suis se immiscuit armis:
<coripp. ioh. 5.22> Cum ... magica taurus dimittitur arte
<coripp. ioh. 5.23> Maurorum e medio, taurus, quem Ierna sacerdos
<coripp. ioh. 5.24> Atque idem gentis rectorum maximus auctor
<coripp. ioh. 5.25> Finxerat Ammonii signantem numina Gurzil,
<coripp. ioh. 5.26> Omina prima suis. celsis tunc cornibus ille
<coripp. ioh. 5.27> Inter utrosque furit, dubius qua rumperet hostes.
<coripp. ioh. 5.28> Agmina dum trepidant, cursus per Syrtica rupit
<coripp. ioh. 5.29> Ingrediens iterumque ferox sua castra poposcit.
<coripp. ioh. 5.30> Hunc sequitur Romanus eques tremulumque <sub> armo
<coripp. ioh. 5.31> Missile contorquens mediis prostrauit harenis.
<coripp. ioh. 5.32> Proelia raucisono cecinerunt cornua cantu:
<coripp. ioh. 5.33> Tollitur inde nouus fractis ad sidera clamor
<coripp. ioh. 5.34> Vocibus et magnis ululatibus ardet Erinys.
<coripp. ioh. 5.35> Concrepat omne nemus, tunc omnis consonat echo
<coripp. ioh. 5.36> Gentibus et uarias imitatur reddere linguas.
<coripp. ioh. 5.37> Hinc Sinifere uocans acies Maurusia clamat
<coripp. ioh. 5.38> Mastimanque ferum: Mastiman assonat echo.
<coripp. ioh. 5.39> Inde ferunt Gurzil: Gurzil caua saxa resultant.
<coripp. ioh. 5.40> Hinc Romana manus conturbans uocibus aethram
<coripp. ioh. 5.41> Intonat et quassis regemunt montana pharetris.
<coripp. ioh. 5.42> Vox ueneranda canit. clamatur "numine Christus,
<coripp. ioh. 5.43> Iustiniane, tuis pugnet fortissimus armis.
<coripp. ioh. 5.44> Principis imperium nostri, pater optime, serua."
<coripp. ioh. 5.45> Ad nomen tremuere poli, tremuere gementes,
<coripp. ioh. 5.46> Concussa tellure, iugis et uertice siluae
<coripp. ioh. 5.47> Commoto paruere quati, montesque lacusque
<coripp. ioh. 5.48> Rauca gemunt: orbis tremuit compage solutus,
<coripp. ioh. 5.49> Auctoremque suum linguis elementa fatentur.
<coripp. ioh. 5.50> Additus hinc furor est animique in bella calescunt.
<coripp. ioh. 5.51> Exhortantur equos, effundunt tela lacertis
<coripp. ioh. 5.52> Spissa uiri, densisque iubar pallescit ab hastis.
<coripp. ioh. 5.53> Sub iaculis nox atra ruit, campisque tenebras
<coripp. ioh. 5.54> Et super arma diem ferrum disiunxit utrumque.
<coripp. ioh. 5.55> Obuia contortis densantur tela sagittis,
<coripp. ioh. 5.56> Alterna quae parte uolant. tunc tristior omnis
<coripp. ioh. 5.57> Obscurusque subit tantis hastilibus aer,
<coripp. ioh. 5.58> Quantaque torserunt, totidem modo uulnera partes
<coripp. ioh. 5.59> Suscipiunt. mortem ueniens telum omne minatur,
<coripp. ioh. 5.60> Sed dispar fortuna regit. nam missile tortum
<coripp. ioh. 5.61> Saepius aduersa uulnus, dum currit, in hasta
<coripp. ioh. 5.62> Inueniens, gemino consertum pondere campo
<coripp. ioh. 5.63> Corruit, ac duo rapta simul Mars uulnera perdit,
<coripp. ioh. 5.64> Inque aliis mors ipsa rubet. tunc sanguine mixto
<coripp. ioh. 5.65> Terra madet. strident missis hastilibus aurae.
<coripp. ioh. 5.66> Mars furit et media permixtos caede uirorum
<coripp. ioh. 5.67> Exanimes conuoluit equos. coit improba uirtus
<coripp. ioh. 5.68> Alterna de parte ruens, caecique tumultu
<coripp. ioh. 5.69> Atque furore uiri aduersis dant pectora telis:
<coripp. ioh. 5.70> Quique aliis inferre parant, in uiscera ferrum
<coripp. ioh. 5.71> Suscipiunt dulcesque animas per uulnera fundunt.
<coripp. ioh. 5.72> Acer in obnixos rumpens Ricinarius hostes
<coripp. ioh. 5.73> Irruit aduersasque acies et signa fugauit
<coripp. ioh. 5.74> Eilimare(==E.ILIMARE) occiso, primus qui proelia miscens
<coripp. ioh. 5.75> Romanas acies ausus temptare petebat,
<coripp. ioh. 5.76> Fisus equo fretusque suis. hunc maximus heros
<coripp. ioh. 5.77> Excipit: opposito uenientis pectora ferro
<coripp. ioh. 5.78> Transfodiens fractis rupit uitalia costis,
<coripp. ioh. 5.79> Hastaque per tergum magna uirtute cucurrit.
<coripp. ioh. 5.80> Vertit equos fugiens gelida formidine Mazax.
<coripp. ioh. 5.81> Insequitur Romana manus turbatque premendo,
<coripp. ioh. 5.82> Dorsaque per latos feruens Maurusia campos
<coripp. ioh. 5.83> Comprimit et uersos facili iam caede fatigat.
<coripp. ioh. 5.84> Vt pedites socios stantes a fronte paratos
<coripp. ioh. 5.85> Fractus eques uidit, rediens in pectore uirtus
<coripp. ioh. 5.86> Flectit equos, campumque feris clamoribus implens
<coripp. ioh. 5.87> Currit et in medios aduersi militis enses
<coripp. ioh. 5.88> Quaerit iter. summis ductor sed uiribus obstat
<coripp. ioh. 5.89> Confirmansque suos dictis hortatur amicis:
<coripp. ioh. 5.90>"Romani proceres, rerum nostrumque leuamen,
<coripp. ioh. 5.91> Experti totiens belli portare labores,
<coripp. ioh. 5.92> Optastis pugnam: tandem data copia pugnae est.
<coripp. ioh. 5.93> Vnius puncti nutat iam causa periclo.
<coripp. ioh. 5.94> Hoc spatio summis impellite uiribus hostes.
<coripp. ioh. 5.95> Hic labor unus erit, nostrae uictoria parti
<coripp. ioh. 5.96> Quo manifesta datur. summos portamus honores
<coripp. ioh. 5.97> Militibus qui bella domant gentesque superbas
<coripp. ioh. 5.98> Frangunt Romanisque nouant sua gaudia rebus."
<coripp. ioh. 5.99> Dixit, et in medium dirumpens concitus agmen
<coripp. ioh. 5.100> Pulsat equum magnaque fremens it uoce per hostes.
<coripp. ioh. 5.101> Consequitur densis acies fortissima telis.
<coripp. ioh. 5.102> Puluere cuncta latent: at campis ferreus imber
<coripp. ioh. 5.103> Confluit et neruis uolitans pulsatur harundo.
<coripp. ioh. 5.104> Mantisynan primum ductor transmisit ad umbras,
<coripp. ioh. 5.105> Ense caput rapiens. nec sensit uulnus acerbum
<coripp. ioh. 5.106> Magna uiri ceruix, nec tardus in ossibus ensis
<coripp. ioh. 5.107> Sanguine tinctus erat. iacuit per gramina uertex
<coripp. ioh. 5.108> Luminibus patulis. truncum leuis aequore portans
<coripp. ioh. 5.109> Currit equus, sanguisque micat quo colla metuntur.
<coripp. ioh. 5.110> Laumasan inde ferit ualido per tempora ferro,
<coripp. ioh. 5.111> Ossibus et fractis pariter per molle cerebrum
<coripp. ioh. 5.112> Ensis abit, galeamque simul pallamque secutus
<coripp. ioh. 5.113> Luminaque et longos secuit cum fronte capillos.
<coripp. ioh. 5.114> Guarsutiaeque leuem coniecta comminus hasta
<coripp. ioh. 5.115> Fundit equum. laeuo tremuit confixa sub armo
<coripp. ioh. 5.116> Fraxinus et calido currens per uiscera ferro
<coripp. ioh. 5.117> Perque pedem dextrum domini conserta pependit.
<coripp. ioh. 5.118> Corruit ob uulnus sonipes dominumque ruina
<coripp. ioh. 5.119> Comprimit ipse sua et letali pondere quassat.
<coripp. ioh. 5.120> Manzerasen medium rigido mucrone tremendus
<coripp. ioh. 5.121> Diuidit, inque latus gemina defluxit utrumque
<coripp. ioh. 5.122> Parte cadens. iugulum rapiens deiecit Iarti(==IARTI)
<coripp. ioh. 5.123> Armatamque manum. ferrum tenet illa retractans,
<coripp. ioh. 5.124> Frigidus ille cadit. terrae tremor ingerit ictus
<coripp. ioh. 5.125> Excutiens calidis morientia bracchia neruis.
<coripp. ioh. 5.126> Mazana prospiciens feruentem caede Iohannem
<coripp. ioh. 5.127> Obuius adducto temptans hastile lacerto
<coripp. ioh. 5.128> Irruit, inque uirum ueniens ut missile torsit
<coripp. ioh. 5.129> Flectit equum domitans. fortis sed uulnera ductor
<coripp. ioh. 5.130> Nulla pauens clipeo contentam deuiat hastam
<coripp. ioh. 5.131> Suscipiens, ipsumque petit non territus hostem
<coripp. ioh. 5.132> Et ferit intrepidus. uirides cruor inficit herbas
<coripp. ioh. 5.133> Exiliens, tantumque iacet per rura cadauer.
<coripp. ioh. 5.134> Viderat ingentem deiectum uulnere fratrem
<coripp. ioh. 5.135> Gardius, exitiumque parans defendere fratris
<coripp. ioh. 5.136> Ecce uolat, tectus clipeo telisque superbus,
<coripp. ioh. 5.137> Ductoremque petit. compellit conscia uirtus
<coripp. ioh. 5.138> Germanique dolor. ludit dum poplite flexo
<coripp. ioh. 5.139> Subsiliens, tremulam per costas accipit hastam
<coripp. ioh. 5.140> Tegmine transacto, ceciditque infixus harenae.
<coripp. ioh. 5.141> Quem bonus affatur uictum iam morte Iohannes:
<coripp. ioh. 5.142>"Hoc erat, infelix, quod nos uirtute petebas
<coripp. ioh. 5.143> Nescius? an fratri potius comes ire parabas?
<coripp. ioh. 5.144> En perfecta tua est coniuncta sorte uoluntas,
<coripp. ioh. 5.145> Dure, magis, praedamque simul mortemque secutus
<coripp. ioh. 5.146> Finibus a Libycis pariter cum fratre recedis."
<coripp. ioh. 5.147> Protinus aduersa Cullan petit arduus hasta
<coripp. ioh. 5.148> Persequiturque diu. campos dat terga per omnes
<coripp. ioh. 5.149> Maurus eques magnum fugiens conterritus hostem.
<coripp. ioh. 5.150> Perfurit ipse sequens, missis configit et hastis
<coripp. ioh. 5.151> Terga uirum, multusque infundit sanguis harenas.
<coripp. ioh. 5.152> Corpora densa cadunt latum reuoluta per aequor.
<coripp. ioh. 5.153> Terror Ilaguatan impellit Martius hostem:
<coripp. ioh. 5.154> Agmina cuncta tremunt. inuadit pectora gentis
<coripp. ioh. 5.155> Insolitus uirtute pauor: mirantur et horrent
<coripp. ioh. 5.156> Effugiuntque uirum. sic contremuere Tonantem
<coripp. ioh. 5.157> Fulmine deiecti fracta ceruice Gigantes,
<coripp. ioh. 5.158> Sic Troiana manus fortem fugiebat Achillem.
<coripp. ioh. 5.159> Bruten ut expulsas campis iam uertere gentes
<coripp. ioh. 5.160> Terga fuga insolitumque suos auxisse timorem
<coripp. ioh. 5.161> Vidit et euersis acies succumbere signis,
<coripp. ioh. 5.162> Castraque tuta metu Mauros intrare fugaces,
<coripp. ioh. 5.163> Vltima fata suam credens concludere uitam
<coripp. ioh. 5.164> Euocat errantesque instigat uoce cohortes,
<coripp. ioh. 5.165> Talibus et dictis timidos ad bella reducit:
<coripp. ioh. 5.166>"O miseranda manus, numquam quae uicta recessit,
<coripp. ioh. 5.167> Vnde metus gelidas, aut qua uirtute, cateruas
<coripp. ioh. 5.168> Acer agit? quisquamne fuga defenditur ista?
<coripp. ioh. 5.169> Aut castris securus eris, quae Marte superbus
<coripp. ioh. 5.170> Rapturus iam uictor adest? qua territa pugna,
<coripp. ioh. 5.171> Laguatan gens dura, fugis? quo uictus ab hoste,
<coripp. ioh. 5.172> Austur equo fidens, tanta formidine curris?
<coripp. ioh. 5.173> Non pudet, heu miseri, campis cessisse relictis?
<coripp. ioh. 5.174> O uirtus, o corda uirum! nudosne reuerti
<coripp. ioh. 5.175> Desertosque libet? calidas sic cernere Syrtes
<coripp. ioh. 5.176> Vaditis? o fugitiua manus, uel prisca memento
<coripp. ioh. 5.177> Bella senum pugnasque truces et nobile robur.
<coripp. ioh. 5.178> Imperium uicere patres: nec uincere nostros
<coripp. ioh. 5.179> Maximianus auos, Romani fortia regni
<coripp. ioh. 5.180> Sceptra tenens, potuit. turbet nunc agmina perdens
<coripp. ioh. 5.181> Militibus quantis aut qua cum plebe Iohannes
<coripp. ioh. 5.182> Respicite et tandem uestris succurrite fatis."
<coripp. ioh. 5.183> Talibus exarsit dictis Maurusia uirtus,
<coripp. ioh. 5.184> Atque acies conuersa redit pugnamque resumit
<coripp. ioh. 5.185> Acrior et densis conturbat nubila telis.
<coripp. ioh. 5.186> Turbine uicta ratis cursu ceu saepe recussa
<coripp. ioh. 5.187> Fertur in aequoreas, Auster quo dirigit, undas:
<coripp. ioh. 5.188> Dum miseros turbant infensa pericula nautas,
<coripp. ioh. 5.189> Obuius optato ueniat si flamine uentus,
<coripp. ioh. 5.190> Assurgit laetus magno clamore magister
<coripp. ioh. 5.191> Exhortans socios, puppem conuertit et arte,
<coripp. ioh. 5.192> Velaque placatis intendit prospera uentis:
<coripp. ioh. 5.193> Sic uictos populos praefectus uoce refecit
<coripp. ioh. 5.194> Atque truces animos uerbis ad proelia torsit.
<coripp. ioh. 5.195> Bruten in aduersum contorsit missile Paulum,
<coripp. ioh. 5.196> Perque uiri calidum transiuit lancea pectus
<coripp. ioh. 5.197> Acta tremens rupitque uias pulmonis anheli
<coripp. ioh. 5.198> Et ualido geminas confregit uerbere costas.
<coripp. ioh. 5.199> Ense ferit Ialdas miscentem proelia Largum,
<coripp. ioh. 5.200> Sinzera Crescentem, Seruandum mactat Ilasan;
<coripp. ioh. 5.201> Marcianumque petens infesto Marte tribunum
<coripp. ioh. 5.202> Hisdreasen summis excussam uiribus hastam
<coripp. ioh. 5.203> Torsit et aduersi frontem ferit horridus ira
<coripp. ioh. 5.204> Fortis equi. sonipes letali uulnere uictus
<coripp. ioh. 5.205> Corruit atque hastam nimio sub pondere fregit.
<coripp. ioh. 5.206> Consurgit uelox magna uirtute tribunus
<coripp. ioh. 5.207> Amisso nec fractus equo campisque pedester
<coripp. ioh. 5.208> Constitit et galea celsus clipeoque refulsit.
<coripp. ioh. 5.209> At ferus Hisdreasen uisu tremefactus eodem
<coripp. ioh. 5.210> Continuit sese, solus temptare nec hostem
<coripp. ioh. 5.211> Ausus retro redit. nudo tunc ense tribunus
<coripp. ioh. 5.212> Insequitur. domitum ferrata calce fatigans
<coripp. ioh. 5.213> Hisdreasen contorsit equum sociumque per agmen
<coripp. ioh. 5.214> Effugiens trepidus densis se miscuit armis.
<coripp. ioh. 5.215> Vt uero ille sequens auctorem attingere teli
<coripp. ioh. 5.216> Non potuit, medium sternit mucrone Merasgun,
<coripp. ioh. 5.217> Suartifanque super: celerem montana Gamasdrum
<coripp. ioh. 5.218> Eripiunt, mortemque miser suscepit Isaguas.
<coripp. ioh. 5.219> Inde furens uictor uictis rapit hostibus arma
<coripp. ioh. 5.220> Turbidus, et sociis fugientes conserit hastis
<coripp. ioh. 5.221> Acer et intrepidus. sternuntur corpora passim
<coripp. ioh. 5.222> Densa uirum alipedesque simul, quos missile tortum
<coripp. ioh. 5.223> Inuenit, medios casu dum currit in hostes.
<coripp. ioh. 5.224> At procul Antalas celso de colle uidebat
<coripp. ioh. 5.225> Omnia prospiciens. nam se committere primis
<coripp. ioh. 5.226> Noluit ante uiris, astu sed proelia temptans
<coripp. ioh. 5.227> Auxilio uenturus erat. tunc caede tribunum
<coripp. ioh. 5.228> Non tulit ardentem. Mauris succurrere fessis
<coripp. ioh. 5.229> Incaluit sparsasque acies de colle petiuit.
<coripp. ioh. 5.230> Ergo inter socium dirumpit saeuior agmen
<coripp. ioh. 5.231> Marcianumque petens turmas per prata sequentem.
<coripp. ioh. 5.232> Vt leo uenantum magno clamore coactus
<coripp. ioh. 5.233> Montibus in mediis, stimulis et uerbere caudae
<coripp. ioh. 5.234> Aspera terga ciens in proelia suscitat iras,
<coripp. ioh. 5.235> Ore fremens, frangitque uiros uirtute potentes:
<coripp. ioh. 5.236> Congreditur uiso nec territus hoste tribunus
<coripp. ioh. 5.237> Irruit, infensoque uirum mucrone petebat.
<coripp. ioh. 5.238> Ante sed oppositam transiuit lancea parmam,
<coripp. ioh. 5.239> Inque uiri costis lato stetit improba ferro.
<coripp. ioh. 5.240> Nascitur inde fragor: magnis montana resultant
<coripp. ioh. 5.241> Vocibus et fracto crudescit pugna tumultu.
<coripp. ioh. 5.242> Antalae uirtus uenientis suscitat iras
<coripp. ioh. 5.243> Spemque dedit uictis. iterum concurrere certant.
<coripp. ioh. 5.244> Agmina densantur cuneis aciesque nouantur.
<coripp. ioh. 5.245> Ipse ubi collectis firmauit robora turmis,
<coripp. ioh. 5.246> Per medios enses quatiens acerrimus hastam
<coripp. ioh. 5.247> Irruit et densos uolitans perfertur in hostes.
<coripp. ioh. 5.248> Obuius ardenti primus sese obtulit Ornus,
<coripp. ioh. 5.249> Romulea non gente satus, quem Persia mater
<coripp. ioh. 5.250> Edidit ad bellum, rapuit tamen Africa matri
<coripp. ioh. 5.251> Antalae superante manu. namque arduus hastam
<coripp. ioh. 5.252> Viribus intorquens clipeum transfixit et hostem.
<coripp. ioh. 5.253> Protinus infelix, fatis oblatus iniquis,
<coripp. ioh. 5.254> Arsacis occurrit, crudo quem feruidus ense
<coripp. ioh. 5.255> Antalas medium truncat, qua cingitur arcum,
<coripp. ioh. 5.256> Extaque per geminas secuit spirantia partes.
<coripp. ioh. 5.257> Inde ferit pauidum conuersa cuspide Malcum,
<coripp. ioh. 5.258> Attemiumque furens et duro nomine Maurum
<coripp. ioh. 5.259> Transadigit socioque infixum deicit ictu.
<coripp. ioh. 5.260> Zudius eximiis longe praesumptior armis
<coripp. ioh. 5.261> Contempto pedes ibat equo turmasque tribunus
<coripp. ioh. 5.262> Hostiles sternebat ouans. iamque ille Misantan
<coripp. ioh. 5.263> Fuderat et Tiseran: Tiseras de plebe rebelli,
<coripp. ioh. 5.264> Misantas pinnatus erat. tunc mittit ad umbras
<coripp. ioh. 5.265> Immitem Sangin. tumidum compressit Amarum
<coripp. ioh. 5.266> Et Garafin Tilifanque duos per uulnera fratres
<coripp. ioh. 5.267> Strauit humi. frater morientem uidit uterque
<coripp. ioh. 5.268> Germanum moriens. doluerunt pectora matris
<coripp. ioh. 5.269> Tempore tam longo tristes passura dolores.
<coripp. ioh. 5.270> Hunc procul ardentem cernens a colle Sidifan
<coripp. ioh. 5.271> Obuius ire parat. tunc Syrtica contrahit arma
<coripp. ioh. 5.272> Magnanimumque petit feruentem caede tribunum,
<coripp. ioh. 5.273> Quem numerus uirtusque premit. circumfluit hostis
<coripp. ioh. 5.274> Densus et iniectis proturbant undique telis.
<coripp. ioh. 5.275> Infigunt feriuntque uirum. tunc mille peremptum
<coripp. ioh. 5.276> Hostes uulneribus media strauere per arua.
<coripp. ioh. 5.277> Verterat expulsis acies per deuia signis,
<coripp. ioh. 5.278> Impuleratque duces terror post terga redire.
<coripp. ioh. 5.279> Sed ductor properans, fidis comitantibus una
<coripp. ioh. 5.280> Armigeris, uictos socios uirtute leuauit.
<coripp. ioh. 5.281> Hic primum ensipotens rumpens inimica Iohannes
<coripp. ioh. 5.282> Agmina fulmineo Madden per pectora pilo
<coripp. ioh. 5.283> Transfodiens prostrauit humi fortemque Magargun
<coripp. ioh. 5.284> Et Taden et Meilan. tum toto corpore surgens
<coripp. ioh. 5.285> Ariarith ingentem deiecit uulnere Mestan,
<coripp. ioh. 5.286> Ense rotat Magnum, et uertex per gramina collo
<coripp. ioh. 5.287> Corruit Altiserae. uultus in pectora Zambri
<coripp. ioh. 5.288> Percussa ceruice ruunt, stomachoque peremptus
<coripp. ioh. 5.289> Flumina rubra uomit Roffas atque ilia pulsans
<coripp. ioh. 5.290> Extremis haud iam singultibus ore uacabat.
<coripp. ioh. 5.291> Haud procul inde Ziper medium currebat in agmen
<coripp. ioh. 5.292> Turbabatque uiros cogens in castra redire.
<coripp. ioh. 5.293> Ille neci Ialdan Tusdrunque Aracanque Nadosque
<coripp. ioh. 5.294> Morte dedit uaria, sed ualle strauit in una.
<coripp. ioh. 5.295> His celerem coniunxit Ilan, contoque superbum
<coripp. ioh. 5.296> Conunian mediis feriens effudit harenis.
<coripp. ioh. 5.297> Signiferum uocitans Vitulum Ricinarius ardens
<coripp. ioh. 5.298> Compulit in medios signum committere Mauros.
<coripp. ioh. 5.299> Ipse uolans pariter densos uirtute per hostes
<coripp. ioh. 5.300> Effera castra petit. sequitur tunc cetera pubes,
<coripp. ioh. 5.301> Rescinduntque uias et fossas rumpere temptant.
<coripp. ioh. 5.302> Quis dolor ille fuit, quo sic Ricinarius ardens
<coripp. ioh. 5.303> Ibat in hostiles prosternens agmina montes,
<coripp. ioh. 5.304> Rumpere castra parans? non sic uirtute tremendus
<coripp. ioh. 5.305> Alcides miserae turbauit moenia Troiae,
<coripp. ioh. 5.306> Laomedontiadas agitans regemque trementem.
<coripp. ioh. 5.307> Persequitur mactatque uiros. hic caede furentis
<coripp. ioh. 5.308> Missile dura ferit contorquens pectora Lanzi.
<coripp. ioh. 5.309> Tunc mucrone caput terrae deturbat acerbi
<coripp. ioh. 5.310> Masguen et rigida Nacusan ferit eminus hasta.
<coripp. ioh. 5.311> Macurasenis equum media prostrauit harena
<coripp. ioh. 5.312> Vulnere confossum ualido, dominumque ruentem
<coripp. ioh. 5.313> Desuper ipse premit. ruptis praecordia uenis
<coripp. ioh. 5.314> Purpuream fundunt animam. tunc calcibus ipsam
<coripp. ioh. 5.315> Tundit humum moriens herbasque et gramina quassat.
<coripp. ioh. 5.316> Hic Solumuth fortis densos inuaserat hostes.
<coripp. ioh. 5.317> Is mactat Cullen concurrentemque Iutungun
<coripp. ioh. 5.318> Sternit humi. iugulat pressum mucrone Meuzzen,
<coripp. ioh. 5.319> Laltin equo deiecit agens, fortemque Sinisgun
<coripp. ioh. 5.320> Varinnumque ferit, quem necdum fata trahebant.
<coripp. ioh. 5.321> Tegmina diuisit gladius palmamque sinistram
<coripp. ioh. 5.322> Contigit et summos dirupit uerbere neruos.
<coripp. ioh. 5.323> Victus at ille fugit pereunte per agmina parma,
<coripp. ioh. 5.324> Saucia cum digitis dependet laeua cruentis
<coripp. ioh. 5.325> Currentisque cruor madidus uestigia pingit.
<coripp. ioh. 5.326> Geisirith ardentem Mificum campisque furentem
<coripp. ioh. 5.327> Deicit aduersumque ferit per pectora Ceucrum.
<coripp. ioh. 5.328> Pinnatum Antifan Dorotis harundine fixit.
<coripp. ioh. 5.329> Protinus inflexum curuat fortissimus arcum
<coripp. ioh. 5.330> Excussaque ferit fortem Maggite sagitta.
<coripp. ioh. 5.331> Voluitur ille cadens: cursus seruauit harundo
<coripp. ioh. 5.332> Pulsa suos, saeui fugiens per tempora Cambri.
<coripp. ioh. 5.333> Cambrus ut infelix, alieno uulnere raptus,
<coripp. ioh. 5.334> Corruit in frontem, armigerum Barsippa petiuit
<coripp. ioh. 5.335> Protectus clipeo et librata concitus hasta.
<coripp. ioh. 5.336> Subsiliens dum ludit magnum umbone per hostem,
<coripp. ioh. 5.337> Pinnigerum Barsippa leuis per uiscera ferrum
<coripp. ioh. 5.338> Suscipit et magno ad terram cum pondere fluxit.
<coripp. ioh. 5.339> Praecipitem Bulmitzis Acum per bella ruentem
<coripp. ioh. 5.340> Consequitur missaque infixit comminus hasta.
<coripp. ioh. 5.341> Hinc nigrum Manonasan agit sternitque cruentum
<coripp. ioh. 5.342> Ense uirum. rapto moritur Vascina lacerto
<coripp. ioh. 5.343> Bulmitzis mucrone ferox fortisque Tamazu
<coripp. ioh. 5.344> Sternitur et duro confixus Martzara pilo,
<coripp. ioh. 5.345>+ ast tor + acerba furens. Germanus comprimit Arzen,
<coripp. ioh. 5.346> At Salusis Meniden, Mestanque + in rupe + Iohannes.
<coripp. ioh. 5.347> Tanala mactat Iten, Vitalis harundine Tizen,
<coripp. ioh. 5.348> Fisculaque ingentem deiecit uulnere Frecten.
<coripp. ioh. 5.349> Iam grauis incumbens Mauors compulsa timore
<coripp. ioh. 5.350> Agmina cogebat fidis succedere castris,
<coripp. ioh. 5.351> Miles et in mediis Mauros truncare camelis
<coripp. ioh. 5.352> Coeperat obsessasque grauis dirumpere fossas.
<coripp. ioh. 5.353> Hic uero ingenti concurritur undique pugna,
<coripp. ioh. 5.354> Romanique simul fortes Maurique rebelles
<coripp. ioh. 5.355> Pacificique ruunt. frater nec cognitus ulli
<coripp. ioh. 5.356> Puluere concretus, carum nec notus amicum
<coripp. ioh. 5.357> Cernere tunc potuit ciuemue agnoscere ciuis.
<coripp. ioh. 5.358> Miscuerant acies nullo discrimine turmas
<coripp. ioh. 5.359> Marte graui, densisque incurrunt agmina telis.
<coripp. ioh. 5.360> Vix sinit obnixas confuso Marte cateruas
<coripp. ioh. 5.361> Turba mouere manus. confringunt pectore pectus
<coripp. ioh. 5.362> Et clipeis clipeos, et conis proxima quassant
<coripp. ioh. 5.363> Fortia colla uirum. iam nescius accipit hostis
<coripp. ioh. 5.364> Saeua per occultos confossus uulnera cultros.
<coripp. ioh. 5.365> Mortua condensis stipantur corpora turbis.
<coripp. ioh. 5.366> Funera mille cadunt: sanguis perfundit harenas.
<coripp. ioh. 5.367> Contiguus riuus pedibus calcatur et amnis
<coripp. ioh. 5.368> Purpureus rubroque madent uestigia luto.
<coripp. ioh. 5.369> Ierna premit miseros urgens in proelia Mauros
<coripp. ioh. 5.370> Antalasque fremens: compellunt agmina castris
<coripp. ioh. 5.371> E mediis exire suis murosque per omnes
<coripp. ioh. 5.372> Arma ferunt. mixti senibus densantur ephebi:
<coripp. ioh. 5.373> Omnis ad obsessas aetas concurrere fossas
<coripp. ioh. 5.374> Cogitur et crescens succendit bella tumultus.
<coripp. ioh. 5.375> Romanis uirtus, Mauris locus addidit iras.
<coripp. ioh. 5.376> Insidiis Martem fallax agit undique Mazax.
<coripp. ioh. 5.377> Currit et in mediis intrantes castra camelis
<coripp. ioh. 5.378> Obseruat surgitque ferox. modo comminus hostes
<coripp. ioh. 5.379> Missile contorto, nudo modo percutit ense
<coripp. ioh. 5.380> Implicitosque premit. facto nunc agmine muris
<coripp. ioh. 5.381> Egreditur fortesque intentat pellere turmas.
<coripp. ioh. 5.382> Horrida nec solum uolitans dat uulnera ferrum:
<coripp. ioh. 5.383> Nunc lapides torresque cadunt, modo missile robur
<coripp. ioh. 5.384> Spargitur, inde sudes et fracti monte molares
<coripp. ioh. 5.385> In galeis clipeisque tonant, modo pondere plumbi
<coripp. ioh. 5.386> Corpora dant animas. cernuntur fulminis instar
<coripp. ioh. 5.387> Saepe faces rutilis ardentes currere flammis,
<coripp. ioh. 5.388> Alterna quae parte uolant. stat robore summo
<coripp. ioh. 5.389> Miles et inuicti fretus uirtute magistri
<coripp. ioh. 5.390> Castra aduersa premit. certat tamen hostis acerbus
<coripp. ioh. 5.391> Expugnatque uiros et fossas uindicat arcens.
<coripp. ioh. 5.392> At socios ductor pulsans firmansque Iohannes
<coripp. ioh. 5.393> Voce tonante iuuat. conturbans territat hostes
<coripp. ioh. 5.394> Ille sonus, faciemque uiri uocemque tremescunt.
<coripp. ioh. 5.395> Horrificos ueluti cum Iuppiter excitat ignes
<coripp. ioh. 5.396> Aethere commoto, et tonitru conterritat orbis
<coripp. ioh. 5.397> Omne genus fractisque tremunt praecordia nimbis:
<coripp. ioh. 5.398> Marmaridas acies sic magni uoce Iohannis
<coripp. ioh. 5.399> Conturbat gelidus quassato pectore terror.
<coripp. ioh. 5.400> Agmina mota pauent: conuertunt terga retrorsum.
<coripp. ioh. 5.401> Insequitur Romanus agens sternitque per ipsos
<coripp. ioh. 5.402> Corpora densa locos. hortatur rumpere fossas
<coripp. ioh. 5.403> Ductor ouans laetisque incendit pectora dictis:
<coripp. ioh. 5.404>"Vicistis, socii. faciles nunc rumpite muros
<coripp. ioh. 5.405> Ensibus et gentes gladiis truncate cruentis,
<coripp. ioh. 5.406> Vindictae dum tempus adest, dum letifer hostes
<coripp. ioh. 5.407> Terror agit, uirtus animis dum maxima uestris.
<coripp. ioh. 5.408> Nunc tempus: pretium, iuuenes, deposcite belli.
<coripp. ioh. 5.409> Hostibus extinctis praedam sperare licebit.
<coripp. ioh. 5.410> Iussa per imperii (uideam sic lumina Petri
<coripp. ioh. 5.411> Incolumis dilecta mei! Carthaginis arces
<coripp. ioh. 5.412> Cernere sic uictor merear!) mercede laborum
<coripp. ioh. 5.413> Omnia militibus donamus castra uolentes.
<coripp. ioh. 5.414> Non mihi, non ulli ductorum auferre licebit
<coripp. ioh. 5.415> De praeda sociis. habeat sua gaudia raptor
<coripp. ioh. 5.416> Miles et in propriis laetetur fortior ausis.
<coripp. ioh. 5.417> Eia agite, o iuuenes! hominem, pecus, obuia quaeque
<coripp. ioh. 5.418> Impediunt, mactate truces et limite largo
<coripp. ioh. 5.419> Implicitas planate uias. ego primus inibo,
<coripp. ioh. 5.420> Quod uidet ut faciat securus miles in hoste
<coripp. ioh. 5.421> Exemplo iam quisque meo." sic fatus, et ipse
<coripp. ioh. 5.422> Castra petens primus magnum ferit ense camelum,
<coripp. ioh. 5.423> Qua pedibus uis cuncta feri latet insita neruis.
<coripp. ioh. 5.424> Tunc per utrumque femur uulnus transiuit acerbum
<coripp. ioh. 5.425> Et geminas secuit conciso robore coxas.
<coripp. ioh. 5.426> Retro ruit reuolutus humi stridore camelus
<coripp. ioh. 5.427> Horribili geminosque impressit pondere Mauros
<coripp. ioh. 5.428> Ossaque contriuit quassis male mixta medullis,
<coripp. ioh. 5.429> Qui ducis horrifico celsam terrore sub aluum
<coripp. ioh. 5.430> Condiderant sese. cecidit resupina duobus
<coripp. ioh. 5.431> Cum genitis Gaetula iacens, supraque cadentes
<coripp. ioh. 5.432> Sarcina lapsa ruit. cecidit lectusque lapisque
<coripp. ioh. 5.433> Quo Cererem frangit. dirupit uincula pondus
<coripp. ioh. 5.434> Dissoluitque moras. turbantur castra repente
<coripp. ioh. 5.435> Atque uno scissi patuerunt uulnere muri:
<coripp. ioh. 5.436> Subductis ueluti moles excelsa columnis
<coripp. ioh. 5.437> Cum sonitu deiecta cadit resolutaque saxis
<coripp. ioh. 5.438> Fabrica magna iacet latos diffusa per agros.
<coripp. ioh. 5.439> Gentius aduersas alia de parte cateruas
<coripp. ioh. 5.440> Sternit humi et ruptos condenso milite muros
<coripp. ioh. 5.441> Turbat acerba furens. pariter Putzintulus ardens
<coripp. ioh. 5.442> Horrida fulmineis sternebat corpora telis.
<coripp. ioh. 5.443> Ceu duo turbantes currunt armenta leones,
<coripp. ioh. 5.444> Persuadet quos dira fames, sic saeuus in hostes
<coripp. ioh. 5.445> Ibat uterque suam dirumpens uulnere partem.
<coripp. ioh. 5.446> Fronimuth oppositum scindens ruit impiger agmen,
<coripp. ioh. 5.447> Castraque cuncta mouet. densis Marcentius armis
<coripp. ioh. 5.448> Ardebat mediis prosternens agmina fossis,
<coripp. ioh. 5.449> Atque simul feruens roseo furit ense Iohannes.
<coripp. ioh. 5.450> Aduersas alia truncabat parte cateruas
<coripp. ioh. 5.451> Cusina Romanis consanguinitate propinquus
<coripp. ioh. 5.452> Atque fide. largum fundens super arma cruorem
<coripp. ioh. 5.453> Corpora per latos sternit Maurusia campos
<coripp. ioh. 5.454> Densis missilibus. duro rotat ense lacertos
<coripp. ioh. 5.455> Collaque multa uirum neruosque obtruncat equorum.
<coripp. ioh. 5.456> Rescindunt fossas omni de parte tribuni.
<coripp. ioh. 5.457> Tarasis in medios contra furit arduus hostes:
<coripp. ioh. 5.458> Pectora dux ... fractis undantia costis
<coripp. ioh. 5.459> Viscera rupta natant calidoque in sanguine torpent.
<coripp. ioh. 5.460> Fortis Ifisdaias summis cum uiribus ardens
<coripp. ioh. 5.461> Ibat et aduersas acies per prata necabat,
<coripp. ioh. 5.462> Syrtica prosternens feruenti funera ferro.
<coripp. ioh. 5.463> Accendit socios ductorum maxima uirtus
<coripp. ioh. 5.464> Conceptusque furor. gladiis tunc cetera miscent,
<coripp. ioh. 5.465> Dirumpunt mactantque uiri, rapiunt feriuntque,
<coripp. ioh. 5.466> Efficiuntque uias sternuntque cadauera passim
<coripp. ioh. 5.467> Atque truces currunt. feriunt discrimine nullo.
<coripp. ioh. 5.468> Non aetas animos, sexus non mitigat insons:
<coripp. ioh. 5.469> Omnia prosternit Romanus corpora miles.
<coripp. ioh. 5.470> Fit sonus armorum: fractis montana resultant
<coripp. ioh. 5.471> Tegminibus. gemitus raptis dant pectora membris
<coripp. ioh. 5.472> Mixtaque per latos densantur funera campos.
<coripp. ioh. 5.473> Qualiter antiquae sternentes robora siluae
<coripp. ioh. 5.474> Innumeri agricolae steriles succidere plantas
<coripp. ioh. 5.475> Certatim insistunt, tot per nemus omne bipennes
<coripp. ioh. 5.476> Congeminant ualidos siluis regementibus ictus:
<coripp. ioh. 5.477> Sic fera dirupit Maurusia castra Iohannes
<coripp. ioh. 5.478> Cum sociis. cunctis stridunt de partibus enses
<coripp. ioh. 5.479> Atque cruore rubent. animas in uulnere reddunt
<coripp. ioh. 5.480> Cum gemitu, mixtique ruunt per prata cadentes
<coripp. ioh. 5.481> Nunc senibus iuuenes, nunc pressae pondere matres
<coripp. ioh. 5.482> Ardua cum natis inter pecuaria paruis.
<coripp. ioh. 5.483> Innumeros fundunt gladiis feruentibus hostes,
<coripp. ioh. 5.484> Sternit et innumeras morientum lapsa ruina.
<coripp. ioh. 5.485> Crinibus abductae pauitant fera uulnera Maurae,
<coripp. ioh. 5.486> Dum trahit hostis ouans. infantes ille reportat
<coripp. ioh. 5.487> Direptos ex hoste uolans mandatque ministris,
<coripp. ioh. 5.488> Et redit ad medias conculcans funera fossas.
<coripp. ioh. 5.489> Ille camelorum gaudet dirumpere uincla,
<coripp. ioh. 5.490> Diripit ille boues, ouibus redit ille reductis,
<coripp. ioh. 5.491> Hic pulsat tardos conuersa cuspide asellos.
<coripp. ioh. 5.492> Omnia iam pereunt: Maurorum tarua(==TARUA) nusquam.
<coripp. ioh. 5.493> Solus eques currit iam campis nudus apertis.
<coripp. ioh. 5.494> Effugit ille ferus confracto robore Ierna
<coripp. ioh. 5.495> Et simulacra sui secum tulit horrida Gurzil.
<coripp. ioh. 5.496> Huius et auxilio sperans se posse tueri
<coripp. ioh. 5.497> Cornipedem infelix geminato pondere pressit
<coripp. ioh. 5.498> Impediens mortemque sibi miser ipse resumit.
<coripp. ioh. 5.499> Quisquis <is> est, quem, uane, colis, quod gentibus ille
<coripp. ioh. 5.500> Praesidium, quae digna tibi solacia praestat,
<coripp. ioh. 5.501> Dum tu morte cadis, dum frangitur ille per hostes,
<coripp. ioh. 5.502> Dum conflant nitidum flamma soluente metallum?
<coripp. ioh. 5.503> Syrtica per latos fugiebant agmina campos,
<coripp. ioh. 5.504> Quae circumfusus densis exercitus armis
<coripp. ioh. 5.505> Insequitur, sternens uariis per deuia fatis.
<coripp. ioh. 5.506> Nec potuit quisquam Romanos ferre sequentes
<coripp. ioh. 5.507> Marte graui faciemue fugax oculosue retorsit.
<coripp. ioh. 5.508> Proiciunt enses gelido terrore subacti
<coripp. ioh. 5.509> Praecipitesque cadunt. facili iam caede trementes
<coripp. ioh. 5.510> Miles acerbus agit. Solomonis signa retollunt
<coripp. ioh. 5.511> Prisca uiri Iernaeque simul captiua reducunt.
<coripp. ioh. 5.512> Horrida per cunctos sternuntur funera campos:
<coripp. ioh. 5.513> Per ualles scopulosque ruunt. iam flumina complent
<coripp. ioh. 5.514> Corporibus densis supraque cadauera calcant
<coripp. ioh. 5.515> Quadrupedes quassisque rubet leuis ungula membris.
<coripp. ioh. 5.516> Dant gemitus miseri. sanguis per gramina currit,
<coripp. ioh. 5.517> In manibusque uirum concretos gluttinat enses
<coripp. ioh. 5.518> Aspersus super arma cruor. ferrum omne rubescit.
<coripp. ioh. 5.519> Occubuit princeps multa inter milia Ierna.
<coripp. ioh. 5.520> Marmaridum rex ille ferus quondamque superbus
<coripp. ioh. 5.521> Confossus iacuit mediis bene nudus harenis.
<coripp. ioh. 5.522> Ille dies cunctis supremus gentibus esset,
<coripp. ioh. 5.523> Si mora praecipitem tenuisset prospera solem,
<coripp. ioh. 5.524> Fecit ut ante semel. iam pronior ordine certo
<coripp. ioh. 5.525> Axis in occiduis summersus flammiger undis
<coripp. ioh. 5.526> Ex oculis gentesque fuga bellumque tenebris
<coripp. ioh. 5.527> Eripuit fortesque acies in castra reduxit.
<coripp. ioh. 6.1> Victores placidam Romani nocte quietem 
<coripp. ioh. 6.2> Non omnes petiere simul, sed castra uicissim 
<coripp. ioh. 6.3> Conseruant lecti uigiles nec lumina claudunt. 
<coripp. ioh. 6.4> Laeta per insomnes discurrunt gaudia mentes. 
<coripp. ioh. 6.5> Militis indomiti nullus post proelia membris 
<coripp. ioh. 6.6> Torpor inest: quassos reficit uictoria neruos, 
<coripp. ioh. 6.7> Virtutemque nouat captae spes addita praedae, 
<coripp. ioh. 6.8> Et releuant animos fidi promissa magistri. 
<coripp. ioh. 6.9> Maurorum interea noctis defensa tenebris 
<coripp. ioh. 6.10> Agmina currebant cunctis per deuia terris, 
<coripp. ioh. 6.11> Sparsa metu. nox ipsa iuuat, nox ipsa fatigat. 
<coripp. ioh. 6.12> Eripuit mediis cunctos de faucibus Orci 
<coripp. ioh. 6.13> Occultans obscura uiros: sed rursus easdem 
<coripp. ioh. 6.14> Sollicitat dubias incerto Marte cateruas. 
<coripp. ioh. 6.15> Effugiunt pauidi nullo post terga sequente. 
<coripp. ioh. 6.16> Dum trepidant, strepitusque suos sonitusque suorum 
<coripp. ioh. 6.17> Esse putant hostes, turbatique ardua quassant 
<coripp. ioh. 6.18> Ilia cornipedum. crebris montana flagellis 
<coripp. ioh. 6.19> Nocte silente crepant. socium terroribus agmen 
<coripp. ioh. 6.20> Exagitat solidum quatiens leuis ungula campum. 
<coripp. ioh. 6.21> Altera Phoebeos cogebat currere cursus 
<coripp. ioh. 6.22> Oceano reserata dies. turbatur anhelis 
<coripp. ioh. 6.23> Aequor et ardet equis, feruescunt stagna profundi, 
<coripp. ioh. 6.24> Aestuat unda tumens et sacros parturit ignes. 
<coripp. ioh. 6.25> Consurgens solita primum pietate magister 
<coripp. ioh. 6.26> Laetus agit grates, dominum uirtutis adorans 
<coripp. ioh. 6.27> Et meritas reddens tali pro munere laudes. 
<coripp. ioh. 6.28> Tunc lecti uenere duces fortesque tribuni 
<coripp. ioh. 6.29> Et primi procerum. medius quos ipse magister 
<coripp. ioh. 6.30> Sic prior alloquitur: "quae gens durissima uestros 
<coripp. ioh. 6.31> Corruit ante pedes, socii! sic mortis amicam, 
<coripp. ioh. 6.32> Sic iugulos inferre neci, sic currere in hostes 
<coripp. ioh. 6.33> Non Albis populos, saeua non Perside uidi. 
<coripp. ioh. 6.34> Nam quotiens uictos hostes dare terga subegi, 
<coripp. ioh. 6.35> Intrepido totiens uultu rediere minaci 
<coripp. ioh. 6.36> Cum fremitu saltuque fero. tamen ordine summo 
<coripp. ioh. 6.37> Et nostri uirtute dei confracta recessit. 
<coripp. ioh. 6.38> Nunc Libycos fines solito custode tueri 
<coripp. ioh. 6.39> Accelerare placet, felicia regna referre. 
<coripp. ioh. 6.40> Ocius in proprias numerosque reducite sedes 
<coripp. ioh. 6.41> Et munite locos. celsos indagine montes, 
<coripp. ioh. 6.42> Antra, nemus, fluuios, siluarum saxa, latebras 
<coripp. ioh. 6.43> Cingite et obsessas cauti concludite fauces. 
<coripp. ioh. 6.44> Tempore sub modico periet gens impia Mazax 
<coripp. ioh. 6.45> Deficietque fame: aut nostris se protinus armis 
<coripp. ioh. 6.46> Subiciet pacemque petet, si milite pulso 
<coripp. ioh. 6.47> Non ualeat populare casas, aut ultima mundi 
<coripp. ioh. 6.48> Appetet arua fugax et nostras deseret oras. 
<coripp. ioh. 6.49> Byzacii geminis ducibus sit maxima cura. 
<coripp. ioh. 6.50> Massylas acies acie turbare sequaci 
<coripp. ioh. 6.51> Sollicitas, tristes gladiis urgere phalanges, 
<coripp. ioh. 6.52> Et procul a nostris expellere finibus hostes." 
<coripp. ioh. 6.53> Dixerat, et cuncti dicto parere fatentur. 
<coripp. ioh. 6.54> Digressus proprias florens exercitus arces 
<coripp. ioh. 6.55> Inde petit: subeunt urbes castella locosque. 
<coripp. ioh. 6.56> Soluitur a longo miserabilis Africa luctu 
<coripp. ioh. 6.57> Et placidum gaudens cantat uicisse Iohannem. 
<coripp. ioh. 6.58> Plausibus assiduis felix Carthago magistro 
<coripp. ioh. 6.59> Iustiniana fauens geminis excepit in ulnis. 
<coripp. ioh. 6.60> Panduntur portae multo iam tempore clausae. 
<coripp. ioh. 6.61> Ingreditur uictor populo gaudente triumphans 
<coripp. ioh. 6.62> Vrbem per mediam. palmas laurosque uirentes 
<coripp. ioh. 6.63> Sidonii patres referunt; concurrit ab omni 
<coripp. ioh. 6.64> Turba uia, expectans acies intrare Latinas; 
<coripp. ioh. 6.65> Conueniunt fessique senes pauidaeque puellae 
<coripp. ioh. 6.66> Visendi studio; stantes per moenia matres 
<coripp. ioh. 6.67> Aspiciunt uariisque modis per gaudia plangunt 
<coripp. ioh. 6.68> Contingunt animos saeui tot tempora belli. 
<coripp. ioh. 6.69> Feminea pietate dolent casusque priores 
<coripp. ioh. 6.70> Commemorant narrantque feri malefacta tyranni: 
<coripp. ioh. 6.71> Gentibus ut dubias patefecit in ordine portas 
<coripp. ioh. 6.72> Foedere dirupto, miseram qua mente fefellit 
<coripp. ioh. 6.73> Perfidus aut quantis turbauit cladibus urbem. 
<coripp. ioh. 6.74> Laudibus immensis pueri iuuenesque senesque 
<coripp. ioh. 6.75> Imperiale canunt ductoris munere nomen 
<coripp. ioh. 6.76> Exultantque animis. omnis miratur et aetas 
<coripp. ioh. 6.77> Bellica signa uidens, concretas puluere uestes, 
<coripp. ioh. 6.78> Terribilesque uiros quos fecerat aspera caedes. 
<coripp. ioh. 6.79> Loricas, conos, clipeos gladiosque minaces, 
<coripp. ioh. 6.80> Cingula, frena, comas, arcus pharetrasque sonantes 
<coripp. ioh. 6.81> Pilaque purpureum spectant gestantia ferrum 
<coripp. ioh. 6.82> Sanguine Massylo. captiuas cernere Mauras 
<coripp. ioh. 6.83> Ire iuuat, celsis inscripta fronte camelis 
<coripp. ioh. 6.84> Vt pauidae sedeant paruosque sub ubere natos 
<coripp. ioh. 6.85> Contineant. aliae geminis ambire lacertis 
<coripp. ioh. 6.86> Sarcinulas super et parui cunabula lecti 
<coripp. ioh. 6.87>(Heu miserae matres!) uultu maerente laborant. 
<coripp. ioh. 6.88> Impia corda gemunt: miseris modo matribus Afris 
<coripp. ioh. 6.89> Iam seruire uolunt. didicerunt corda dolores 
<coripp. ioh. 6.90> Impia paenituitque malum. sensere quod essent 
<coripp. ioh. 6.91> Bella cauenda nimis. damnant sortesque deosque. 
<coripp. ioh. 6.92> Nec color ipse fuit captiuis omnibus unus. 
<coripp. ioh. 6.93> Concolor illa sedet cum nigris horrida natis, 
<coripp. ioh. 6.94> Coruorum ueluti uideas nigrescere pullos 
<coripp. ioh. 6.95> Matre sedente super, solitas cum porrigit escas 
<coripp. ioh. 6.96> Ore cauo pansisque fouens complectitur alis. 
<coripp. ioh. 6.97> Horribiles uultus paruis ostendere natis 
<coripp. ioh. 6.98> Dum patres matresque libet, sic limina templi 
<coripp. ioh. 6.99> Magnanimus ductor signis comitantibus intrans 
<coripp. ioh. 6.100> Orauit dominum caeli terraeque marisque, 
<coripp. ioh. 6.101> Obtulit et munus, summus quod more sacerdos 
<coripp. ioh. 6.102> Pro redituque ducis pro uictisque hostibus arae 
<coripp. ioh. 6.103> Imposuit, Christoque pater libamina sanxit. 
<coripp. ioh. 6.104> Syrticus interea Carcasan agmina ductor 
<coripp. ioh. 6.105> Finibus e cunctis, terror quae sparserat ingens, 
<coripp. ioh. 6.106> Contrahit et tristes lacrimis affatur obortis: 
<coripp. ioh. 6.107>"Non ita deiectos sperabam cernere Mauros, 
<coripp. ioh. 6.108> Indomitae gentes. numquam superatus Ilaguas 
<coripp. ioh. 6.109> Nudus adest uictusque redit. matresque nurusque 
<coripp. ioh. 6.110> Perdidimus natosque simul. quid denique restat 
<coripp. ioh. 6.111> Ni mors sola uiris? quid nunc placet? esse quietos? 
<coripp. ioh. 6.112> An melius bellis armisque lacessere duri 
<coripp. ioh. 6.113> Militis arma placet? turpe et miserabile crimen 
<coripp. ioh. 6.114> Confractos cessasse semel. non omne deorum 
<coripp. ioh. 6.115> Sublatum auxilium campis discessit in illis. 
<coripp. ioh. 6.116> Non ita uult Ammon, non iam qui numina Gurzil 
<coripp. ioh. 6.117> Sic uiolata dolet, non sic fortuna minatur, 
<coripp. ioh. 6.118> Quae uoluit(==VOLUIT) seruare uiros. pecuaria tantum 
<coripp. ioh. 6.119> Perdidimus, nam robur adest. discernite quanti 
<coripp. ioh. 6.120> Occubuere uiri. ueluti cadus hauriat undas 
<coripp. ioh. 6.121> Aequoris Oceani: numquid decrescere possit 
<coripp. ioh. 6.122> Aut damnum sentire Thetis? tot et igne recusso 
<coripp. ioh. 6.123> Astra cadunt: signis plenum tamen omnia caelum 
<coripp. ioh. 6.124> Sidera semper habet. sic nostram laesio gentem 
<coripp. ioh. 6.125> Contigit, haud tamen omnino fortissima sensit. 
<coripp. ioh. 6.126> Consulite et rebus celeres succurrite uestris." 
<coripp. ioh. 6.127> Bruten ut emissas persensit + ore querelas,
<coripp. ioh. 6.128> Mente ferox rapuit bellum. "pater optime," dixit, 
<coripp. ioh. 6.129>"Ingeminans bellum nostro reparare labore 
<coripp. ioh. 6.130> Vxores natosque potes: nam fundere uitam 
<coripp. ioh. 6.131> Et bellis finire placet. quae fama per omnes 
<coripp. ioh. 6.132> Gentis erit populos, si nostrae iniuria caedis 
<coripp. ioh. 6.133> Indefensa manens latum referatur in orbem? 
<coripp. ioh. 6.134> Absorptas melius subito telluris hiatu 
<coripp. ioh. 6.135> Mors rapiat gentes, extendant Tartara fauces 
<coripp. ioh. 6.136> Et nigrae pallore domus, Proserpina regnum 
<coripp. ioh. 6.137> Patris inops teneat nigri per bella mariti. 
<coripp. ioh. 6.138> Sunt acies, sunt arma tibi: surge, arripe bellum. 
<coripp. ioh. 6.139> Te duce confisus ponam sine crimine uitam. 
<coripp. ioh. 6.140> Haec est certa salus. tu nostrae gloria gentis, 
<coripp. ioh. 6.141> Tu uirtutis honor, tu spes fidissima Mauris." 
<coripp. ioh. 6.142> Vix ea Bruten ait, cuncti clamore sequuntur 
<coripp. ioh. 6.143> Carcasanque fremunt, Carcasan omnibus unum 
<coripp. ioh. 6.144> Gentibus esse ducem linguis animisque fatentur. 
<coripp. ioh. 6.145> Ille ut conceptum populis auxisse furorem 
<coripp. ioh. 6.146> Vidit et insani rabiem succrescere Martis, 
<coripp. ioh. 6.147> Marmaridum fines, habitat quo corniger Ammon, 
<coripp. ioh. 6.148> Inde petit, durique Iouis responsa poposcit. 
<coripp. ioh. 6.149> Semper amat miseras deceptor fallere mentes 
<coripp. ioh. 6.150> Iuppiter hic quem, uane, rogas: in sanguine gaudet 
<coripp. ioh. 6.151> Horridus et cunctas quaerit disperdere gentes. 
<coripp. ioh. 6.152> Asper in aduersa percussus fronte bipenni 
<coripp. ioh. 6.153> Taurus ut occubuit, manibus tristissima uates 
<coripp. ioh. 6.154> Tympana rauca rapit saltusque altaria circum 
<coripp. ioh. 6.155> Cum strepitu lymphata rotat. salit ardua ceruix, 
<coripp. ioh. 6.156> Igne micant oculi, consurgunt fronte capilli, 
<coripp. ioh. 6.157> Ac facies testata deum feruore rubescit. 
<coripp. ioh. 6.158> Nunc maculat pallore genas, nunc lumina torquet, 
<coripp. ioh. 6.159> Nunc caput, alta fremens, saeuos dum colligit ignes. 
<coripp. ioh. 6.160> Vt uero toto percepit pectore numen, 
<coripp. ioh. 6.161> Suspicit excelsam nocturno tempore lunam 
<coripp. ioh. 6.162> Lumine sanguineo, scrutatur fata recensens, 
<coripp. ioh. 6.163> Ardet, anhelat, hiat, pallet, rubet, aestuat, alget, 
<coripp. ioh. 6.164> Fatidicum dum quaerit iter. uox improba tandem 
<coripp. ioh. 6.165> Prodidit ore fero fatorum arcana sub auras: 
<coripp. ioh. 6.166>"Victor Ilaguatensis acerbo Marte Latinos 
<coripp. ioh. 6.167> Conturbabit agens. aeterno tempore Mazax 
<coripp. ioh. 6.168> Byzacii campos magna uirtute tenebit. 
<coripp. ioh. 6.169> Tunc erit alma quies. celsas Carthaginis arces 
<coripp. ioh. 6.170> Carcasan ductor portis ingressus apertis, 
<coripp. ioh. 6.171> Altior et placidus, populo comitante feretur 
<coripp. ioh. 6.172> Vrbem per mediam. uultus mirabitur Afer 
<coripp. ioh. 6.173> Terribiles. lauros current palmasque ferentes 
<coripp. ioh. 6.174> Huius in aduentu. felix Carthago per omnes 
<coripp. ioh. 6.175> Dicetur populos. Carcasan terror acerbas 
<coripp. ioh. 6.176> Subiciet gentes, et foedera pacis amabunt." 
<coripp. ioh. 6.177> Dum canit haec uates, conturbans spiritus ora 
<coripp. ioh. 6.178> Obstruit et miseras mentes errore fefellit. 
<coripp. ioh. 6.179> His gentes fallax decepit fraudibus Ammon 
<coripp. ioh. 6.180> Massylas, dum uera canens caligine uestit 
<coripp. ioh. 6.181> Insidiasque parat. nam Mauri tempore cuncto 
<coripp. ioh. 6.182> Byzacii tenuere quidem semperque tenebunt 
<coripp. ioh. 6.183> Ossibus arua suis, magni uirtute Iohannis 
<coripp. ioh. 6.184> Quae modo fracta iacent. celsas Carthaginis arces 
<coripp. ioh. 6.185> Carcasan ductor populis comitantibus altus 
<coripp. ioh. 6.186> Per medias ibat, tunc cum ceruice recisa 
<coripp. ioh. 6.187> Infixum rigido uidit caput Africa conto. 
<coripp. ioh. 6.188> Mentis inops nimium responsis fisus iniquis 
<coripp. ioh. 6.189> Horrida bella parat. discurrens fama per omnes 
<coripp. ioh. 6.190> It populos, regnum cecinit quod gentibus Ammon. 
<coripp. ioh. 6.191> Excurrunt celeres calidis a Syrtibus alae 
<coripp. ioh. 6.192> Inuitantque feras regni sub imagine gentes. 
<coripp. ioh. 6.193> Barbara turba coit: numeris augetur et armis. 
<coripp. ioh. 6.194> Tunc equites peditesque ruunt altisque camelis 
<coripp. ioh. 6.195> Maurorum qui more sedent. nec solus Ilaguas 
<coripp. ioh. 6.196> Aut gentes tantum, egerunt quae bella priores, 
<coripp. ioh. 6.197> Conuenere sibi, sed si quis Syrtica rura 
<coripp. ioh. 6.198> Asper arat Nasamon, si quis Garamantidos aruis 
<coripp. ioh. 6.199> Proximus arua colit, pinguis qui margine Nili 
<coripp. ioh. 6.200> Stagna bibunt, uenere uiri. quis dicere gentes 
<coripp. ioh. 6.201> Aut numerare queat? numeres aut aequoris undas 
<coripp. ioh. 6.202> Nimborum aut guttas, aut quantas litus harenas 
<coripp. ioh. 6.203> Alluit, aut pelagus pisces aut terra uolucres 
<coripp. ioh. 6.204> Omnis habet, uarius quot gignit campus aristas 
<coripp. ioh. 6.205> Vere nouo, uel totum ornant quot sidera caelum. 
<coripp. ioh. 6.206> Viribus inde suis bellorum ductor + arene
<coripp. ioh. 6.207> Se tutum fortemque putans simulacra nouauit 
<coripp. ioh. 6.208> Signaque, et extremis acies commouit ab oris, 
<coripp. ioh. 6.209> Plus solita uirtute fremens, ac pergit in hostem. 
<coripp. ioh. 6.210> Victus ut Herculeis Antaeus saepe lacertis 
<coripp. ioh. 6.211> Contacta lassum reparabat corpus harena, 
<coripp. ioh. 6.212> Sponte cadens, uictor donec Tirynthius artem 
<coripp. ioh. 6.213> Nosceret et summis complexus uiribus hostem 
<coripp. ioh. 6.214> Pensasset pronum cum magno pondere corpus 
<coripp. ioh. 6.215> Guttura saeua premens: ut terram tangere matrem 
<coripp. ioh. 6.216> Non potuit, uictrix miseri mors lumina clausit: 
<coripp. ioh. 6.217> Sic uictus uires Carcasan innouat omnes 
<coripp. ioh. 6.218> Syrtibus a propriis, sic et moriturus in hostem 
<coripp. ioh. 6.219> Nescius arma parat. tunc liquit pectora terror 
<coripp. ioh. 6.220> Martis et obscurae tot saeua pericula noctis. 
<coripp. ioh. 6.221> Peruolat ecce leuis, magno mandante Rufino(==RU-FI+NO), 
<coripp. ioh. 6.222> Nuntius et fama Libycas conterritat urbes 
<coripp. ioh. 6.223> Iam placidas, uictas iterum bellasse cateruas, 
<coripp. ioh. 6.224> Finibus occiduis equitum iam currere turmas 
<coripp. ioh. 6.225> Et Tripolis uastare casas, Carthaginis altae 
<coripp. ioh. 6.226> Carcasan ductore feras ad moenia gentes 
<coripp. ioh. 6.227> Ire docens nomenque sibi promittere regni. 
<coripp. ioh. 6.228> Missus Sidoniam miles uix contigit aulam, 
<coripp. ioh. 6.229> Ductori mandata ferens: concussit acerbus 
<coripp. ioh. 6.230> Corda furor narrante uiro. sed mentis honestae 
<coripp. ioh. 6.231> Virtutem indomitam melior sapientia uincens 
<coripp. ioh. 6.232> Consilium quaerit. uoluuntur pectore curae, 
<coripp. ioh. 6.233> Nec mouet obtutus. mentis discurrit acumen 
<coripp. ioh. 6.234> Omnia prospiciens: pensat discrimine causas 
<coripp. ioh. 6.235> Et uidet infandum cuncta de parte periclum. 
<coripp. ioh. 6.236> Tunc proceres de more uocans consulta requirit, 
<coripp. ioh. 6.237> Talibus et dictis animos curasque retexit: 
<coripp. ioh. 6.238>"Victus bella mouet rursum uincendus Ilaguas, 
<coripp. ioh. 6.239> O socii, expertis audens concurrere signis. 
<coripp. ioh. 6.240> Hic Tripolis iam rura premit praedasque rebellis 
<coripp. ioh. 6.241> Diripit, in nostros promittens tendere fines. 
<coripp. ioh. 6.242> Signa mouere paro, tot gentibus obuius ire, 
<coripp. ioh. 6.243> Externis cupiens committere proelia terris 
<coripp. ioh. 6.244> Et procul a nostris prosternere ruribus hostes, 
<coripp. ioh. 6.245> Africa ne saeuis iterum concussa ruinis 
<coripp. ioh. 6.246> Plus pereat. turbant animos impensa locique 
<coripp. ioh. 6.247> Difficilesque uiae: sterilis nam cernitur annus. 
<coripp. ioh. 6.248> Perdidit ipsa suas bellis prouincia uires, 
<coripp. ioh. 6.249> Heu nimium defessa iacens. exercitus ingens 
<coripp. ioh. 6.250> Non poterit sufferre famem. si admittimus hostes 
<coripp. ioh. 6.251> Byzacii extremos tantum contingere fines, 
<coripp. ioh. 6.252> Iam properare uolent, disperdent cuncta rapinis, 
<coripp. ioh. 6.253> Atque iterum fessam turbabunt proelia terram. 
<coripp. ioh. 6.254> Consulite et dubios animos firmate docentes." 
<coripp. ioh. 6.255> Vix ea ductor ait: populis placet omnibus ire 
<coripp. ioh. 6.256> Longius, atque ipsos Libyae sufferre calores 
<coripp. ioh. 6.257> Occiduos se posse ferunt; promittit et omnis 
<coripp. ioh. 6.258> Turba manus mentesque feras, magnosque labores 
<coripp. ioh. 6.259> Pro patria temptare uolunt, gentesque rebelles 
<coripp. ioh. 6.260> Despiciunt animosque truces [acies uirtute feroci].
<coripp. ioh. 6.261> Ductor ut erectas acies uirtute feroci 
<coripp. ioh. 6.262> Vidit et intrepidas sese promittere bellis, 
<coripp. ioh. 6.263> Signa mouenda canit. tunc raucos bucina cantus 
<coripp. ioh. 6.264> Aere gemit: ciet armatas uox saeua cateruas. 
<coripp. ioh. 6.265> Conueniunt cunctae propriis a sedibus alae 
<coripp. ioh. 6.266> Et pedites iussi, comitesque ducesque Latini, 
<coripp. ioh. 6.267> Massylasque trahens acies in bella magister 
<coripp. ioh. 6.268> Cusina, Romanis semper fidissimus armis. 
<coripp. ioh. 6.269> Pergit in australem ductor fortissimus axem, 
<coripp. ioh. 6.270> Qua feruens loca sicca dies sub sidere Cancri 
<coripp. ioh. 6.271> Sole perusta tenet nimium semperque labora. 
<coripp. ioh. 6.272> Arua siti Zephyrisque calent. namque Africus illic 
<coripp. ioh. 6.273> Omnia flammiuomis exsiccat rura procellis: 
<coripp. ioh. 6.274> Illic et sitiens calidis exerrat harenis 
<coripp. ioh. 6.275> Afer anhelus, inops, Stygias rimatur et undas. 
<coripp. ioh. 6.276> Fama per innumeras spargens praeconia linguas 
<coripp. ioh. 6.277> Ante uolat fortem referens properare Iohannem 
<coripp. ioh. 6.278> Cum ducibus cunctis. Laguatan gentis ad aures 
<coripp. ioh. 6.279> Improba tendit iter. fines iam raptor iniquus 
<coripp. ioh. 6.280> Byzacii uastabat eques. sed pectora rumor 
<coripp. ioh. 6.281> Nominis incutiens magna uirtute Iohannis 
<coripp. ioh. 6.282> Terruit: innumeras acies post terga reflexit. 
<coripp. ioh. 6.283> Iam super esse putant acti terrore magistrum 
<coripp. ioh. 6.284> Expertique tremunt; uultus memorantur acerbos 
<coripp. ioh. 6.285> Signaque cuncta uiri. siccas superare Gadaias 
<coripp. ioh. 6.286> Nec dubitant tristesque locos, quis nullus eundi 
<coripp. ioh. 6.287> Viuendique modus. non illis finibus ulla 
<coripp. ioh. 6.288> Aera per calidum tranat suspensa uolucris. 
<coripp. ioh. 6.289> Armiger ipse Iouis, portat qui fulminis ignes, 
<coripp. ioh. 6.290> Vix impune potest feruentis margine caeli 
<coripp. ioh. 6.291> Flamina posse pati, quae terror iussit adire. 
<coripp. ioh. 6.292> Ductor ut hostiles sensit cessisse cateruas 
<coripp. ioh. 6.293> Per deserta metu, solita uirtute fugaces 
<coripp. ioh. 6.294> Insequitur, calidas terrae sitientis harenas 
<coripp. ioh. 6.295> Acrior ingrediens. iussit tamen omnibus undas 
<coripp. ioh. 6.296> Ferre suis Cereremque sibi. praecepta magistri 
<coripp. ioh. 6.297> Perficiunt celeres. sed quantum posset in illis 
<coripp. ioh. 6.298> Tot populos satiare locis, quantisque diebus 
<coripp. ioh. 6.299> Agmina tanta aleret? uacuantur fontibus utres, 
<coripp. ioh. 6.300> Iamque Ceres nusquam. siccis tunc faucibus ardent 
<coripp. ioh. 6.301> Deficiuntque fame. heu, miles bacchatur anhelans 
<coripp. ioh. 6.302> Et solis feruore rubens exaestuat, ardens 
<coripp. ioh. 6.303> Ignibus immensis: sed nullis flumen harenis 
<coripp. ioh. 6.304> Inueniens scrutatur aquas uanumque laborat, 
<coripp. ioh. 6.305> Vt Danaum quondam Thebanos inclita campos 
<coripp. ioh. 6.306> Agmina dum peterent, siccatos numine Bacchi 
<coripp. ioh. 6.307> Expauere lacus fontesque, et flumina ductor 
<coripp. ioh. 6.308> Adrastus latis sitiens quaesiuit in aruis. 
<coripp. ioh. 6.309>+ deposuit + miseras et rumpens uoce querelas 
<coripp. ioh. 6.310> Miles amarus ait: "si tristia fata minantur 
<coripp. ioh. 6.311> Tempore nunc uno Romanam perdere gentem, 
<coripp. ioh. 6.312> Sunt enses, sunt bella, ferae sunt gentibus irae: 
<coripp. ioh. 6.313> Lancea transfodiat, ueniant uel fulminis instar 
<coripp. ioh. 6.314> Omnia tela simul; contortum uiscera ferrum 
<coripp. ioh. 6.315> Transeat atque animas tantum per uulnera fundat. 
<coripp. ioh. 6.316> Cur nos dira fames ardorque sitisque coartans 
<coripp. ioh. 6.317> Segnibus heu fatis, longa sic morte fatigat? 
<coripp. ioh. 6.318> Sit gladiis sacrata manus. conuerte retrorsum 
<coripp. ioh. 6.319> Signa. rogat ieiuna fame haec te, o summe magister, 
<coripp. ioh. 6.320> Turba simul. miserere pius nostrique tuique. 
<coripp. ioh. 6.321> Respice, magne, tuos. macies iam contrahit artus 
<coripp. ioh. 6.322> Ossaque nuda rigent siccis tenuata medullis. 
<coripp. ioh. 6.323> Stringuntur nerui, cutis aret, lumine merso 
<coripp. ioh. 6.324> Infectae pallore genae. iam mortis imago 
<coripp. ioh. 6.325> Corpora nostra tenet, sitiens et spiritus ardet." 
<coripp. ioh. 6.326> Vix ea uulgus inops: populos pater ipse dolentes 
<coripp. ioh. 6.327> Continuit fessosque bonus sermone refecit, 
<coripp. ioh. 6.328> Talia saepe monens: "o spes Romana decusque 
<coripp. ioh. 6.329> Atque salus patriae, nimios ne sperne labores. 
<coripp. ioh. 6.330> Vince sitim diramque famem. nunc dura memento 
<coripp. ioh. 6.331> Facta patrum. uires populi sensere priorum. 
<coripp. ioh. 6.332> Sic domuere patres propriis uirtutibus orbem, 
<coripp. ioh. 6.333> Aspera dum tolerant. summa est patientia uirtus. 
<coripp. ioh. 6.334> Hanc metuunt gentes. alios haec territat hostes, 
<coripp. ioh. 6.335> Dum necat hos. geminis acies inimica laborat 
<coripp. ioh. 6.336> Exitiis: hinc sicca sitis feruorque famesque 
<coripp. ioh. 6.337> Exagitant, hinc terror agit Romanus et instat. 
<coripp. ioh. 6.338> Solis iter temptate truces partesque negatas. 
<coripp. ioh. 6.339> Vestros zona rubens referet testata labores 
<coripp. ioh. 6.340> Confirmante polo, a magnoque Catone secundum 
<coripp. ioh. 6.341> Me temptasse legent + quoquo hanc scripsisse minores. 
<coripp. ioh. 6.342> Vincat amor patriae mentem, et sitis improba cesset 
<coripp. ioh. 6.343> Numine pulsa pio, ac uester satiabitur ardor." 
<coripp. ioh. 6.344> Sic Latias placida mulcebat uoce cohortes 
<coripp. ioh. 6.345> Egregius ductor, uerbis ceu flumine dulci 
<coripp. ioh. 6.346> Pectora cuncta rigans, epulis aut uiscera replens. 
<coripp. ioh. 6.347> Accidit infelix rebus fortuna Latinis, 
<coripp. ioh. 6.348> Quassato ualidas fregit quae robore uires. 
<coripp. ioh. 6.349> Quadrupedes cunctis quaerentes pabula campis 
<coripp. ioh. 6.350> Errabant. nam dira fames atque ardor habebat 
<coripp. ioh. 6.351> Omne genus. non herba uirens, non frondibus ullis 
<coripp. ioh. 6.352> Arbor erat, densis subito cum palluit herbis 
<coripp. ioh. 6.353> Campus et aduersi rubuerunt floribus agri. 
<coripp. ioh. 6.354> Longius optatas cernens grex improbus herbas 
<coripp. ioh. 6.355>(Pulsabat nam dira fames) discurrit et omnes 
<coripp. ioh. 6.356> Tondet ubique locos. nudas iam lambit harenas, 
<coripp. ioh. 6.357> Nec potuit satiare famem, mala gramina pastus, 
<coripp. ioh. 6.358> Quadrupes: ipsis nam cecidit densissimus aruis 
<coripp. ioh. 6.359> Morte noua, pressans gelidis sub dentibus herbas. 
<coripp. ioh. 6.360> Funere cornipedum fracta est Romana iuuentus. 
<coripp. ioh. 6.361> Concidit ira ferox: it tristis et anxius omnis 
<coripp. ioh. 6.362> Miles, et ingentes conturbant pectora curae. 
<coripp. ioh. 6.363> Corruit hoc uno nimium conterrita casu 
<coripp. ioh. 6.364> Virtus magna uirum. primo tunc castra tumultu 
<coripp. ioh. 6.365> Turbauit fortuna nocens: hoc pondere pressit. 
<coripp. ioh. 6.366> Vidit ut hic ductor tantam euenisse ruinam 
<coripp. ioh. 6.367> Et uires minuisse suis, ad litoris oras 
<coripp. ioh. 6.368> Castra mouens pergit, cupiens releuare dolentes 
<coripp. ioh. 6.369> Et reparare uiros. facilem iamque aera sentit 
<coripp. ioh. 6.370> Miles et adpropians uitales inuenit herbas, 
<coripp. ioh. 6.371> Flumina nulla tamen. siccis tunc faucibus ipsos 
<coripp. ioh. 6.372> Impressant flores sucisque ardentia tingunt 
<coripp. ioh. 6.373> Ora nouis epulisque famem uiridantibus implent, 
<coripp. ioh. 6.374> Nec tolerare queunt. captato tempore noctis 
<coripp. ioh. 6.375> Innumeri redeunt. alii sparsere per arua, 
<coripp. ioh. 6.376> Pabula dum quaerunt; alii pro fontibus errant; 
<coripp. ioh. 6.377> Saeua fames alios diuertere terga coegit, 
<coripp. ioh. 6.378> Cunctaque destituunt contempti signa magistri. 
<coripp. ioh. 6.379> Castra locat ductor monstrati ad fluminis undam. 
<coripp. ioh. 6.380> Incubuit ripis sitiens Romana iuuentus 
<coripp. ioh. 6.381> Et liquidis solatur aquis. huc undique miles 
<coripp. ioh. 6.382> Confluit ad latices et dulcia flumina potat. 
<coripp. ioh. 6.383> Panis inops tondet flores herbasque uirentes: 
<coripp. ioh. 6.384> His cupiunt satiare famem. mandata per urbes 
<coripp. ioh. 6.385> Litoreas dux ire iubet, deducere puppes 
<coripp. ioh. 6.386> Vectantes alimenta suis. pro tristia fata! 
<coripp. ioh. 6.387> Aduersos habuere Notos. fors dura negauit 
<coripp. ioh. 6.388> Puppibus aequoreas uelis transire per undas. 
<coripp. ioh. 6.389> Proxima se iunxit, sed tunc male fida, Latinis 
<coripp. ioh. 6.390> Vrceliana manus, Romanis addita fatis. 
<coripp. ioh. 6.391> Astrices illis longo iam tempore terris 
<coripp. ioh. 6.392> Horrentes habuere domus, gens aspera bellis 
<coripp. ioh. 6.393> Et numerosa uiris multosque illaesa per annos. 
<coripp. ioh. 6.394> Haec ubi persentit uenientis signa Iohannis 
<coripp. ioh. 6.395> Finibus esse suis, aduentu territa primo 
<coripp. ioh. 6.396> Mittere legatos humilis pro pace cucurrit. 
<coripp. ioh. 6.397> Accipit hos placidus media in tentoria ductor. 
<coripp. ioh. 6.398> Poscentes ueniam, pacem gentique salutem 
<coripp. ioh. 6.399> Summissi fudere preces: "tua, maxime rector, 
<coripp. ioh. 6.400> Fama potens animique uigor uirtusque fidesque 
<coripp. ioh. 6.401> Ante uolans gentes pariter conterruit omnes 
<coripp. ioh. 6.402> Et gratas ad iura trahit. ceruice reflexa 
<coripp. ioh. 6.403> Subicit ipsa tuis sese, fortissime, iussis 
<coripp. ioh. 6.404> Astricum gens clara uirum. tua foedera patres 
<coripp. ioh. 6.405> Gentis amant optantque simul: seruire uolentes 
<coripp. ioh. 6.406> Ad iuga colla parant. poscentibus, inclite, parce. 
<coripp. ioh. 6.407> Oramus pacem et placidam post bella quietem." 
<coripp. ioh. 6.408> Has inter uoces ignari murmura uulgi 
<coripp. ioh. 6.409> In castris sonuere ducis: "quonam usque necabit 
<coripp. ioh. 6.410> Agmina inulta fames? uitae spes nulla salusque. 
<coripp. ioh. 6.411> Conterimur miseranda manus." ductoris ut aures 
<coripp. ioh. 6.412> Contigit ille sonus, grauiter commotus in aurem 
<coripp. ioh. 6.413> Sic Ricinari ait: "infaustas nunc arce querelas 
<coripp. ioh. 6.414> Militis ignaui. quaenam dementia cordis 
<coripp. ioh. 6.415> Praecipitat miseras confusa mente cateruas? 
<coripp. ioh. 6.416> Cernunt legatos: poscunt mea foedera gentes, 
<coripp. ioh. 6.417> Stant humiles precibusque rogant. hi nostra retexunt 
<coripp. ioh. 6.418> Intima secretumque malum. pro pessima uentrem 
<coripp. ioh. 6.419> Turba colens ritu pecudum uel more ferarum!" 
<coripp. ioh. 6.420> Ilicet egrediens placidis celer omnia uerbis 
<coripp. ioh. 6.421> Murmura compressit, referens praecepta magistri. 
<coripp. ioh. 6.422> Postquam facta quies, legatis gnauior ipse 
<coripp. ioh. 6.423> Ductor ait: "noster quas nunc exercitus iras 
<coripp. ioh. 6.424> Fuderit, audistis. cupit aspera proelia miles: 
<coripp. ioh. 6.425> Per gentem transire parat. sed nostra potestas 
<coripp. ioh. 6.426> Parcere subiectis semper studet. arma tenentes 
<coripp. ioh. 6.427> Conterimus populos, humiles ascimus amicos. 
<coripp. ioh. 6.428> Ite, uiri. si certa fides mea foedera poscit, 
<coripp. ioh. 6.429> Tradite uestra meis natorum pignora castris 
<coripp. ioh. 6.430> Et pacem retinete meam. genus omne manebit 
<coripp. ioh. 6.431> Securum Astricum nostro sub principe pollens." 
<coripp. ioh. 6.432> Haec fatus donis onerat. seruire fatentur 
<coripp. ioh. 6.433> Romano imperio, natos pro pignore pacis 
<coripp. ioh. 6.434> Polliciti praestare suos. uirtute Latinos 
<coripp. ioh. 6.435> Et pietate probant. laudant uiresque fidemque 
<coripp. ioh. 6.436> Principis atque ducis. composta pace recedunt. 
<coripp. ioh. 6.437> At procul in campos squalentes fessus Ilaguas 
<coripp. ioh. 6.438> Errabat sitiens nec tantos ferre labores 
<coripp. ioh. 6.439> Iam poterat diramque famem. uia nulla salutis 
<coripp. ioh. 6.440> Et nullum monstratur iter. post terga Iohannes, 
<coripp. ioh. 6.441> In faciem nimius solis calor. undique gentis 
<coripp. ioh. 6.442> Mors erat ante oculos: nec ... tendere rectum
<coripp. ioh. 6.443> Nec potis est reuocare gradum. confusa periclis 
<coripp. ioh. 6.444> Anxia turba gemit: mortem orant. ire retrorsum 
<coripp. ioh. 6.445> Persuasit fortuna nocens gentisque nefandae 
<coripp. ioh. 6.446> Infaustum diuertit iter. redit improba Martis 
<coripp. ioh. 6.447> Syrtica sorte manus, telis non proelia poscens, 
<coripp. ioh. 6.448> Sed dubiam temptare fugam. explorator ubique 
<coripp. ioh. 6.449> Romanus currebat eques mixtusque Latinis 
<coripp. ioh. 6.450> Fidus erat Mazax, pariter uestigia gentis 
<coripp. ioh. 6.451> Inquirens qua parte forent. nec fama nec ullus 
<coripp. ioh. 6.452> Proximus hostis erat, taetra cum nocte repente 
<coripp. ioh. 6.453> Ardentes uidere focos, dubiique uolutant 
<coripp. ioh. 6.454> Astricesne forent an retro uersus Ilaguas. 
<coripp. ioh. 6.455> Fluctibus Oceani nigros Aurora iugales 
<coripp. ioh. 6.456> Tristior extollens radios tendebat in axem, 
<coripp. ioh. 6.457> Luctificum Titana trahens et fata ferentes 
<coripp. ioh. 6.458> Impia Solis equos. abscondunt nubila cursus 
<coripp. ioh. 6.459> Obscuratque diem squalenti lumine Phoebus. 
<coripp. ioh. 6.460> Nuntius ecce uolans retulit sub nocte silenti 
<coripp. ioh. 6.461> Se procul a fossis late uidisse suorum 
<coripp. ioh. 6.462> Innumeros lucere focos: seu fessus Ilaguas 
<coripp. ioh. 6.463> Conuersus post terga redit, seu proxima tendit 
<coripp. ioh. 6.464> Astricum gens castra locis, manifesta relatu 
<coripp. ioh. 6.465> Non fuerat uox illa suo. dum pectore ductor 
<coripp. ioh. 6.466> Perquirit sollers angusto tempore causas 
<coripp. ioh. 6.467> Et stupet in dubiis, ueniens super ecce repente 
<coripp. ioh. 6.468> Cusina fidus adest multa stipante caterua 
<coripp. ioh. 6.469> Atque duci sic laetus ait: "fugitiuus Ilaguas 
<coripp. ioh. 6.470> Huc furtim transire parat - defectus inermis, 
<coripp. ioh. 6.471> Languida castra mouens. tempus uenit - arripe signa, 
<coripp. ioh. 6.472> Maxime ductorum - fessam modo perdere gentem. 
<coripp. ioh. 6.473> Namque est militiae facilis labor. amnis opacus 
<coripp. ioh. 6.474> Alluit umbriferas uiridanti margine ripas, 
<coripp. ioh. 6.475> Arboribus saeptus uariis et harundine glauca. 
<coripp. ioh. 6.476> Huc gentes tendunt. primi ueniamus ad undam 
<coripp. ioh. 6.477> Atque omnes teneamus aquas." placuere loquentis 
<coripp. ioh. 6.478> Verba uiri populo. ductor tamen ire uetabat 
<coripp. ioh. 6.479> Defessi retinens iamdudum murmura uulgi 
<coripp. ioh. 6.480> Pectore sollicito. sed quis praecepta iubentis 
<coripp. ioh. 6.481> Certa dei superare queat uel sistere contra? 
<coripp. ioh. 6.482> Castra mouens ductor comptas iubet ire cohortes 
<coripp. ioh. 6.483> Per numeros turmasque suas. it puluis in altum 
<coripp. ioh. 6.484> Conglomerans nubes atque aethera turbat harenis. 
<coripp. ioh. 6.485> Infandum carpebat iter, collesque malignos 
<coripp. ioh. 6.486> Tristis et infaustos monstrabat Gallica campos. 
<coripp. ioh. 6.487> Conscendens Titan altum flammabat Olympum 
<coripp. ioh. 6.488> Curribus igniferis, medium cum fluminis alueum 
<coripp. ioh. 6.489> Alternae posuere acies. sed Syrticus hostis 
<coripp. ioh. 6.490> Continuit terrore gradum retroque reuertens 
<coripp. ioh. 6.491> Deseruit(==DESERUIT) ripas optataque flumina liquit. 
<coripp. ioh. 6.492> Praecipit hic ductor fossas et castra locari 
<coripp. ioh. 6.493> Ac Martem differre mora, pugnamque sequenti 
<coripp. ioh. 6.494> Luce mouere parans labentia flumina tantum 
<coripp. ioh. 6.495> Et sumptis latices iussit defendere telis. 
<coripp. ioh. 6.496> Vtile consilium, si nunc Romana iubentis 
<coripp. ioh. 6.497> Implesset praecepta manus. miserabile fatum 
<coripp. ioh. 6.498> Audaces dedit esse uiros, passimque iuuentus 
<coripp. ioh. 6.499> Per campos diffusa ruit, primique lacessunt 
<coripp. ioh. 6.500> Agmina prima uiri. concurrunt ordine nullo, 
<coripp. ioh. 6.501> Non acie compti solito clamore Latini. 
<coripp. ioh. 6.502> Non tuba belligeros cecinit clangore tumultus 
<coripp. ioh. 6.503> Praeceptis contacta ducis, non ardua pugnae 
<coripp. ioh. 6.504> Signa locis statuere suis. incompta per hostes, 
<coripp. ioh. 6.505> Heu, male fisa manus fatis currebat iniquis. 
<coripp. ioh. 6.506> Territa cesserunt primo certamine retro 
<coripp. ioh. 6.507> Agmina Marmaridum. sequitur Romana iuuentus, 
<coripp. ioh. 6.508> Aspera condensis permiscens proelia telis. 
<coripp. ioh. 6.509> Corpora certamen fugientum conserit hastis 
<coripp. ioh. 6.510> Per campos Latiaris eques figitque premitque 
<coripp. ioh. 6.511> Et subigit uictos inter timor ire camelos. 
<coripp. ioh. 6.512> At procul armipotens munibat signa Iohannes 
<coripp. ioh. 6.513> Ordine cuncta suo, fossasque et castra locari 
<coripp. ioh. 6.514> Praecipiens seruandam tantum ob fluminis undam 
<coripp. ioh. 6.515> Rectores iuuenum hostes expugnare iubebat. 
<coripp. ioh. 6.516> Composuere acies. dextrum latus ipse tenebat 
<coripp. ioh. 6.517> Cusina, Massylis saeptus telisque Latinis. 
<coripp. ioh. 6.518> Fronimuth hunc iuxta, Romanis fortis in armis, 
<coripp. ioh. 6.519> Et dux ille potens, felici nomine comptus 
<coripp. ioh. 6.520> Ductoris ... felix non sorte, Iohannes. 
<coripp. ioh. 6.521> At laeuum tenuere latus Putzintulus ingens, 
<coripp. ioh. 6.522> Geisirith arcitenens et celsis Sinduit armis. 
<coripp. ioh. 6.523> Ipse loco medius ductorum maximus auctor 
<coripp. ioh. 6.524> Stabat et in cassum socios sermone monebat, 
<coripp. ioh. 6.525> Iam fato incumbente graui. quem Tarasis ante 
<coripp. ioh. 6.526> Condensas peditum cingens umbone phalanges 
<coripp. ioh. 6.527> Veloci uolitabat equo turmasque parabat. 
<coripp. ioh. 6.528> Nuntius interea uenit celer ecce magistro, 
<coripp. ioh. 6.529> Turbatos hostes referens iam uicta per agros 
<coripp. ioh. 6.530> Vertere terga fuga. sed non his uocibus illum 
<coripp. ioh. 6.531> Consilio iuuenis ualuit depellere iusto: 
<coripp. ioh. 6.532> Mens immota fuit. sed non sic iussa tremendi 
<coripp. ioh. 6.533> Nunc uoluere(==VOLUERE) dei. cunctantem bella subire 
<coripp. ioh. 6.534> Armigeri suasere ducem, fortissimus olim 
<coripp. ioh. 6.535> Ariarith et Ziper melior, duo maxima belli 
<coripp. ioh. 6.536> Fulmina, Massylae quos tunc tremuere phalanges, 
<coripp. ioh. 6.537> Et uirtute pares et fatis compar uterque. 
<coripp. ioh. 6.538> Tunc Ziper sic orsus ait: "succurre Latinis, 
<coripp. ioh. 6.539> Maxime ductorum: socii fera proelia campis 
<coripp. ioh. 6.540> Miscent, sed denso rari turbantur ab hoste. 
<coripp. ioh. 6.541> Imprimit hos numerus: socios in bella sequamur. 
<coripp. ioh. 6.542> Arma cape et succurre tuis." hic fortis amore 
<coripp. ioh. 6.543> Ariarith exarsit pugnae cogitque morantem 
<coripp. ioh. 6.544> Signa mouere ducem. fidi qua uoce ministri 
<coripp. ioh. 6.545> Ductoris compulsi animi. gemit horrida cantu 
<coripp. ioh. 6.546> Bucina letifero turmasque in proelia cogit. 
<coripp. ioh. 6.547> It bene compta manus frustra, quia fata premebant. 
<coripp. ioh. 6.548> Sic placitum tibi, summe pater, dum laedere uelles 
<coripp. ioh. 6.549> Peccantes Libyae populos. delicta fuere 
<coripp. ioh. 6.550> Tanti causa mali, fuerat non culpa regentis. 
<coripp. ioh. 6.551> Carcasan longe glomerari puluere nubem 
<coripp. ioh. 6.552> Prospiciens proprium Nasamon ciet impiger agmen, 
<coripp. ioh. 6.553> Talibus et dictis trepidantia pectora firmat: 
<coripp. ioh. 6.554>"Indomitae gentes, quarum me cognita uirtus 
<coripp. ioh. 6.555> Romanas acies armis temptare suasit(==SUASIT), 
<coripp. ioh. 6.556> Haec est illa dies, uobis qua corniger Ammon 
<coripp. ioh. 6.557> Promisit fatale solum. nunc ite per hostes 
<coripp. ioh. 6.558> Intrepidi telis: patrias modo pandite laudes. 
<coripp. ioh. 6.559> Quisque manu pugnate truces et fidite fatis. 
<coripp. ioh. 6.560> Numina magna iuuant: dabitur uictoria uobis, 
<coripp. ioh. 6.561> Credite, certa, uiri. turpem remouete pauorem 
<coripp. ioh. 6.562> Et solitas uires animosque in proelia ferte." 
<coripp. ioh. 6.563> Vix ea Carcasan: clamor per castra cucurrit 
<coripp. ioh. 6.564> Syrtica terrificus saeuo crepitante tumultu. 
<coripp. ioh. 6.565> Marmaridae fremuere acies. sors dura furores 
<coripp. ioh. 6.566> Incitat et saeuas stimulat Bellona cateruas, 
<coripp. ioh. 6.567> Barbara sanguineo compellens terga flagello. 
<coripp. ioh. 6.568> Tunc rabie fera corda tument. iam linquere castra 
<coripp. ioh. 6.569> Coeperat innumerus sonipes camposque tenebat. 
<coripp. ioh. 6.570> Amnis erat medius bellorum fraudibus aptus 
<coripp. ioh. 6.571> Massylisque dolis. densum nemus impedit arma 
<coripp. ioh. 6.572> Frondibus implicitis: steriles tenuere myricae 
<coripp. ioh. 6.573> Inuisas ualles foliisque oleaster amaris. 
<coripp. ioh. 6.574> Marmaridae hic acies, acies in parte Latinae 
<coripp. ioh. 6.575> Aduersa stabant et tristia bella ciebant. 
<coripp. ioh. 6.576> Militis arma nemus ferrumque uolatile ramis 
<coripp. ioh. 6.577> Impedit oppositis, tenuis nec transit harundo 
<coripp. ioh. 6.578> Praeualida compulsa manu, nec flectit in hostes 
<coripp. ioh. 6.579> Liber equum domitor, longo nec ludere pilo 
<coripp. ioh. 6.580> Implicitus strictis miles ualet undique ramis. 
<coripp. ioh. 6.581> Sollicitos locus ille duces cautumque magistrum 
<coripp. ioh. 6.582> Abstinuit bellis aciesque(==ACIESQVE+) stare coegit. 
<coripp. ioh. 6.583> Continuere gradum: non se committere quisquam 
<coripp. ioh. 6.584> Ausus in abrupta tenuit uestigia ripa. 
<coripp. ioh. 6.585> Ductor adit uirtute locum .......... 
<coripp. ioh. 6.586> Armigeris temptare parans .......... 
<coripp. ioh. 6.587> Qua ualeat transire uia ............ 
<coripp. ioh. 6.588> Condensos saltus ................... 
<coripp. ioh. 6.589> Occultus Nasamon ................... 
<coripp. ioh. 6.590> Et tutum seruatur iter ............. 
<coripp. ioh. 6.591> Fida manus compressa fuga .......... 
<coripp. ioh. 6.592> Aduentu properante feri nec missile torsit. 
<coripp. ioh. 6.593> Aduersum Nasamona uidens fugit ilicet Austro 
<coripp. ioh. 6.594> Ocior et somno uisa non tardior umbra. 
<coripp. ioh. 6.595> Certior ecce uolans magno tunc fama magistro 
<coripp. ioh. 6.596> Pacificos retulit iam linquere proelia Mauros, 
<coripp. ioh. 6.597> Compulsos terrore graui. iussuque Iohannis 
<coripp. ioh. 6.598> Auxilio Paulus sapiens et Amantius una 
<coripp. ioh. 6.599> Accelerant releuare uiros. uestigia nusquam 
<coripp. ioh. 6.600> Maurorum tunc uisa: metu nec proelia Mazax 
<coripp. ioh. 6.601> Respexit fugiens, faciem nec torsit in hostem. 
<coripp. ioh. 6.602> Tunc uersi fugere duces, pauidique tribuni 
<coripp. ioh. 6.603> Discedunt cuncti dimisso ad bella magistro. 
<coripp. ioh. 6.604> Insequitur sparsas acies tunc uictor Ilaguas. 
<coripp. ioh. 6.605> Clamor it alta petens. tunc pars inimica resoluit 
<coripp. ioh. 6.606> Vallibus e cunctis per latos agmina campos. 
<coripp. ioh. 6.607> Dirupto credas subito telluris hiatu 
<coripp. ioh. 6.608> Surrexisse uiros. circumdant signa ruentes 
<coripp. ioh. 6.609> Hinc atque hinc, sparsosque super tot milia currunt 
<coripp. ioh. 6.610> Densa duces, iactisque dies excluditur hastis 
<coripp. ioh. 6.611> Et campos late noctis pressere tenebrae. 
<coripp. ioh. 6.612> Dat gemitum miseranda manus telisque cruentis 
<coripp. ioh. 6.613> Per campos funduntur equi: furit impiger hostis 
<coripp. ioh. 6.614> Asper et immitis. posset genus omne Latinum 
<coripp. ioh. 6.615> Illa dies una pariter quassare ruina, 
<coripp. ioh. 6.616> Ni pater omnipotens caelo miseratus ab alto, 
<coripp. ioh. 6.617> Romanas acies tanta inter milia seruans, 
<coripp. ioh. 6.618> Saluasset magni fugientes uoce Iohannis. 
<coripp. ioh. 6.619> Namque uidens socias campis desistere turmas 
<coripp. ioh. 6.620> Talibus ore tonans dictis exaggerat iras: 
<coripp. ioh. 6.621>"Si morimur, socii, si fors suprema Latinos 
<coripp. ioh. 6.622> Sorte trahit saeuisque parat prosternere bellis, 
<coripp. ioh. 6.623> Feminea cur morte cadam? si uita superstes, 
<coripp. ioh. 6.624> Cur timidus fugiam? frenos iam flectite, ciues. 
<coripp. ioh. 6.625> Figite signa, uiri: furias contemnite gentis 
<coripp. ioh. 6.626> Et pugnam temptate truces. aut uincimus hostes, 
<coripp. ioh. 6.627> Si deus ipse uolet: uel si delicta resistunt 
<coripp. ioh. 6.628> Partibus aucta meis, propria non laude caremus 
<coripp. ioh. 6.629> Dum morimur. reuocate fugam: iam stringite ferrum. 
<coripp. ioh. 6.630>+ me faciat quod quisque uidet." sic fatus acerbo 
<coripp. ioh. 6.631> Dentibus infremuit uultu capulumque coruscum 
<coripp. ioh. 6.632> Corripuit gladiumque furens ad uulnera traxit. 
<coripp. ioh. 6.633> Ad uocem pars certa redit. tunc proelia surgunt 
<coripp. ioh. 6.634> Aspera et assiduo discurrit lancea nimbo. 
<coripp. ioh. 6.635> Loricae galeaeque tonant, gemit ictibus umbo 
<coripp. ioh. 6.636> Aereus, et ruptis inter praecordia uenis 
<coripp. ioh. 6.637> Purpuream fundunt animam. uirtute superbus 
<coripp. ioh. 6.638> Ziper acerba furens ibat per tela, per hostes, 
<coripp. ioh. 6.639> Syrtica letiferis prosternens agmina telis, 
<coripp. ioh. 6.640> Et Solumuth pariter, fato sed dispar uterque. 
<coripp. ioh. 6.641> Pectora multorum contra uenientia longis 
<coripp. ioh. 6.642> Transfodiunt contis. trepidum iecur inserit hasta 
<coripp. ioh. 6.643> Corque uirum: uolucri findunt caua tempora ferro. 
<coripp. ioh. 6.644> Diripit ille caput, magnum femur amputat ille. 
<coripp. ioh. 6.645> Non aliter geminos spectasses ore leones 
<coripp. ioh. 6.646> In medios saeuire greges. nunc unguibus atrox 
<coripp. ioh. 6.647> Diripit hic praedam, nunc dentibus ille cruentis 
<coripp. ioh. 6.648> Frangit molle pecus tepidoque in sanguine gaudet. 
<coripp. ioh. 6.649> At parte ex alia Bulmitzis et Ariarith ingens 
<coripp. ioh. 6.650> Dorotisque ferox atque armiger ipse Iohannes 
<coripp. ioh. 6.651> Funera per latos contra uenientia campos 
<coripp. ioh. 6.652> Vulnere fundebant uario. mucrone superbus 
<coripp. ioh. 6.653> Ille furit, pilo melior ualet arduus ille. 
<coripp. ioh. 6.654> Hic torquet rigidas neruo stridente sagittas, 
<coripp. ioh. 6.655> Hic fremit arte potens et telis pugnat utrisque. 
<coripp. ioh. 6.656> Ipse inter medios ductor mucrone coruscat 
<coripp. ioh. 6.657> Fulmineo, hostiles arcens terrore phalanges. 
<coripp. ioh. 6.658> Carmine non aliter referunt per bella Gigantas 
<coripp. ioh. 6.659> Armatum tremuisse Iouem, cum fulminis ictus 
<coripp. ioh. 6.660> Perderet horribiles flagranti uulnere fratres. 
<coripp. ioh. 6.661> Vinceret illa manus, ni nunc fortuna negasset 
<coripp. ioh. 6.662> Successus irata suos. iam crescit iniquis 
<coripp. ioh. 6.663> Innumerosa manus: peditum uenere cateruae 
<coripp. ioh. 6.664> Marmaridum. densum circumuolat undique ferrum 
<coripp. ioh. 6.665> Stipitis et grauidi robur, lapidesque minaces 
<coripp. ioh. 6.666> Fulminis instar erant. latet atro puluere campus: 
<coripp. ioh. 6.667> Vix sua tela potest pressus iam cernere miles. 
<coripp. ioh. 6.668> Obnixus ductor contra omnia tela resistit, 
<coripp. ioh. 6.669> Vertere terga uetans. magno impendente tumultu 
<coripp. ioh. 6.670> Armigeri cecidere duo: cadit Ariarith ingens 
<coripp. ioh. 6.671> Missile non uno et centum per uulnera Ziper 
<coripp. ioh. 6.672> Magnanimus. durus uenientis comminus ictus 
<coripp. ioh. 6.673> Ductoris transfixit equum: quod missile dextra 
<coripp. ioh. 6.674> Acris equi rapiens fortis de corpore ductor 
<coripp. ioh. 6.675> Fregit et in faciem furibundus dirigit hostis. 
<coripp. ioh. 6.676> Hic fusos socios et iam sua uulnera cernens 
<coripp. ioh. 6.677> Infremuit ductor: tunc se super ardua terga 
<coripp. ioh. 6.678> Composuit sublatus equi uultuque minaci 
<coripp. ioh. 6.679> Terribilis densum dirupit concitus agmen. 
<coripp. ioh. 6.680> Efficit ense uias inimica per agmina ductor 
<coripp. ioh. 6.681> Cum sociis: acies pulsae terrore magistri 
<coripp. ioh. 6.682> Post tergum redeunt. spatium sibi uindicat heros 
<coripp. ioh. 6.683> Atque suis, iter in medios tunc dirigit hostes, 
<coripp. ioh. 6.684> Disponens per signa uiros, arcetque sagittis 
<coripp. ioh. 6.685> Massylas acies. nulli temptare furentem 
<coripp. ioh. 6.686> Iam potuere uiri. sequitur quicumque magistrum, 
<coripp. ioh. 6.687> Vulnera conuerso redeuntia suscipit arcu. 
<coripp. ioh. 6.688> Aduersus quis forte petit: per pectus anhelum 
<coripp. ioh. 6.689> Longius erecta transfixus funditur hasta. 
<coripp. ioh. 6.690> Qui lateri iungunt, iaculis uolitantibus acres 
<coripp. ioh. 6.691> Dant animas: utrumque latus diffindit harundo. 
<coripp. ioh. 6.692> Tunc metuens Nasamon ductoris iungere signis 
<coripp. ioh. 6.693> Cessat, et in latos feruens indagine campos 
<coripp. ioh. 6.694> Spargit equos, illosque necat qui signa fugaces 
<coripp. ioh. 6.695> Deseruere uiros et primi Martis acerbas 
<coripp. ioh. 6.696> Extimuere minas ac uersi terga dedere. 
<coripp. ioh. 6.697> Dux erat egregius, ductoris nomine fulgens, 
<coripp. ioh. 6.698> Nec uirtute minor, Romanis clarus in armis. 
<coripp. ioh. 6.699> Hunc procul ut ductor fugientem proelia latis 
<coripp. ioh. 6.700> Prospexit campis, tali sic uoce secutus: 
<coripp. ioh. 6.701>"Haec est uestra fides? sic proelia mouimus," inquit, 
<coripp. ioh. 6.702>"Vt pereat Romana manus? nunc deseris arma? 
<coripp. ioh. 6.703> Quo ruis, infelix? per te miseranda iuuentus 
<coripp. ioh. 6.704> Famaque nostra perit." ductoris uocibus ille 
<coripp. ioh. 6.705> Erubuit durisque dolor simul ossibus arsit. 
<coripp. ioh. 6.706> Tunc pudor infaustus gentes spectare sequaces 
<coripp. ioh. 6.707> Impulit. hostiles cupientem rumpere turmas 
<coripp. ioh. 6.708> Vrgebat mors saeua uirum. defendere certat 
<coripp. ioh. 6.709> Oppressos socios: uictor iam sternitur hostis, 
<coripp. ioh. 6.710> Eripitur uictus, mutantur fata cadentum. 
<coripp. ioh. 6.711> Audentem fors prima iuuat: iam caede superbus 
<coripp. ioh. 6.712> Perfurit et uariis prosternit corpora fatis. 
<coripp. ioh. 6.713> Mater ut Hyrcanos catulis furit orba per agros 
<coripp. ioh. 6.714> Tigris anhela suis, raptos quos forte cubili 
<coripp. ioh. 6.715> Caucasio subtraxit eques - spectacula Persis 
<coripp. ioh. 6.716> Regibus ille ferens ferrata calce fatigat 
<coripp. ioh. 6.717> Cornipedem pauidus - similis tunc illa marito 
<coripp. ioh. 6.718> Et leuior Zephyro teneros dolet aspera fetus 
<coripp. ioh. 6.719> Atque uolat: sic dux populis concurrere certat. 
<coripp. ioh. 6.720> Huic rapit ense caput, morientis missile torquens 
<coripp. ioh. 6.721> Eminus hunc sternit, ualido per pectora conto 
<coripp. ioh. 6.722> Percutit hunc, minitans tremula transuerberat hasta 
<coripp. ioh. 6.723> Alterius clipeum pariter palmamque latusque. 
<coripp. ioh. 6.724> Ille femur moriens despectat uulnere raptum 
<coripp. ioh. 6.725> Parte cadens iuxtaque dolet sua membra superstes. 
<coripp. ioh. 6.726> Saucius ille iacet casu confractus equino 
<coripp. ioh. 6.727> Confossusque super sonipes: cruor emicat alte 
<coripp. ioh. 6.728> Spumeus et tepidis currens miscetur harenis. 
<coripp. ioh. 6.729> Mille modis feruens spargebat uulnera uictor 
<coripp. ioh. 6.730> Fortuna praebente uias. iam lassus anhelans 
<coripp. ioh. 6.731> Fumat equus cursusque negat. Maurusia crescit 
<coripp. ioh. 6.732> Adueniens acies: Camalusque Cerausque sequuntur 
<coripp. ioh. 6.733> Stontaus atque ferox. ingens exercitus hostem 
<coripp. ioh. 6.734> Ambit et anterior conturbat lancea campos 
<coripp. ioh. 6.735> Densa uolans. iaculis clipeus uenientibus obstans 
<coripp. ioh. 6.736> Aere gemit raucumque tonat. clamoribus instant 
<coripp. ioh. 6.737> Conturbantque uirum. fixus contexitur umbo 
<coripp. ioh. 6.738> Missilibus densis. ipso iam tegmine sudat, 
<coripp. ioh. 6.739> Pondere telorum premitur, fessumque fatigat 
<coripp. ioh. 6.740> Silua grauis, turbaque superueniente laborat. 
<coripp. ioh. 6.741> Paulatim excedens uicinas litoris oras 
<coripp. ioh. 6.742> Arte petit dextrumque latus sibi uindicat undis 
<coripp. ioh. 6.743> Aequoreis, laeuum gradiens umbone tuetur 
<coripp. ioh. 6.744> Tergaque, tunc telis faciem defendit iterque. 
<coripp. ioh. 6.745> Vt leo uenantum trepida uallante corona 
<coripp. ioh. 6.746> Impauidus uirtute fremit rictuque tremendo 
<coripp. ioh. 6.747> Murmura conuoluit saeuus, dum concutit iras 
<coripp. ioh. 6.748> Erecta uirtute furens, nec currere contra 
<coripp. ioh. 6.749> Est animus uirtusue uiris, sed uocibus hostem 
<coripp. ioh. 6.750> Et tantum iniectis pertemptant longius hastis: 
<coripp. ioh. 6.751> Non secus ille furens turbis compressus abibat, 
<coripp. ioh. 6.752> Litora curua tenens clipeoque hastilia uitans. 
<coripp. ioh. 6.753> Est locus in mediis longe praeruptus harenis, 
<coripp. ioh. 6.754> Fluminis in morem pelagi quem margine fluctus 
<coripp. ioh. 6.755> Alluit atque undis agros concludit amaris 
<coripp. ioh. 6.756> Egrediens: quibus alga locis limusque relabens 
<coripp. ioh. 6.757> Atque altum tremulo putret sub gurgite caenum. 
<coripp. ioh. 6.758> Huc ubi peruenit, nigras equus horruit algas 
<coripp. ioh. 6.759> Et pauidus post terga redit. tunc naribus afflans 
<coripp. ioh. 6.760> Erexit geminas (signum formidinis) aures, 
<coripp. ioh. 6.761> Datque latus fumatque ferox oculosque retorquet 
<coripp. ioh. 6.762> Prospiciens, nec dirum audet temptare periclum. 
<coripp. ioh. 6.763> Finierat spatium uitaeque uiaeque repugnans 
<coripp. ioh. 6.764> Dux, heu, magnanimus. sequitur clamoribus hostis 
<coripp. ioh. 6.765> Densus agens turbansque uirum. tunc calce frequenti 
<coripp. ioh. 6.766> Pulsat equum geminans et magnos concutit armos. 
<coripp. ioh. 6.767> Exsilit impulsus sonipes cursuque negatam 
<coripp. ioh. 6.768> Temptat adire uiam, absorptusque uoragine mersit 
<coripp. ioh. 6.769> Ipse cadens, dominumque super gluttiuit hiatu 
<coripp. ioh. 6.770> Terra nefanda fero, rapuitque ex hoste receptum 
<coripp. ioh. 6.771> Suscipiens fortuna uirum, ne staret inermis 
<coripp. ioh. 6.772> Aut humilis precibusque rogans, tribuitque sepulcrum, 
<coripp. ioh. 6.773> Ne nudum in Libycis iacuisset corpus harenis. 
<coripp. ioh. 7.1> Interea ductor munitis agmine signis 
<coripp. ioh. 7.2> Iam tutum carpebat iter, sociisque reductis 
<coripp. ioh. 7.3> Successit paruae defessus moenibus urbis. 
<coripp. ioh. 7.4> Hic populi satiata fames. post bella salutem 
<coripp. ioh. 7.5> Hic licuit spectare uiris. hic ardor equorum 
<coripp. ioh. 7.6> Pulsus aquis tristisque fames per pabula cessit. 
<coripp. ioh. 7.7> Fouit equos olim sitiens per flumina miles 
<coripp. ioh. 7.8> Optatis gauisus aquis, casusque priores 
<coripp. ioh. 7.9> Commemorans gelidis infundit corpora lymphis. 
<coripp. ioh. 7.10> Percipiunt epulis paruas post tempora uires 
<coripp. ioh. 7.11> Laetificumque bibunt post tristia bella Lyaeum. 
<coripp. ioh. 7.12> Nox terris nunc atra ruit mundique labores 
<coripp. ioh. 7.13> Distulit, obscuro confundens omnia caelo. 
<coripp. ioh. 7.14> Hanc sequitur madidus curis solacia somnus 
<coripp. ioh. 7.15> Dulcia <iam> referens, tacitisque amplectitur alis. 
<coripp. ioh. 7.16> Soluerat effuso nutantia lumina cornu 
<coripp. ioh. 7.17> Noctis amica quies. tunc corda oblita malorum 
<coripp. ioh. 7.18> Atque sui iacuere uirum, nimioque labore 
<coripp. ioh. 7.19> Cetera defessis proflabant corpora membris. 
<coripp. ioh. 7.20> Dux tamen insomnem turbato tempore noctem 
<coripp. ioh. 7.21> Protrahit, innumeras uoluens sub pectore curas. 
<coripp. ioh. 7.22> Concussus pietate pater, tot funera deflens, 
<coripp. ioh. 7.23> Ingemuit lacrimasque dedit. Ricinarius illic 
<coripp. ioh. 7.24> Solamen ductoris erat sociusque laborum. 
<coripp. ioh. 7.25> Hic mala mixta bonis pariter semperque ferebat, 
<coripp. ioh. 7.26> Non humili cum plebe iacens, grauitatis amicus 
<coripp. ioh. 7.27> Et uirtute potens, animam qui ponere numquam 
<coripp. ioh. 7.28> Pro patria timuit. nouit ferus omnia Perses 
<coripp. ioh. 7.29> Facta uiri, ingenium, uires, consulta, labores, 
<coripp. ioh. 7.30> Martis opus clarum, pacemque fidemque benignam; 
<coripp. ioh. 7.31> Nouit in infensis quae fecit et Africa Mauris, 
<coripp. ioh. 7.32> Nouit et ipse pater secum tolerasse labores 
<coripp. ioh. 7.33> Saepe uirum. sic creuit amor, sic grata uoluntas 
<coripp. ioh. 7.34> Inter utrumque manet. patrem putat ille Iohannem, 
<coripp. ioh. 7.35> Ille putat genitum proprium de sanguine natum. 
<coripp. ioh. 7.36> Ergo inter sese tristis narrabat uterque 
<coripp. ioh. 7.37> Peruigil, infausti referens pia funera campi. 
<coripp. ioh. 7.38> Dux prior haec: "uana est hominum uigilantia certe 
<coripp. ioh. 7.39> Non uigilante deo. propriis non uiribus ullus 
<coripp. ioh. 7.40> Vincere bella potest. solus qui conterit hostes 
<coripp. ioh. 7.41> Omnipotens, qui cuncta mouet uertitque ruitque. 
<coripp. ioh. 7.42> Non tamen excelso nimium Romana propago 
<coripp. ioh. 7.43> Inuisa est domino, tanta inter milia pressos 
<coripp. ioh. 7.44> Quod uoluit(==VOLUIT) saluare meos. reparare ruinam 
<coripp. ioh. 7.45> Accelerare placet, pugnam temptare repente, 
<coripp. ioh. 7.46> Dum uictor securus adest uictumque fugacem 
<coripp. ioh. 7.47> Esse putat. uicti quotiens uicere superbos 
<coripp. ioh. 7.48> Marte uiros! datur et paucis uictoria maior. 
<coripp. ioh. 7.49> Consule, care, magis nostris quid competat armis." 
<coripp. ioh. 7.50> Tunc placidus grauitate sua Ricinarius ora 
<coripp. ioh. 7.51> Soluit, amica duci referens consulta iubenti: 
<coripp. ioh. 7.52>"Diuinum spectare pium est, o summe magister, 
<coripp. ioh. 7.53> Auxilium. pugnas iterum temptare quid instas? 
<coripp. ioh. 7.54> Virtus nota mouet magnaeque potentia dextrae? 
<coripp. ioh. 7.55> Non tamen ambiguis caput obiectare periclis 
<coripp. ioh. 7.56> Nunc opus est. hostes fecit fors saeua superbos 
<coripp. ioh. 7.57> Audacesque iuuans. fugientum proelia semper 
<coripp. ioh. 7.58> Frigent corda metu. mortis confracta pauore 
<coripp. ioh. 7.59> Virtus magna timet. belli sufferre tumultus 
<coripp. ioh. 7.60> Paucorum est, post bella magis quae caede recenti 
<coripp. ioh. 7.61> Concussere uiros. sparsa est pars maxima nostra, 
<coripp. ioh. 7.62> Sed manet incolumis. hanc fortis collige, ductor, 
<coripp. ioh. 7.63> Et uires reparare iube gentesque require 
<coripp. ioh. 7.64> Alterna de parte ciens, quae nostra fideles 
<coripp. ioh. 7.65> Foedera semper habent. has motis praecipe cannis 
<coripp. ioh. 7.66> Et signis + aperire + suis. exercitus omnis 
<coripp. ioh. 7.67> Conueniens sic tutus erit, uenalia quippe 
<coripp. ioh. 7.68> Inueniens quaecumque uolet. pecuaria secum 
<coripp. ioh. 7.69> Multa trahunt gentes. uenient ad litora puppes 
<coripp. ioh. 7.70> Et Cererem Bacchumque ferent. iam tempus apertum 
<coripp. ioh. 7.71> Aequor habet. quassas reparabunt agmina uires 
<coripp. ioh. 7.72> Oblitaeque metus renouabunt proelia turmae." 
<coripp. ioh. 7.73> Consilium placuit: fidique magister amici 
<coripp. ioh. 7.74> Optima dicta tenens celeres mandata ministros 
<coripp. ioh. 7.75> Ferre iubet cunctis. sonipes discurrit ubique 
<coripp. ioh. 7.76> Ductoris praecepta ferens, gentesque suosque 
<coripp. ioh. 7.77> Praecipitanter agunt. nullus per bella repulsus 
<coripp. ioh. 7.78> Sic potuit renouare celer fera proelia ductor, 
<coripp. ioh. 7.79> Quiuit ut egregius uigilanti corde Iohannes. 
<coripp. ioh. 7.80> Non illum fortuna prior Mauorte secundo 
<coripp. ioh. 7.81> Inflatum erexit nec tunc contraria fregit, 
<coripp. ioh. 7.82> Immotum uirtute sua. iam roscida surgens 
<coripp. ioh. 7.83> Oceano gelidas Aurora remouerat umbras. 
<coripp. ioh. 7.84> Ductor ut albentem uidit consurgere lucem, 
<coripp. ioh. 7.85> Lauit aquis geminasque manus uultusque gerentes 
<coripp. ioh. 7.86> Puluere concretos hesterno Marte capillos 
<coripp. ioh. 7.87> Orauitque ferens palmis haec uerba supinis: 
<coripp. ioh. 7.88>"Omnipotens genitor, uirtus et gloria rerum, 
<coripp. ioh. 7.89> Certa salus mundique sator, qui foedere certo 
<coripp. ioh. 7.90> Omnia disponens uertisque regisque mouendo: 
<coripp. ioh. 7.91> Tempora permutas nec tu mutaris in illis, 
<coripp. ioh. 7.92> Quattuor explicitum uoluens successibus annum 
<coripp. ioh. 7.93> Bis senisque diem claudens aequalibus horis: 
<coripp. ioh. 7.94> Ordine cuncta nouas nec tu renouaris ab ullo, 
<coripp. ioh. 7.95> Idem auctor dominusque manens et conditor orbis. 
<coripp. ioh. 7.96> Credo, summe pater, tua sit quod magna potestas, 
<coripp. ioh. 7.97> Et fateor: miseras gentes sua pessima fallant 
<coripp. ioh. 7.98> Numina quae credunt. permittis saepe probari 
<coripp. ioh. 7.99> Ipse tuos, pietate tamen celer erigis idem. 
<coripp. ioh. 7.100> Appropia fessisque tuis solacia praesta. 
<coripp. ioh. 7.101> Erige Romanas acies, prosterne superbas 
<coripp. ioh. 7.102> Massylas, quae bella uolunt, nostraeque ruinae 
<coripp. ioh. 7.103> Festinus succurre, precor, et consule rector." 
<coripp. ioh. 7.104> Haec orans uultus lacrimis implebat inundans 
<coripp. ioh. 7.105> Concussus pietate pater, Libyaeque periclum 
<coripp. ioh. 7.106> Sollicitus pensans iterumque iterumque gemebat. 
<coripp. ioh. 7.107> Hic pater omnipotens, lacrimas et uerba dolentis 
<coripp. ioh. 7.108> Suscipiens, Latias uoluit(==VOLUIT) reualescere uires. 
<coripp. ioh. 7.109> Adueniunt socii, Martis quos sparserat horror 
<coripp. ioh. 7.110> Hostilisque metus. multos tunc esse magistro 
<coripp. ioh. 7.111> Incolumes referunt, Iunci spectare sequentem. 
<coripp. ioh. 7.112> Gaudia parua salus sociorum audita creauit 
<coripp. ioh. 7.113> Solamenque mali. ductor tunc contrahit omnes 
<coripp. ioh. 7.114> Aere ciens. rara trepidi cinxere corona. 
<coripp. ioh. 7.115> Circumstant tristes lacrimasque in pectore fundunt. 
<coripp. ioh. 7.116> Quos bonus affatur miti cum uoce magister, 
<coripp. ioh. 7.117> Exhortans releuansque uiros, et talibus infit: 
<coripp. ioh. 7.118> Non lacrimis, iuuenes, animos confringere fortes 
<coripp. ioh. 7.119> Est opus in bello. numquam Romana iuuentus 
<coripp. ioh. 7.120> Frangitur aduersis. nimium cur fletis, amici? 
<coripp. ioh. 7.121> En socii ueniunt mediis ex hostibus omnes 
<coripp. ioh. 7.122> Incolumes, alios Iunci superesse docentes. 
<coripp. ioh. 7.123> Si uiuunt socii, nihil est quod quisque sub hoste 
<coripp. ioh. 7.124> Amisisse putet. praedam quam forte doletis 
<coripp. ioh. 7.125> Nunc uobis rapuisse uiros, seruata manebit 
<coripp. ioh. 7.126> Augeturque magis. tumidos quos cernitis hostes 
<coripp. ioh. 7.127> Caede leui, discent grauiter quid proelia possunt 
<coripp. ioh. 7.128> Romanusque uigor. tunc uestras tollere praedas 
<coripp. ioh. 7.129> Maurorumque simul solita uirtute iuuabit. 
<coripp. ioh. 7.130> Soluite maerentes animos, expellite curas 
<coripp. ioh. 7.131> Indignosque metus uestris arcete, Latini, 
<coripp. ioh. 7.132> Pectoribus. ueniet rebus uictoria nostris." 
<coripp. ioh. 7.133> Laetificans alios referebat talia ductor: 
<coripp. ioh. 7.134> Ipse dolens uultus hilares simulabat amicis. 
<coripp. ioh. 7.135> Spem dabat aspectu, curas nam corde premebat. 
<coripp. ioh. 7.136> Inde petens Iunci Romanum contrahit agmen, 
<coripp. ioh. 7.137> Disposuitque duces, numeros fortesque tribunos 
<coripp. ioh. 7.138> In proprios remeare locos, reparare fouendo 
<coripp. ioh. 7.139> Quadrupedes fessos, pugnam sperare sequentem. 
<coripp. ioh. 7.140> Corripit ipse uiam, gradiens per litoris oras, 
<coripp. ioh. 7.141> Quo socios posset uictu reparare diurno. 
<coripp. ioh. 7.142> Inde superna petit contemptis moenia ripis. 
<coripp. ioh. 7.143> Vrbs Laribus mediis surgit tutissima siluis 
<coripp. ioh. 7.144> Et muris munita nouis, quos condidit ipse 
<coripp. ioh. 7.145> Iustinianus apex, orbis dominator Eoi 
<coripp. ioh. 7.146> Occiduique potens, Romani gloria regni. 
<coripp. ioh. 7.147> Huc socios ductor celeres occurrere iussit 
<coripp. ioh. 7.148> Atque duces gentesque sibi, quas ipse fideles 
<coripp. ioh. 7.149> Nouerat esse suis primo in certamine signis. 
<coripp. ioh. 7.150> Nuntius infelix Tyriam concusserat urbem, 
<coripp. ioh. 7.151> Proelia dira ferens et saeui funera campi. 
<coripp. ioh. 7.152> Obstupuere quidem: sed spes fidissima rebus 
<coripp. ioh. 7.153> Vna fuit, saluum retulit quod fama magistrum. 
<coripp. ioh. 7.154> Coniugis interea miserae peruenit ad aures 
<coripp. ioh. 7.155> Haec eadem pinnata ducis. stupefacta relinquit 
<coripp. ioh. 7.156> Corda calor subitoque tremens oppalluit ore. 
<coripp. ioh. 7.157> Mox miseranda cadit: caelum terramque tenebris 
<coripp. ioh. 7.158> Eripuit cum luce dolor. tunc mortis imago 
<coripp. ioh. 7.159> Clausa diu tenuit resolutis lumina neruis. 
<coripp. ioh. 7.160> Accurrunt famulae dominamque leuare cadentem 
<coripp. ioh. 7.161> Nituntur celeres, refouent et pectora palmis. 
<coripp. ioh. 7.162> Spiritus in gelidis tenuis recalescere membris 
<coripp. ioh. 7.163> Vix potuit. manibus ... erecta resedit,
<coripp. ioh. 7.164> Nec mouet obtutus, amens et saucia luctu 
<coripp. ioh. 7.165> Immemor atque sui. mentem mox fessa recepit 
<coripp. ioh. 7.166> Ceu dubiam, primo luctus sic orsa dolore est: 
<coripp. ioh. 7.167>"Cor dolet, et nullas effundunt lumina guttas. 
<coripp. ioh. 7.168> Cur miserae nullas prorumpunt ora querelas? 
<coripp. ioh. 7.169> Luctibus in tantis animis dolor excidit ardens? 
<coripp. ioh. 7.170> An dolor ipse magis lacrimas et uerba negauit? 
<coripp. ioh. 7.171> Mene peregrinam sors haec miserabilis urgens 
<coripp. ioh. 7.172> In Libyam duxit, pelago terraque secutam 
<coripp. ioh. 7.173> Coniugis arma mei? cur non per bella cucurri? 
<coripp. ioh. 7.174> Nunc pariter miseros caperent fors saeua sepulcri 
<coripp. ioh. 7.175> Clausa duos ruptae subito telluris hiatu. 
<coripp. ioh. 7.176> Dulcia consertis strinxissem pectora palmis 
<coripp. ioh. 7.177> Miscuissemque(==MISCU.ISSEMQVE) simul corpus complexa mariti. 
<coripp. ioh. 7.178> Dulce mori miseris: iterum comes ire per umbras 
<coripp. ioh. 7.179> Atque utinam fatis cupidae licuisset amanti! 
<coripp. ioh. 7.180> Ah miserande, iaces aeternum clausus harena, 
<coripp. ioh. 7.181> Quem gentes tremuere ferae. uirtutis adegit 
<coripp. ioh. 7.182> Causa mori. quidnam populo fugiente redire 
<coripp. ioh. 7.183> Solus et innumeras uoluisti(==VOLUISTI) pellere turmas, 
<coripp. ioh. 7.184> Heu nimium confise tui quo uersa recurram 
<coripp. ioh. 7.185> Quoue ruam? auxilium cuius captiua rogabo? 
<coripp. ioh. 7.186> Tu miserae requies, tecum transire profundum 
<coripp. ioh. 7.187> Non timui secura mei, cum feruidus Auster 
<coripp. ioh. 7.188> Iactasset trepidas fluctu surgente carinas. 
<coripp. ioh. 7.189> Te sine per diras potero remeare procellas, 
<coripp. ioh. 7.190> Infelix coniunx, tanto uiduata marito? 
<coripp. ioh. 7.191> O mihi si medios rupissent prospera luctus 
<coripp. ioh. 7.192> Fata trahente die, tantos nec ferre labores 
<coripp. ioh. 7.193> Passa diu mors saeua foret, sed sorte recenti 
<coripp. ioh. 7.194> Manibus ore mei fruerer sociata Iohannis." 
<coripp. ioh. 7.195> Sidoniam tantis implebat luctibus urbem 
<coripp. ioh. 7.196> Cum lacrimis miseranda gemens: ululatibus augent 
<coripp. ioh. 7.197> Ardua tecta sonos. cunctorum lumina salsos 
<coripp. ioh. 7.198> Effundunt fontes, gemitus pia pectora rumpunt. 
<coripp. ioh. 7.199> At pater alternans Athanasius ordine curas, 
<coripp. ioh. 7.200> Sollicitus rerum patriaeque suaeque salutis, 
<coripp. ioh. 7.201> Agmina cuncta mouet latis incedere campis 
<coripp. ioh. 7.202> Et forti properare duci. ueneranda senectus 
<coripp. ioh. 7.203> Euigilanter agit populos: reuerentia tanti 
<coripp. ioh. 7.204> Pulsat amorque uiri. grauitas seniumque laborque 
<coripp. ioh. 7.205> Verbaque blanda iuuant tristes mulcentia mentes. 
<coripp. ioh. 7.206> Ergo tot impensas genitor tunc ire iubebat 
<coripp. ioh. 7.207> Et socios urgebat agens, fortique magistro 
<coripp. ioh. 7.208> Consilium gratus senior mandabat amicum. 
<coripp. ioh. 7.209> Nec non egregius dispensans omnia Petrus, 
<coripp. ioh. 7.210> Ceu foret ille senex, magno mandata parenti 
<coripp. ioh. 7.211> Ferre iubet celeres iterumque referre ministros. 
<coripp. ioh. 7.212> Quam, reuerende puer, Libyen cum patre tueri 
<coripp. ioh. 7.213>+ an patris + pietas animum mouet! hoc ego quidquid 
<coripp. ioh. 7.214> Esse putem + dicam ueratus + mirabile signum est, 
<coripp. ioh. 7.215> Has puer ut tenero discernas pectore curas. 
<coripp. ioh. 7.216> Iam gentes rumore tuo pauitantque tremuntque 
<coripp. ioh. 7.217> Deficiuntque metu, palmis oculisque timorem 
<coripp. ioh. 7.218> Audito parui signantes nomine Petri. 
<coripp. ioh. 7.219> At famuli pariter cura praestantius omni 
<coripp. ioh. 7.220> Pro rebus magnoque laborant ... magistro,
<coripp. ioh. 7.221> Pellentes dubias exire in proelia turmas, 
<coripp. ioh. 7.222> Hortanturque uiros flectuntque mouentque docendo. 
<coripp. ioh. 7.223> Hic prece nunc socios, asper nunc increpat ille. 
<coripp. ioh. 7.224> Odit amare moras angusto in tempore ciuis. 
<coripp. ioh. 7.225> Quippe dolor pietasque uirum magnique Iohannis 
<coripp. ioh. 7.226> Pulsat amor mentes. placidos modo pectore uultus 
<coripp. ioh. 7.227> Versat et absentes animis auditque uidetque 
<coripp. ioh. 7.228> Sollicitus, dominumque rogat pro nomine tanti 
<coripp. ioh. 7.229> Proque salute ducis. pauitat secumque uolutat, 
<coripp. ioh. 7.230> Atque animis tam dura putans pia corda fatigat, 
<coripp. ioh. 7.231> Quo pater ille modo, quo nunc Ricinarius una. 
<coripp. ioh. 7.232> Scilicet infando tristantur pectora casu. 
<coripp. ioh. 7.233> Ardet adire uiam, dilectas cernere turmas, 
<coripp. ioh. 7.234> Oscula uel plantis optans libanda magistri, 
<coripp. ioh. 7.235> Cunctaque disponit cura bene cautus in omni. 
<coripp. ioh. 7.236> Plaustra gemunt onerata uiis altisque camelis 
<coripp. ioh. 7.237> Feruet iter: ferrum resonantia concutit aera. 
<coripp. ioh. 7.238> Omnia per latos conuectant horrea campos 
<coripp. ioh. 7.239> Armaque multa uiris more expendenda Latinis. 
<coripp. ioh. 7.240> Iamque duces hinc inde ruunt fortesque tribuni 
<coripp. ioh. 7.241> Victricesque ferunt aquilas atque agmina densant. 
<coripp. ioh. 7.242> Mittitur et sollers geminas componere partes 
<coripp. ioh. 7.243> Stephanides iuuenis discreta mente Iohannes. 
<coripp. ioh. 7.244> Namque inter sese duri iam semina belli 
<coripp. ioh. 7.245> Saeuus Ifisdaias et fidus Cusina iunctis 
<coripp. ioh. 7.246> Tunc habuere odiis. bellum iam corda futurum 
<coripp. ioh. 7.247> Coeperat alterno succendere barbara motu, 
<coripp. ioh. 7.248> Inuidia geminante iras. hunc ergo magister 
<coripp. ioh. 7.249> Inter utrumque iubet placidam componere pacem 
<coripp. ioh. 7.250> Et sedare uiros ipsasque arcessere gentes 
<coripp. ioh. 7.251> Subsidio rerum. nec duras flectere mentes 
<coripp. ioh. 7.252> Aut animos alius posset placare feroces. 
<coripp. ioh. 7.253> Hic poterat rabidas uerbis mansuescere tigres 
<coripp. ioh. 7.254> Atque feros facili mulcens sermone leones 
<coripp. ioh. 7.255> Serpentumque malum dictis arcere uenenum. 
<coripp. ioh. 7.256> Distulit + ille tamen + alterna parte furentes 
<coripp. ioh. 7.257> Compressitque nefas et pactum gentibus auxit 
<coripp. ioh. 7.258> Arte noua. quos saepe metus, quos ille labores 
<coripp. ioh. 7.259> Inter utrumque tulit, tantas dum flecteret iras! 
<coripp. ioh. 7.260> Pro patria libuit tot saeua pericula ferre. 
<coripp. ioh. 7.261> Composuit gentes pariterque ad proelia mouit. 
<coripp. ioh. 7.262> Conuenit ergo fremens, uariis ornatus in armis, 
<coripp. ioh. 7.263> Innumerasque acies Maurorum in proelia ductor 
<coripp. ioh. 7.264> Cusina fidus agit. commotis omnia cannis 
<coripp. ioh. 7.265> Arua gemunt: solidant latos uestigia campos. 
<coripp. ioh. 7.266> Ille duces proprios triginta fortior armat: 
<coripp. ioh. 7.267> Et quamuis numero milleni quemque sequantur, 
<coripp. ioh. 7.268> Romanis gaudet sese tamen esse magister 
<coripp. ioh. 7.269> Militibus medium, quos princeps maximus orbis 
<coripp. ioh. 7.270> Ipse dedit pacis socios pugnaeque ministros. 
<coripp. ioh. 7.271> Illis fretus erat gentesque et bella domabat. 
<coripp. ioh. 7.272> Venit Ifisdaias centum cum milibus ardens, 
<coripp. ioh. 7.273> Arsuris(==) (==A+ACIC) et latos impleuit tarua(==TA+RUA) campos: 
<coripp. ioh. 7.274> Sed numerus uirtute minor. + tamen ornat + in armis, 
<coripp. ioh. 7.275> Hostiles acies uisu terrente, per hostes 
<coripp. ioh. 7.276> Proelia dum miscet densis asperrima telis. 
<coripp. ioh. 7.277> Auxiliumque dedit rebus famulatus Iaudas(==IA.UDAS), 
<coripp. ioh. 7.278> Cum nato comites bis senis milibus armans. 
<coripp. ioh. 7.279> Omnia castra simul praefectus Bezina ducit 
<coripp. ioh. 7.280> Conueniens agrosque suis pecuaribus implet. 
<coripp. ioh. 7.281> Ductor ut innumeris firmauit robora turmis, 
<coripp. ioh. 7.282> Signa mouet gentesque feras diffundit ut amnes, 
<coripp. ioh. 7.283> Proelia dura petens. campis Mammensibus Austur 
<coripp. ioh. 7.284> Rustica funereis sternebat corpora telis, 
<coripp. ioh. 7.285> Byzacii partem rapiens praedamque secundam. 
<coripp. ioh. 7.286> Antalas rursus proprium tunc iunxerat agmen 
<coripp. ioh. 7.287> Partibus aduersis seseque in bella ferebat. 
<coripp. ioh. 7.288> Nuntia pinnatis uentos transuerberat alis, 
<coripp. ioh. 7.289> Syrtica castra petens, uenientis fama magistri. 
<coripp. ioh. 7.290> Cuncta per ora uolat. tumidos modo territat hostes 
<coripp. ioh. 7.291> Aspera uerba canens, tantasque ad proelia gentes 
<coripp. ioh. 7.292> Praesidio uenisse ducis; modo concitat iras, 
<coripp. ioh. 7.293> Dum ferus imbelles Antalas esse cateruas 
<coripp. ioh. 7.294> Maurorum, signis qui se iunxere Latinis, 
<coripp. ioh. 7.295> Arte refert solita. Carcasan obuius ire 
<coripp. ioh. 7.296> Tunc uoluit(==VOLUIT) feruens. reuocat Guenfeius hostis 
<coripp. ioh. 7.297> Consiliis uerbisque docens. haec insuper addit: 
<coripp. ioh. 7.298>"Vincere si quaeris Romanos, maxime rector, 
<coripp. ioh. 7.299> Accipe dicta libens, quae sint peragenda, salutis. 
<coripp. ioh. 7.300> Non opus est istis committere proelia terris. 
<coripp. ioh. 7.301> Fortis adhuc miles nullis concussus et asper 
<coripp. ioh. 7.302> Exitiis per bella furit. nec Marte furentes 
<coripp. ioh. 7.303> Ferre quibus populis poteris nec stare Latinis 
<coripp. ioh. 7.304> Ante famem. sed castra moue retroque fugaces 
<coripp. ioh. 7.305> Finge uias. sequitur nostras exercitus ingens 
<coripp. ioh. 7.306> Quippe fugas. quaecumque uirent, attriuimus arua. 
<coripp. ioh. 7.307> Ast illi nihil inuenient. aut spargitur hostis 
<coripp. ioh. 7.308> Aut fame deficiet. fera tunc si proelia temptes, 
<coripp. ioh. 7.309> Victor eris uictosque fames ferrumque necabit." 
<coripp. ioh. 7.310> Consilium infelix placuit, fossasque leuauit. 
<coripp. ioh. 7.311> Insequitur fortis fugientia castra magister, 
<coripp. ioh. 7.312> Ingeminans iter omne suum. iam proximus hosti 
<coripp. ioh. 7.313> Proelia temptabat iunctis committere signis. 
<coripp. ioh. 7.314> Sed quia ductori necdum concesserat horam, 
<coripp. ioh. 7.315> Distulit arma deus melioribus apta triumphis. 
<coripp. ioh. 7.316> Namque per extensos pergebant agmina campos, 
<coripp. ioh. 7.317> Puluis et aduersi apparebat certius hostis 
<coripp. ioh. 7.318> Haud procul esse uiris. uirtus crescebat acerbis 
<coripp. ioh. 7.319> Mentibus et pugnam iam iam temptare parabant, 
<coripp. ioh. 7.320> Cum subito calefacta dies. nam Phoebus anhelis 
<coripp. ioh. 7.321> Altior ibat equis, medio libratus in axe, 
<coripp. ioh. 7.322> Vindicat umbra duas breuior quo tempore plantas. 
<coripp. ioh. 7.323> Africus igniuomus terras exurere flabris 
<coripp. ioh. 7.324> Incipit et populi uires furiasque resoluit. 
<coripp. ioh. 7.325> Flamine cuncta rigent igniti corpora uenti: 
<coripp. ioh. 7.326> Aret lingua uiris, facies rubet, altus anhelat 
<coripp. ioh. 7.327> Pectora pulmo ciens mittitque e naribus ignem. 
<coripp. ioh. 7.328> Aspera subtracta feruescunt ora saliua 
<coripp. ioh. 7.329> Et furit exustus siccis in faucibus ardor. 
<coripp. ioh. 7.330> Omnis ab internis umor fluit + anxius + extis 
<coripp. ioh. 7.331> Perfunditque cutem, quem mox exsiccat iniquus 
<coripp. ioh. 7.332> Aeris ipse calor tepidumque a corpore sumit. 
<coripp. ioh. 7.333> Vidit ut hoc ductor, dilato Marte Iohannes 
<coripp. ioh. 7.334> Castra super dulces posuit sitientia fontes. 
<coripp. ioh. 7.335> Confluit ad gelidas ardens exercitus undas, 
<coripp. ioh. 7.336> Incumbuntque siti. quo more canalibus horti 
<coripp. ioh. 7.337> Innumerae densantur apes, cum sole sub alto 
<coripp. ioh. 7.338> Iam sese e pastu referunt riuoque fluenti 
<coripp. ioh. 7.339> Mellificum bibit agmen aquas: sic igne perustum 
<coripp. ioh. 7.340> Per ripas ruit omne genus. non frena retardant 
<coripp. ioh. 7.341> Cornipedes domitos, non quae super ora camelos 
<coripp. ioh. 7.342> Vincula rara tenent. mixtum genus omne bibebat 
<coripp. ioh. 7.343> Vndiuagos latices. ardent sitiuntque bibentes. 
<coripp. ioh. 7.344> Hic genibus fixis, manibus bibit ille cauatis, 
<coripp. ioh. 7.345> Pronus aquas alius lambit de flumine lingua. 
<coripp. ioh. 7.346> Ille cadum potans, pateram tenet alter et urnam. 
<coripp. ioh. 7.347> Flumina iam minuunt. ipsis impressat harenis 
<coripp. ioh. 7.348> Belliger ora, super foedant quas saepe mouendo 
<coripp. ioh. 7.349> Quadrupedes, mixtasque fimo nec respuit undas 
<coripp. ioh. 7.350> Turba siti feruens: miseros sic flatus agebat. 
<coripp. ioh. 7.351> Syrtica castra tamen, nimio turbata pauore, 
<coripp. ioh. 7.352> Saeua sub alternis urebat flamma periclis. 
<coripp. ioh. 7.353> Namque super uento grauior timor ipse fatigans 
<coripp. ioh. 7.354> Ingeminansque sitim gentes pellebat amaras 
<coripp. ioh. 7.355> Ire procul: retinet sed uictos Africus igne 
<coripp. ioh. 7.356> Impediens populos. captiuos comprimit Afros 
<coripp. ioh. 7.357> Horrida mors. miseros praedo urget, flamma retardat, 
<coripp. ioh. 7.358> Lancea terga ferit miserorum, pectora turbat 
<coripp. ioh. 7.359> Africus igne calens. campis prostrata cadebat 
<coripp. ioh. 7.360> Turba gemens: moritur uariis per deuia fatis. 
<coripp. ioh. 7.361> Hic uenti flammis, hic saeui uulnere ferri, 
<coripp. ioh. 7.362> Hic ab utroque cadit: gladiis nam corpora fundunt 
<coripp. ioh. 7.363> Halitus in summo tenuis quibus ore remansit. 
<coripp. ioh. 7.364> Iam grauior flatus ueniens Maurusia turbat 
<coripp. ioh. 7.365> Corpora, morte premens. mixti per prata cadebant 
<coripp. ioh. 7.366> Fessi quadrupedes: uitam sors saeua negabat. 
<coripp. ioh. 7.367> Sed tamen infensas urgens timor ire cateruas 
<coripp. ioh. 7.368> Per deserta iubet. nec iam sua castra locare 
<coripp. ioh. 7.369> Permittit terror, sed longas pellit ad oras 
<coripp. ioh. 7.370> Massylas gentes. bis quinis Africus ingens 
<coripp. ioh. 7.371> Auxerat igniuagis exurens cuncta procellis: 
<coripp. ioh. 7.372> Tot fugiens hostes acies inimica diebus 
<coripp. ioh. 7.373> Se procul a fessis posuit terrore Latinis. 
<coripp. ioh. 7.374> Ductoris iussu hostes explorare tribunus 
<coripp. ioh. 7.375> Caecilides numero pariter comitante feroci 
<coripp. ioh. 7.376> Vectorum egreditur, quibus hic uirtute placebat. 
<coripp. ioh. 7.377> Forma uiri magno fuerat iam nota magistro, 
<coripp. ioh. 7.378> Non minor Herculeis prosternens uiribus hostes. 
<coripp. ioh. 7.379> Hic leuitate celer, nimia uirtute tremendus, 
<coripp. ioh. 7.380> Consilio maturus erat. Maurusia quamquam 
<coripp. ioh. 7.381> Obsidione uias gens aspera clauserat omnes, 
<coripp. ioh. 7.382> Ille tamen melior cautis percusserat armis 
<coripp. ioh. 7.383> Saepe feras gentes. tremuit prostratus Ilaguas 
<coripp. ioh. 7.384> Marte uirum, tremuit Frexes et Naffur anhelus. 
<coripp. ioh. 7.385> Vandalicae gentis timuit hunc ille tyrannus, 
<coripp. ioh. 7.386> Diligit hunc fortem nimium pater ipse magister. 
<coripp. ioh. 7.387> Ipse laborantem propriis prospexit in armis 
<coripp. ioh. 7.388> Saepe uirum: captos suscepit Marte rebelles 
<coripp. ioh. 7.389> Illius e manibus. nouit Romana iuuentus 
<coripp. ioh. 7.390> Fortia facta uiri, tantis gauisa tropaeis. 
<coripp. ioh. 7.391> Ergo missus abit. Iunci populator iniquus 
<coripp. ioh. 7.392> Arua tenens uicina mari, securus et errans 
<coripp. ioh. 7.393> Omnia summissis urebat praedia flammis. 
<coripp. ioh. 7.394> Ceperat ille suas noctis per opaca latebras, 
<coripp. ioh. 7.395> Sollicitaeque celer successit moenibus urbis 
<coripp. ioh. 7.396> Hostes per medios: tanta est fiducia ferri. 
<coripp. ioh. 7.397> Non ignota cano. timuit non ille periclum 
<coripp. ioh. 7.398> Pro patria superare sua. sic iussa magistri 
<coripp. ioh. 7.399> Perficere et tantos potuit sufferre labores. 
<coripp. ioh. 7.400> Ingreditur portas, hostis secreta requirit, 
<coripp. ioh. 7.401> Circuit hostiles digressus in ordine fossas, 
<coripp. ioh. 7.402> Cognoscitque locos per amica silentia lustrans. 
<coripp. ioh. 7.403> Hinc redit ad socios: magnum petit <inde> magistrum. 
<coripp. ioh. 7.404> Iamque per innumeras euaserat ipse cateruas 
<coripp. ioh. 7.405> Praedonum impauidus. postquam tentoria longe 
<coripp. ioh. 7.406> Marmaridum uidit saeuaeque pericula gentis 
<coripp. ioh. 7.407> Non super esse suis, et passim comperit hostes 
<coripp. ioh. 7.408> Deuastare locos, animus consurgit in iram, 
<coripp. ioh. 7.409> Et sociis sic orsus ait: "si dicta feremus 
<coripp. ioh. 7.410> Sola duci, non plena fides est. nam loca tantum 
<coripp. ioh. 7.411> Quae teneant fossae, cuncti nos scire fatemur. 
<coripp. ioh. 7.412> Consilium gentis summo perferre magistro 
<coripp. ioh. 7.413> Vtilitas haec rebus erit perfecta Latinis. 
<coripp. ioh. 7.414> Tempus adest, socii: + rarus iam + rapiamus ab hoste,
<coripp. ioh. 7.415> Dum locus est, qui cuncta duci manifesta resoluant 
<coripp. ioh. 7.416> Carcasan arcana sui." nec plura locuto 
<coripp. ioh. 7.417> Obuius ecce uenit Varinnus, belliger ille 
<coripp. ioh. 7.418> Terribilis quondam, tristi stipante caterua. 
<coripp. ioh. 7.419> Hic pinnatus erat, non quem lacerauerat ante 
<coripp. ioh. 7.420> Ensipotens Solumuth. + generis tamen asper uterque + 
<coripp. ioh. 7.421> Sanguine proximior sese per bella ferebat. 
<coripp. ioh. 7.422> Hunc ubi prospiciens contra Liberatus euntem 
<coripp. ioh. 7.423> Vidit et erectis temptantem proelia dextris, 
<coripp. ioh. 7.424> Irruit ipse prior turmasque inuadit equestres. 
<coripp. ioh. 7.425> Inde ferum Veuman ualido per pectora pilo 
<coripp. ioh. 7.426> Transadigit, Marzinque neci nigrumque Lamaldan 
<coripp. ioh. 7.427> Et Zeias dedit ense graui, fortemque Tifilan 
<coripp. ioh. 7.428> Et Burcanta Nathunque ferit Sarzunque Tilinque 
<coripp. ioh. 7.429> Ensiferumque Nican: comites quis mittit ad umbras 
<coripp. ioh. 7.430> Terribilem Masan et uibrantem missile Dextrum. 
<coripp. ioh. 7.431> Audacem Petrus Tafaran confixerat hasta, 
<coripp. ioh. 7.432> Quem petit infensis luctantem Iammada telis. 
<coripp. ioh. 7.433> Hunc tamen exceptum Petrus mucrone peremit, 
<coripp. ioh. 7.434> Verticis alta rotans truncatis tempora uenis. 
<coripp. ioh. 7.435> Stephanus Altisan, Tarah ferit ense Iugurtam, 
<coripp. ioh. 7.436> Muriferum Priscus Ielidassenque Carosus, 
<coripp. ioh. 7.437> Siluutis Zembrum, + Grorgius inficit + Auspur, 
<coripp. ioh. 7.438> Vulnere perfodiens contortae cuspidis inguen. 
<coripp. ioh. 7.439> Victa phalanx uersum dederat Maurusia dorsum: 
<coripp. ioh. 7.440> Victorum sequitur pubes ueloxque tribunus. 
<coripp. ioh. 7.441> Surgit ad aethereos nubes densissima campos, 
<coripp. ioh. 7.442> Puluere facta fugae. duro sonat ungula cornu 
<coripp. ioh. 7.443> Et latet aspersis campus coopertus harenis. 
<coripp. ioh. 7.444> Cornipedum fodiens densis calcaribus armos 
<coripp. ioh. 7.445> Hostis uterque uolat. sequitur tunc agmina puluis 
<coripp. ioh. 7.446> Significatque uias. dirupto carcere uentus 
<coripp. ioh. 7.447> Non aliter teneras flatu conuoluit harenas, 
<coripp. ioh. 7.448> Cum tumidus Boreas, Scythica iam liber ab aula, 
<coripp. ioh. 7.449> Perfurit in campos: turbo uolat horridus ante 
<coripp. ioh. 7.450> Contortus uirtute Noti gyroque coactus 
<coripp. ioh. 7.451> Verrit harenosas conturbans aequora terras. 
<coripp. ioh. 7.452> Iamque secutus erat miles fugitiua per agros 
<coripp. ioh. 7.453> Agmina Marte furens, bellatricesque cateruas 
<coripp. ioh. 7.454> Spargebat tepido fundens per gramina ferro. 
<coripp. ioh. 7.455> Despicit ipse tamen dedignaturque tribunus 
<coripp. ioh. 7.456> Sternere caede uiros, uiuos sed prendere certans 
<coripp. ioh. 7.457> Veloci uolitabat equo, pilumque retorquens 
<coripp. ioh. 7.458> Grandia percussis iactabat corpora membris. 
<coripp. ioh. 7.459> Quattuor electos rapiens ex agmine Mauros 
<coripp. ioh. 7.460> Vinxit et implicitis praestrinxit bracchia nodis 
<coripp. ioh. 7.461> Seruauitque uiros, magno secreta magistro 
<coripp. ioh. 7.462> Qui referant linguisque suis arcana resoluant. 
<coripp. ioh. 7.463> Varinnum prensis rapuit uirtute capillis 
<coripp. ioh. 7.464> Et suspendit equo. tremuit dextraque pependit 
<coripp. ioh. 7.465> Infelix Nasamon. quem protinus ille remissum 
<coripp. ioh. 7.466> Strauit humi ueloxque super fera pectora sedit, 
<coripp. ioh. 7.467> Descendens leuitate sua, tortisque lacertis 
<coripp. ioh. 7.468> Aspera per geminas substrinxit uincula palmas. 
<coripp. ioh. 7.469> Ducitur hinc uictus, manibus post terga reuinctis, 
<coripp. ioh. 7.470> Cum sociis Varinnus atrox, uultuque remisso 
<coripp. ioh. 7.471> Ductoris stetit ante pedes. tunc omnis in illum 
<coripp. ioh. 7.472> Turba coit currens studio Romana tuendi 
<coripp. ioh. 7.473> Massylique duces, cupidi condiscere causas 
<coripp. ioh. 7.474> Et quae sit manifesta fides. uictorque referre 
<coripp. ioh. 7.475> Caecilides sic iussus ait: "tua maxima seruans 
<coripp. ioh. 7.476> Optime iussa ducum, Christo pugnante cucurri 
<coripp. ioh. 7.477> Per medios hostes et castra feralia uidi, 
<coripp. ioh. 7.478> Quae fixere uiri miseris Iuncensibus aruis. 
<coripp. ioh. 7.479> Ingressus trepidam bellis cingentibus urbem 
<coripp. ioh. 7.480> Condolui. illic magna tamen miracula uidi: 
<coripp. ioh. 7.481> Namque iacent nullis circumdata moenia muris, 
<coripp. ioh. 7.482> Praesidio munita dei. non turribus illam 
<coripp. ioh. 7.483> Ardua pinnati defendunt culmina tecti. 
<coripp. ioh. 7.484> Mansuescit gentes uerbi uirtute sacerdos: 
<coripp. ioh. 7.485> Sic parat indociles caelestis gratia mentes. 
<coripp. ioh. 7.486> Ille potest monitis rabidos lenire leones 
<coripp. ioh. 7.487> Et placare feras. mansuescunt corda luporum 
<coripp. ioh. 7.488> Atque auidis teneros non laedunt morsibus agnos. 
<coripp. ioh. 7.489> Hortaturque simul iubeas properare sequendo, 
<coripp. ioh. 7.490> Proelia Romanis confidens prospera rebus, 
<coripp. ioh. 7.491> Si uenias. lacrimis non desinet ille precando 
<coripp. ioh. 7.492> Pro populis armisque tuis castrisque Latinis, 
<coripp. ioh. 7.493> Exorans iugiter(==JU-GI-TER) nostros ut conterat hostes 
<coripp. ioh. 7.494> Omnipotens humiletque sua uirtute superbos. 
<coripp. ioh. 7.495> Hos ego digressus nimio sudore rebelles 
<coripp. ioh. 7.496> Detinui, qui cuncta tibi secreta resoluant 
<coripp. ioh. 7.497> Gentis iniqua suae doceantque ex ordine mentem." 
<coripp. ioh. 7.498> Finierat dictis quae gesserat acta tribunus. 
<coripp. ioh. 7.499> At ductor uinctos iam dudum lumine toruo 
<coripp. ioh. 7.500> Despiciens iratus ait: "qui mentibus ausus? 
<coripp. ioh. 7.501> Dicite, furciferi. quae uos sors dira coegit 
<coripp. ioh. 7.502> Hinc Libycos bellis iterum remeare per agros 
<coripp. ioh. 7.503> Et uetitas temptare uias solitisque rapinis 
<coripp. ioh. 7.504> Poenorum spoliare domos gentesque Latinas? 
<coripp. ioh. 7.505> Carcasan uicisse putat? quem tempore certo 
<coripp. ioh. 7.506> Subiciet per bella deus uinctumque uidebit 
<coripp. ioh. 7.507> Plebs Romana suis captiuatumque sub armis. 
<coripp. ioh. 7.508> Ante tubam memora quis mentem terror adegit 
<coripp. ioh. 7.509> Insidiis, uestrosque dolos fraudesque tuorum." 
<coripp. ioh. 7.510> Tunc Nasamon pinnatus ait: "me cuncta fateri 
<coripp. ioh. 7.511> Iussio dura premit. mortem licet ipsa minentur 
<coripp. ioh. 7.512> Verba mihi meritam, narrans tamen omnia dicam. 
<coripp. ioh. 7.513> Carcasan nostris dux est fortissimus armis. 
<coripp. ioh. 7.514> Huius in auspicio nostri spes maxima regnist 
<coripp. ioh. 7.515> Et manifesta manet. cecinit sic gentibus Ammon 
<coripp. ioh. 7.516> Fatidicus nostris, donans per proelia Mauris 
<coripp. ioh. 7.517> Byzacii campos, Carcasan ire superbum 
<coripp. ioh. 7.518> Per Libycos populos et pacem reddere mundo. 
<coripp. ioh. 7.519> Ammonis(==AMMO-NIS) his dictis gentes Bellona coegit 
<coripp. ioh. 7.520> Innumeras uestros iterum remeare per agros. 
<coripp. ioh. 7.521> Ipse quidem ductor tecum committere pugnam 
<coripp. ioh. 7.522> Iam uoluit(==VOLUIT). uertens animos Guenfeius hostis 
<coripp. ioh. 7.523> Distulit arma uiri mentemque a Marte reflexit, 
<coripp. ioh. 7.524> Consilio sed ualde graui. tu quippe fugaces 
<coripp. ioh. 7.525> Quos populos nunc rere magis, non terror acerbus 
<coripp. ioh. 7.526> Hos agitat uictiue pauent. ut uestra fatiget 
<coripp. ioh. 7.527> Castra fames, finxere fugam, uobisque labores 
<coripp. ioh. 7.528> Arte parant. gentes nostras ne crede fugaces, 
<coripp. ioh. 7.529> Si ueniat princeps totumque exhauriat orbem 
<coripp. ioh. 7.530> Secum ad bella mouens. nec Maximianus apertas 
<coripp. ioh. 7.531> His potuit conferre manus, cum sceptra teneret 
<coripp. ioh. 7.532> Romani princeps populi uictorque per omnes 
<coripp. ioh. 7.533> Poenorum gentes bellis transiret acerbis. 
<coripp. ioh. 7.534> At modo, cum donet responsis certior Ammon 
<coripp. ioh. 7.535> Prospera bella suis, Laguatan cedere + suis +
<coripp. ioh. 7.536> Aut fugisse putas? uelles hoc, ductor acerbe. 
<coripp. ioh. 7.537> Sed non sic tua fata uolent." tunc uerba furentis 
<coripp. ioh. 7.538> Indignans saeuire diu, sic ora resoluit: 
<coripp. ioh. 7.539>"+ ut + magis hos nostros teneatis certius agros." 
<coripp. ioh. 7.540> Sic ait et quinque erectis iubet ordine lignis 
<coripp. ioh. 7.541> Stipite suspendi morientum colla bicorni 
<coripp. ioh. 7.542> Iussu praecipiti: celeres fecere ministri. 
<coripp. ioh. 8.1> Postquam consilium ductor cognouit iniquum 
<coripp. ioh. 8.2> Atque omnes patuere doli gentisque nefandae 
<coripp. ioh. 8.3> Persensit crudele nefas, tunc cuncta reuoluens 
<coripp. ioh. 8.4> Obtutu tacito mentis discurrit acumen 
<coripp. ioh. 8.5> Per partes uarias, quae sint peragenda requirens. 
<coripp. ioh. 8.6> Vincere quippe grauis melius sapientia gentes 
<coripp. ioh. 8.7> Quam uirtus armata potest. moderamine iusto 
<coripp. ioh. 8.8> Percenset uarias relegens celer ordine curas 
<coripp. ioh. 8.9> Atque animo per cuncta uolat. sic praepes hirundo 
<coripp. ioh. 8.10> Inquirens teneras pullis circumuolat escas: 
<coripp. ioh. 8.11> Proximior terris uirides modo conspicit herbas 
<coripp. ioh. 8.12> Itque reditque locis, ramos nunc arboris altae 
<coripp. ioh. 8.13> Explorat, tacitis proscindit et aera pennis. 
<coripp. ioh. 8.14> Tandem consilium pacata mente resedit 
<coripp. ioh. 8.15> Et sociis sic ductor ait: "non uiribus audet 
<coripp. ioh. 8.16> Carcasan nostris fretus concurrere telis, 
<coripp. ioh. 8.17> Arte sed asper agit, Latias uexare cohortes 
<coripp. ioh. 8.18> Et fugere inde parans. fugiat licet improbus astu, 
<coripp. ioh. 8.19> Non tamen effugiet: tanta superabitur arte. 
<coripp. ioh. 8.20> Castra locanda mihi mediis Iuncensibus aruis, 
<coripp. ioh. 8.21> Quae modo raptor habet. si fors committere pugnam 
<coripp. ioh. 8.22> Ausus erit mecum, planis fundetur in aruis: 
<coripp. ioh. 8.23> Nam melius miles campis concurret apertis 
<coripp. ioh. 8.24> Liber equo, pilo feriens uel harundinis ictu. 
<coripp. ioh. 8.25> Sin fugitiua locis gens impia cesserit illis, 
<coripp. ioh. 8.26> Litora praecipimus nullasque exire iubemus 
<coripp. ioh. 8.27> Impensas terris. perient nihilominus hostes 
<coripp. ioh. 8.28> Nec poterunt sufferre diu, gentesque nefandas 
<coripp. ioh. 8.29> Concutiens obscena fames sine Marte necabit. 
<coripp. ioh. 8.30> At nos aequor alit, uenalia tempore certo 
<coripp. ioh. 8.31> Cuncta ferens, Cereremque simul Bacchumque ministrat. 
<coripp. ioh. 8.32> Castra mouete, uiri, comptisque incedite signis." 
<coripp. ioh. 8.33> Vix ea fatus erat: campos contexerat omnes 
<coripp. ioh. 8.34> Altus eques lentusque pedes, rumpuntque per agros 
<coripp. ioh. 8.35> Agmina densa uirum fremitusque increscit equorum. 
<coripp. ioh. 8.36> Senserat hoc cautis Carcasan monitus(==MO+NI-TUS) alis 
<coripp. ioh. 8.37> Antalasque ferox. subito crepitante tumultu 
<coripp. ioh. 8.38> Castra mouent. timidi planis consistere campis 
<coripp. ioh. 8.39> Deseruere locos fossasque in montibus altis 
<coripp. ioh. 8.40> Constituere metu et celsis cinxere camelis. 
<coripp. ioh. 8.41> Litora Romanus densis exercitus armis 
<coripp. ioh. 8.42> Occupat et latos implent tentoria campos, 
<coripp. ioh. 8.43> Massylique duces medios posuere Latinos. 
<coripp. ioh. 8.44> Hinc atque hinc cunctos cannas fixere per agros 
<coripp. ioh. 8.45> Atque omnes tenuere uias. tunc litore ab omni 
<coripp. ioh. 8.46> Contrahit ipse rates portuque(==PORTUQVE+) stare Larisco 
<coripp. ioh. 8.47> Iussit et impensis socios gentesque leuauit 
<coripp. ioh. 8.48> Dispensans per castra pater numerosque Iohannes. 
<coripp. ioh. 8.49> Dum trahit ille dies digna fortissimus arte 
<coripp. ioh. 8.50> Et gentes cruciare parat, consurgit oborta 
<coripp. ioh. 8.51> Seditio, populosque furor per castra Latinos 
<coripp. ioh. 8.52> Insanis urget stimulis. iam murmure crebro 
<coripp. ioh. 8.53> Exacuunt dubias contra sua pectora mentes. 
<coripp. ioh. 8.54> Pro dolor! armatas reuocant in uiscera dextras 
<coripp. ioh. 8.55> Quisque sibi propriisque parant ceruicibus enses. 
<coripp. ioh. 8.56> Quis furor ille fuit, quo sic exarserat omnis 
<coripp. ioh. 8.57> Funditus ipse suas Latiaris perdere miles 
<coripp. ioh. 8.58> Tunc acies? mentes miseras sors saeua trahebat. 
<coripp. ioh. 8.59> Non metuis, Romane, ducem? tot bella, tot hostes, 
<coripp. ioh. 8.60> Quos circum fossas certum est posuisse, caueto. 
<coripp. ioh. 8.61> En Libyam per bella paras cum gentibus una 
<coripp. ioh. 8.62> Vertere et infensis miseram petis, improbe, telis. 
<coripp. ioh. 8.63> Heu pietas! ubi sancta fides? fors saeua laborat 
<coripp. ioh. 8.64> De manibus partos populis auferre triumphos. 
<coripp. ioh. 8.65> Coeperat obliquo ductorem lumine miles 
<coripp. ioh. 8.66> Respiciens iam dura loqui sociumque quietos 
<coripp. ioh. 8.67> Exagitare animos auresque implere susurro. 
<coripp. ioh. 8.68> Nec iam odiis posuere modum, sed uoce nefanda 
<coripp. ioh. 8.69> Impia uerba ferunt. siluam uelut ignis adurit 
<coripp. ioh. 8.70> Appositus primaeque mouent incendia flammae, 
<coripp. ioh. 8.71> Cum tenuis scintilla leues succendere frondes 
<coripp. ioh. 8.72> Incipit aut fragiles crepitant cum fomite culmi: 
<coripp. ioh. 8.73> Fumum atrum primum paruamque exire fauillam 
<coripp. ioh. 8.74> Saepe uides, mox se uacuas Vulcanus ad auras 
<coripp. ioh. 8.75> Erigit et densos tedunt mala flamina colles: 
<coripp. ioh. 8.76> Sic caeci mentes paulatim acuere furore, 
<coripp. ioh. 8.77> Sic rupere minas: " quonam, miseranda iuuentus, 
<coripp. ioh. 8.78> Hunc sequeris per bella ducem? quo fessa trahuntur 
<coripp. ioh. 8.79> Agmina? quo rursus miseris mors saeua paratur? 
<coripp. ioh. 8.80> Heu, uiles animas uario discrimine fundit 
<coripp. ioh. 8.81> Et merces non ulla datur. nos Marte cruento 
<coripp. ioh. 8.82> Mortibus affecit: Romanus sanguis harenas 
<coripp. ioh. 8.83> Proluit et mixto nigrescunt aequora tabo. 
<coripp. ioh. 8.84> Nos sitis atque fames, flammis nos Africus ussit, 
<coripp. ioh. 8.85> Et meritis non ullus honor. concurrite, ciues. 
<coripp. ioh. 8.86> Saxa, faces, gladios, quidquid furor, ira ministrat, 
<coripp. ioh. 8.87> Diripite: infando careat pars nostra labore 
<coripp. ioh. 8.88> Morte ducis meriti." diro sic castra tumultu 
<coripp. ioh. 8.89> Exagitata fremunt atque impia murmura crescunt. 
<coripp. ioh. 8.90> Contrahitur furibunda manus coetuque coacto 
<coripp. ioh. 8.91> Exacuunt dubias ... feruoribus iras
<coripp. ioh. 8.92> Decernuntque nefas. clamor tentoria miscet 
<coripp. ioh. 8.93> Horrificus, saeuis resonat clangoribus aether, 
<coripp. ioh. 8.94> Non aliter dubiis quam ferret proelia fossis 
<coripp. ioh. 8.95> Omnia conturbans Nasamon. ductoris ut aures 
<coripp. ioh. 8.96> Contigit ille sonus, "quisnam crepitante tumultu 
<coripp. ioh. 8.97> Exagitat mea castra furor, perquirite," dixit 
<coripp. ioh. 8.98>"Et celerem remouete gradum." dux Tarasis ante 
<coripp. ioh. 8.99> Egreditur trepidus rerum condiscere causas. 
<coripp. ioh. 8.100> Vt strepitus sensit dubios murmurque uirorum, 
<coripp. ioh. 8.101> Accessit placidis populos sedare loquelis. 
<coripp. ioh. 8.102> Nec ducis hos facies nec uerba precantia flectunt 
<coripp. ioh. 8.103> Nec Romanus honor: animis reuerentia cessit. 
<coripp. ioh. 8.104> Ausi quin etiam lapides temptare minaces. 
<coripp. ioh. 8.105> Vrgebat sors saeua uiros fatumque futura 
<coripp. ioh. 8.106> Morte premens miserosque dies suprema trahebat. 
<coripp. ioh. 8.107> Vertitur ad dubium pedibus celer inde magistrum 
<coripp. ioh. 8.108> Nuntius, et saeuas insani militis iras 
<coripp. ioh. 8.109> Exarsisse ferens bellum ciuile repente 
<coripp. ioh. 8.110> Ortum ait. infremuit ductor telumque uerendus 
<coripp. ioh. 8.111> Corripuit, fossasque furens et castra reliquit 
<coripp. ioh. 8.112> Egrediens uirtute sua, comitesque secuti 
<coripp. ioh. 8.113> Atque duces et fida manus. tunc aggere celso 
<coripp. ioh. 8.114> Constitit atque graui populos sic uoce furentes 
<coripp. ioh. 8.115> Admonuit metuenda: "ferum me nempe putabas, 
<coripp. ioh. 8.116> Miles, acerba furens? si fas ciuilibus armis 
<coripp. ioh. 8.117> Iusque datum est, en sum: propera, si bella uetari 
<coripp. ioh. 8.118> Me pereunte putas, si Martis causa Iohannes. 
<coripp. ioh. 8.119> Ciuibus haecne fides? si sic Romana recessit 
<coripp. ioh. 8.120> Ex animis pietas, certe iam gentibus istis 
<coripp. ioh. 8.121> Bella geram. noster fortis semperque fidelis 
<coripp. ioh. 8.122> Cusina rebus erit, gentes comitesque ducesque. 
<coripp. ioh. 8.123> Vos ignaua manus nostris discedite castris. 
<coripp. ioh. 8.124> Vadite. iam ueniat commotis Cusina cannis: 
<coripp. ioh. 8.125> Noster Ifisdaias propriis cum gentibus assit 
<coripp. ioh. 8.126> Bezinaque et uelox acies famulantis Iaudae(==IA.UDA.E). 
<coripp. ioh. 8.127> Vix ea fatus erat: densis Maurusia signis 
<coripp. ioh. 8.128> Agmina per latos ruperunt undique campos 
<coripp. ioh. 8.129> Auxilio uentura ducis. tunc saeuior arma 
<coripp. ioh. 8.130> Corripuit Romana manus, fossasque per omnes 
<coripp. ioh. 8.131> Ferrati micuere uiri: nec torpor acerbas 
<coripp. ioh. 8.132> Percussit mentes aut densus terruit hostis. 
<coripp. ioh. 8.133> Hos tamen aspectus proprii terrorque magistri 
<coripp. ioh. 8.134> Atque monens placido sapiens Ricinarius ore 
<coripp. ioh. 8.135> Coeperat attonita restringere mente furores. 
<coripp. ioh. 8.136> Deposuere minas: tristis discedit Erinys. 
<coripp. ioh. 8.137> Paenituit furuisse uiros: summittere colla 
<coripp. ioh. 8.138> Nunc humili cum uoce uolunt, non gentibus acti, 
<coripp. ioh. 8.139> Sed rerum memores. mouit pietasque fidesque 
<coripp. ioh. 8.140> Principis atque metus, grauitas uirtusque magistri 
<coripp. ioh. 8.141> Et placidis reuocans Ricinarius agmina uerbis. 
<coripp. ioh. 8.142> Praecipit alternas acies astare parumper 
<coripp. ioh. 8.143> Pace sub ancipiti mandatque haec uerba Latinis: 
<coripp. ioh. 8.144>"Cernite quot gentes rerum pia iussa sequantur, 
<coripp. ioh. 8.145> Et pudeat uoluisse(==VOLUISSE) nefas. sin forte paratis 
<coripp. ioh. 8.146> Aspera bella sequi mentemque implere malignam, 
<coripp. ioh. 8.147> Dicite. cognoscam, quaenam suprema uoluntas 
<coripp. ioh. 8.148> Vestra manet: socios saluem perdamne rebelles?" 
<coripp. ioh. 8.149> Nec minus ut Caesar medio impendente tumultu 
<coripp. ioh. 8.150> Romanos potuit uerbis terrere superbis: 
<coripp. ioh. 8.151> Erubuit stupefacta phalanx, humilique magistrum 
<coripp. ioh. 8.152> Sic pia uoce rogat: "paucos furor impius egit 
<coripp. ioh. 8.153> Hoc sceleris temptare genus, quos iusta nocentes 
<coripp. ioh. 8.154> Vltio rite manet. sontes sua poena sequatur: 
<coripp. ioh. 8.155> Nos humiles ductoris eri praecepta sequemur." 
<coripp. ioh. 8.156> Has inter uoces auctores criminis insons 
<coripp. ioh. 8.157> Turba trahit uinctosque duci pro crimine tanto 
<coripp. ioh. 8.158> Tradidit et culpam deuota mente piauit. 
<coripp. ioh. 8.159> Facta quies populis: sceleris uindicta nefandi 
<coripp. ioh. 8.160> Composuit mentes. ductoris maior in omnes 
<coripp. ioh. 8.161> Hinc gentes terror: sedato milite laetus 
<coripp. ioh. 8.162> Ingreditur fossas. deuota mente fatentur 
<coripp. ioh. 8.163> Nunc hilares socii dictis parere iubentis. 
<coripp. ioh. 8.164> Ilicet inde iubet rauco stridentia cantu 
<coripp. ioh. 8.165> Aera ciere acies. commotis litora signis 
<coripp. ioh. 8.166> Deserit et campis posuit sua castra Catonis. 
<coripp. ioh. 8.167> Syrticus at raptor munitis tuta tenebat 
<coripp. ioh. 8.168> Castra locis. sed dira fames iam coeperat omne 
<coripp. ioh. 8.169> Marmaridum turbare genus. pecuaria tantum 
<coripp. ioh. 8.170> Sunt epulis, nam nulla Ceres. cognouit ut ingens 
<coripp. ioh. 8.171> Romani ductor populi, concludere gentes 
<coripp. ioh. 8.172> Obsidione parans certis tunc signa diebus 
<coripp. ioh. 8.173> Abstinuit siluisque acies exclusit iniquis. 
<coripp. ioh. 8.174> Iamque dies alterque dies dilatus ab armis 
<coripp. ioh. 8.175> Arte ducis. gentes dubias se credere campis 
<coripp. ioh. 8.176> Efficit ipsa quies. certum putat esse pauorem 
<coripp. ioh. 8.177> Infelix Nasamon: in planis ponere terris 
<coripp. ioh. 8.178> Castra soluta iubet. nimium iam morte propinqua 
<coripp. ioh. 8.179> Audaces animos et saeuas sumpserat iras. 
<coripp. ioh. 8.180> Conuocat e mediis deducens agmina fossis 
<coripp. ioh. 8.181> Consilium ductor. stetit aggere celsior ipse. 
<coripp. ioh. 8.182> Tunc lecti uenere duces fortesque tribuni, 
<coripp. ioh. 8.183> Atque suo ueniens condensus in agmine miles 
<coripp. ioh. 8.184> Per numeros turmasque ruit, rebusque fidelis 
<coripp. ioh. 8.185> Contrahitur Massyla manus sic mixta Latinis, 
<coripp. ioh. 8.186> Ceu Romana ferox. cunctos amor ipse magistri 
<coripp. ioh. 8.187> Terribilisque metus campis occurrere iussit 
<coripp. ioh. 8.188> Vnanimes: habitus gentes discernit utrasque. 
<coripp. ioh. 8.189> His tunicas ferrum, his, nudis de more lacertis, 
<coripp. ioh. 8.190> Purpura picta dabat uario permixta colore. 
<coripp. ioh. 8.191> Hos clipeus, hos caetra tegit. stat casside celsus 
<coripp. ioh. 8.192> Miles et implicitae Maurus uelamine pallae: 
<coripp. ioh. 8.193> Ast alius longos remouens a fronte capillos, 
<coripp. ioh. 8.194> Missilibus nixus geminis et poplite flexo 
<coripp. ioh. 8.195> Aut dura solidam defigens cuspide terram. 
<coripp. ioh. 8.196> Quos ductor medius dictis affatur amicis: 
<coripp. ioh. 8.197>"Romani comites, fessae spes unica terrae, 
<coripp. ioh. 8.198> Certa salus Libyae uestris nunc pendet in armis. 
<coripp. ioh. 8.199> Iam bellum finire decet durosque labores: 
<coripp. ioh. 8.200> Pugnandum est." gauisae acies gentesque Latinae 
<coripp. ioh. 8.201> Signa mouent. uox una fremit, populique ducesque 
<coripp. ioh. 8.202> Massylaeque manus magno cecinere fragore. 
<coripp. ioh. 8.203> Promittunt animos curritque per agmina laeto 
<coripp. ioh. 8.204> Murmure cuncta sonus. non sic agitata resultant 
<coripp. ioh. 8.205> Aequora uenturos longe signantia uentos. 
<coripp. ioh. 8.206> Sensit ut egregius populorum uota Iohannes, 
<coripp. ioh. 8.207> Consilio meliore docet quae prima salutis 
<coripp. ioh. 8.208> Causa fuit rebusque data est uictoria summis. 
<coripp. ioh. 8.209> Vt fremitus pressit dextraque silentia iussit, 
<coripp. ioh. 8.210> Attoniti siluere uiri, faciemque loquentis 
<coripp. ioh. 8.211> Suspiciunt: animi iussis auresque parantur. 
<coripp. ioh. 8.212> Affatur socios clara sic uoce magister: 
<coripp. ioh. 8.213>"Haec, socii, transacta dies: nec crastina pugnae 
<coripp. ioh. 8.214> Apta datur, domino quoniam sacrata per orbem est. 
<coripp. ioh. 8.215> Quare agite, o proceres, Christo famulemur ouantes. 
<coripp. ioh. 8.216> Praesidium lacrimis humiles oremus ab illo, 
<coripp. ioh. 8.217> Et ueniet, confido, citum: gentesque malignas 
<coripp. ioh. 8.218> Confringet uirtute deus nostrosque labores 
<coripp. ioh. 8.219> Respiciet nostrisque dabit noua gaudia rebus. 
<coripp. ioh. 8.220> Ast ubi perfectis caelestia munera sacris 
<coripp. ioh. 8.221> Obtulerit domino uenerandus rite sacerdos 
<coripp. ioh. 8.222> Votaque Romanus persoluerit ordine miles, 
<coripp. ioh. 8.223> Ponemus mensas. ne longe pascite campis 
<coripp. ioh. 8.224> Quadrupedes, epulis quoniam de more receptis 
<coripp. ioh. 8.225> Castra mouere placet, non tristia mittere bella, 
<coripp. ioh. 8.226> Sed tantum properare locis, ut luce sequenti, 
<coripp. ioh. 8.227> Mox primo mundum consurgens margine Phoebus 
<coripp. ioh. 8.228> Flammiuomis continget equis, committere pugnam 
<coripp. ioh. 8.229> Vicinis liceat feruenti caede Lataris. 
<coripp. ioh. 8.230> Nec longum quassabit iter, sonipesque pedesque 
<coripp. ioh. 8.231> Fortis erit, gentesque feras uirtute necabit." 
<coripp. ioh. 8.232> Assurgunt clamore uiri plauduntque fauentque 
<coripp. ioh. 8.233> Exultantque animis. redeunt in castra cohortes. 
<coripp. ioh. 8.234> Nec minus et Nasamon diuersa in parte rebellis, 
<coripp. ioh. 8.235> Consilium infandi faciens pro tempore belli, 
<coripp. ioh. 8.236> Impia cognatae contraxerat agmina turbae, 
<coripp. ioh. 8.237> Atque alias Libyam bellis quas scindere gentes 
<coripp. ioh. 8.238> Compulerat praedonis amor sortisque nefandae 
<coripp. ioh. 8.239> Extrema iam morte dies. Guenfeius una, 
<coripp. ioh. 8.240> Aspera bella ciens, animo consulta reuoluit, 
<coripp. ioh. 8.241> Impatiens differre diu. tamen ordine primus 
<coripp. ioh. 8.242> Carcasan sic orsus ait: "uicina Iohannis 
<coripp. ioh. 8.243> Castra premunt et saeua fames iam comprimit omnes. 
<coripp. ioh. 8.244> Gentibus una salus celerem committere pugnam, 
<coripp. ioh. 8.245> Dum solidae uires membrorum robore constant. 
<coripp. ioh. 8.246> Nam pecudum spes sola epulis et lymphiger amnis 
<coripp. ioh. 8.247> Sustentat suprema uiros. iam farris ab omni 
<coripp. ioh. 8.248> Defecit Nasamone genus. memorare Lyaeum 
<coripp. ioh. 8.249> Non opus est: iuuat unda fluens. si uincimus hostes, 
<coripp. ioh. 8.250> Omnia Maurus habet, prostrato milite castra 
<coripp. ioh. 8.251> Diripiens tot plena bonis. immota manebunt 
<coripp. ioh. 8.252> Securo responsa mihi, quae corniger Ammon 
<coripp. ioh. 8.253> Sorte dedit, Latias bello superare cateruas." 
<coripp. ioh. 8.254>"Crastina festa dies populo peragenda Latino est" 
<coripp. ioh. 8.255> Excipit Autiliten. "Romanus proelia miles 
<coripp. ioh. 8.256> Nulla pauet solitis sacris. tunc arma mouere 
<coripp. ioh. 8.257> Nostra iube. incomptos subito rumpamus in hostes, 
<coripp. ioh. 8.258> Dum medio calet hora die, dum cuncta sub umbris 
<coripp. ioh. 8.259> Corpora fessa iacent nimio lassata calore. 
<coripp. ioh. 8.260> Praeterea geminas tantum rescindere fossas 
<coripp. ioh. 8.261> Est uirtutis opus. duri primum ipsa Iohannis 
<coripp. ioh. 8.262> Castra tene, densasque simul fortesque cohortes 
<coripp. ioh. 8.263> Audacesque duces collectis elige signis, 
<coripp. ioh. 8.264> Et Latias sic posce manus. ibi sanguine multo 
<coripp. ioh. 8.265> Certandum est. reliquas acies, quo castra nefandus 
<coripp. ioh. 8.266> Cusina ductor habet, condensas Guarsana(==GVARSA-NA-) ducat. 
<coripp. ioh. 8.267> Hic quoque certa manus Romani militis ardet. 
<coripp. ioh. 8.268> Est etiam dux ipse ferox, disperdere gentes 
<coripp. ioh. 8.269> Romana pro parte parans, dum plaudit honorum 
<coripp. ioh. 8.270> Inflatus titulis, dum dicitur esse magister, 
<coripp. ioh. 8.271> Dum consanguineus, genitus de matre Latina. 
<coripp. ioh. 8.272> Hac sibi laude placens fortis fidusque uideri 
<coripp. ioh. 8.273> Vult inimicus atrox. alios nec nominet hostes 
<coripp. ioh. 8.274> His uictis Nasamon: cuncti tua castra sequentur. 
<coripp. ioh. 8.275> Sic dabitur nostris fortis uictoria signis." 
<coripp. ioh. 8.276> Consilio assensere uiri gentesque nefandae 
<coripp. ioh. 8.277> Infremuere animis acuuntque in proelia mentes. 
<coripp. ioh. 8.278> Condidit unda diem Oceano: nox atra secuta est. 
<coripp. ioh. 8.279> Tunc Phoebus disiunxit equos, tunc Cynthia iunxit, 
<coripp. ioh. 8.280> Dum renouat nostras uires. haec surgit ab undis, 
<coripp. ioh. 8.281> Mergitur alter aquis. placidam per membra quietem 
<coripp. ioh. 8.282> Accipit omne genus, dulcique impressa sopore 
<coripp. ioh. 8.283> Cetera per campos fessis animalia membris 
<coripp. ioh. 8.284> Somnus habebat iners, pecudes uariasque uolucres 
<coripp. ioh. 8.285> Horribilesque feras gelidosque in litore pisces, 
<coripp. ioh. 8.286> Cum uigil insomnem, flagrans iam Marte, Iohannes 
<coripp. ioh. 8.287> Ducebat noctem cautoque in pectore sollers 
<coripp. ioh. 8.288> Voluebat magnas dispensans ordine curas. 
<coripp. ioh. 8.289> Quem iuxta sapiens Ricinarius horrida bella 
<coripp. ioh. 8.290> Pectore pensabat placido sensuque sagaci 
<coripp. ioh. 8.291> Percurrens uarias relegebat in ordine causas. 
<coripp. ioh. 8.292> Alternis animos releuabant uocibus ambo 
<coripp. ioh. 8.293> Mutuaque ex oculis arcebat fabula somnos. 
<coripp. ioh. 8.294> O quotiens adiere pares dominumque potentem 
<coripp. ioh. 8.295> Pro rerum, populi, Libyae propriaque salute 
<coripp. ioh. 8.296> Cum lacrimis petiere diu! nec fundit inanes 
<coripp. ioh. 8.297> Tristis uterque preces. orantes uidit ab alta 
<coripp. ioh. 8.298> Sede pater, terrarum orbem qui fulmine terret, 
<coripp. ioh. 8.299> Et finem imposuit tanto per bella labori. 
<coripp. ioh. 8.300> Marmaridum interea nocturnis dedita sacris 
<coripp. ioh. 8.301> Castra fremunt, statuuntque aras et inania poscunt 
<coripp. ioh. 8.302> Numina. producunt pecudes altaria circum 
<coripp. ioh. 8.303> Et fundunt miserum riuis per prata cruorem. 
<coripp. ioh. 8.304> Hi mactant Gurzil, alii tibi, corniger Ammon; 
<coripp. ioh. 8.305> Hi Sinifere colunt, quem Mazax numina Martis 
<coripp. ioh. 8.306> Accipit atque deum belli putat esse potentem, 
<coripp. ioh. 8.307> Mastiman alii. Maurorum hoc nomine gentes 
<coripp. ioh. 8.308> Taenarium dixere Iouem, cui sanguine multo 
<coripp. ioh. 8.309> Humani generis mactatur uictima pesti. 
<coripp. ioh. 8.310> Pro scelus infaustum! gemitus miserabilis, auras 
<coripp. ioh. 8.311> Vndique concutiens, clamoribus aethera pulsat. 
<coripp. ioh. 8.312> Imprimit hic ferrum iugulis et uocibus ipsum 
<coripp. ioh. 8.313> Numen agit dubiasque uocans exire per umbras 
<coripp. ioh. 8.314> Solis iter temptare iubet. tunc more profano 
<coripp. ioh. 8.315> Diripiunt pecudum fibras et fata requirunt. 
<coripp. ioh. 8.316> Presserat ista deus, surdumque ad carmina numen 
<coripp. ioh. 8.317> Omne fuit: nulli retulit responsa sacerdos. 
<coripp. ioh. 8.318> Phoebus ab extremi resplendens margine caeli 
<coripp. ioh. 8.319> Oceani rumpebat aquas meliorque resurgens 
<coripp. ioh. 8.320> Lumine fulgentes radios tendebat in orbem 
<coripp. ioh. 8.321> Felici nascente die. iamque ordine certo 
<coripp. ioh. 8.322> Christicolae ueniunt populi, Romana iuuentus 
<coripp. ioh. 8.323> Magnanimique duces signis comitantibus una. 
<coripp. ioh. 8.324> Dux ubi distensis habuit tentoria uelis 
<coripp. ioh. 8.325> Vna cum primis media inter castra Iohannes, 
<coripp. ioh. 8.326> Hic magnum statuit uelans altare sacerdos 
<coripp. ioh. 8.327> Et solito sacris circumdedit undique peplis 
<coripp. ioh. 8.328> More patrum: instituuntque choros et dulcia psallunt 
<coripp. ioh. 8.329> Carmina deflentes humili cum uoce ministri. 
<coripp. ioh. 8.330> Ast ubi sacrati tetigit dux limina templi 
<coripp. ioh. 8.331> Ingrediens, gemitus populi rupere dolentes. 
<coripp. ioh. 8.332> Lumina confundunt lacrimis: uox undique caelos 
<coripp. ioh. 8.333> Pulsat et infensis tot conscia pectora pugnis 
<coripp. ioh. 8.334> Percutiunt. "delicta patrum dimitte, rogamus, 
<coripp. ioh. 8.335> Nostraque, Christe" gemunt et tensis aethera palmis 
<coripp. ioh. 8.336> Suspiciunt dominique sibi solacia poscunt. 
<coripp. ioh. 8.337> Ipse inter primos, genibusque et corpore flexo, 
<coripp. ioh. 8.338> Pro populo exorans motus pietate Iohannes 
<coripp. ioh. 8.339> Ex oculis lacrimas fundebat fluminis instar, 
<coripp. ioh. 8.340> Percutiensque suum geminato uerbere pectus 
<coripp. ioh. 8.341> Talia uoce rogat: "mundi sator, unica rerum 
<coripp. ioh. 8.342> Vita salusque, deus, terrae, maris, aetheris auctor 
<coripp. ioh. 8.343> Omnipotens, caelum et terram uirtutibus implens 
<coripp. ioh. 8.344> Vndiuagumque salum uel quidquid gignitur orbe, 
<coripp. ioh. 8.345> Aeraque et taetrum populi pallentis Auernum, 
<coripp. ioh. 8.346> Imperium tu solus habes, tibi summa potestas 
<coripp. ioh. 8.347> Et laus et regnum magnaeque potentia dextrae. 
<coripp. ioh. 8.348> Respice iam tandem Romanos, respice, summe, 
<coripp. ioh. 8.349> Atque pius succurre, pater, gentesque superbas 
<coripp. ioh. 8.350> Frange, precor, uirtute tua: dominumque potentem 
<coripp. ioh. 8.351> Te solum agnoscant populi, dum conteris hostes 
<coripp. ioh. 8.352> Et saluas per bella tuos. nunc sculptile damnat 
<coripp. ioh. 8.353> Omne genus, uerumque deum te, magne, fatemur." 
<coripp. ioh. 8.354> Haec memorans terras oculorum fonte rigabat 
<coripp. ioh. 8.355> Compulsus pietate pater, Libyaeque periclum 
<coripp. ioh. 8.356> Mente dolens rerumque graues populique labores. 
<coripp. ioh. 8.357> Nec minus umectans iuxta Ricinarius ora 
<coripp. ioh. 8.358> Luminibus fundebat aquas supplexque Latinis 
<coripp. ioh. 8.359> Auxilium populis uultu maerente rogabat. 
<coripp. ioh. 8.360> Magnanimique duces umecto pectore fletus 
<coripp. ioh. 8.361> Ad caelum misere suos fortesque tribuni, 
<coripp. ioh. 8.362> Atque omnes pariter lacrimosa uoce cohortes 
<coripp. ioh. 8.363> Ante deum fudere preces. summusque sacerdos 
<coripp. ioh. 8.364> Munera pro populis, onerans altare, Latinis 
<coripp. ioh. 8.365> Obtulit atque aras lacrimarum fonte rigauit. 
<coripp. ioh. 8.366> Tunc precibus placidis patrem benedixit honorans 
<coripp. ioh. 8.367> Et solitas reddens Christo dedit ordine laudes. 
<coripp. ioh. 8.368> Munus erat summi domino acceptabile caeli, 
<coripp. ioh. 8.369> Sanctificans mundansque simul genus omne Latinum. 
<coripp. ioh. 8.370> Adiungens ducibus "fortis Putzintule," dixit 
<coripp. ioh. 8.371>"Cum numeris signisque tuis, quo Cusina fidus 
<coripp. ioh. 8.372> Signa tenet, propera. pariter tu, Geisirith ingens, 
<coripp. ioh. 8.373> Iunge uiro socios: dignum releuare fideles. 
<coripp. ioh. 8.374> At tu contractis iuuenum modo, Sinduit, armis, 
<coripp. ioh. 8.375> Fortis Ifisdaias ubi gentem et signa locarit, 
<coripp. ioh. 8.376> Romanas coniunge acies. tibi proximus ille 
<coripp. ioh. 8.377> Fronimuth acer erit numerosque et signa iuuabit." 
<coripp. ioh. 8.378> Imperat ille uiris: et iam sua quisque secutus 
<coripp. ioh. 8.379> Signa per extensos acies construxerat agros 
<coripp. ioh. 8.380> Miles, et hostiles properabant undique turmae. 
<coripp. ioh. 8.381> Primaque Marmaridum + clipeatis agmina campis
<coripp. ioh. 8.382> Cum magno clamore ruunt hastasque reductis 
<coripp. ioh. 8.383> Mittere temptantes uibrant in bella lacertis. 
<coripp. ioh. 8.384> Zabeas hic, hic Bruten erat, quos deinde secuti 
<coripp. ioh. 8.385> Mille duces. celsum subtexens lancea caelum 
<coripp. ioh. 8.386> Densa uolat: clipeis uenientia uulnera uitant. 
<coripp. ioh. 8.387> Militis aera gemunt. inter tot tela furentum 
<coripp. ioh. 8.388> Romano nullum maculatum est sanguine ferrum. 
<coripp. ioh. 8.389> Primus init Martem fortissimus ipse Iohannes 
<coripp. ioh. 8.390> Hastam concutiens mediosque irrumpit in hostes 
<coripp. ioh. 8.391> Et ferit aduersi conto caua pectora Sasfi. 
<coripp. ioh. 8.392> Ille cadit reuolutus equo, fluuiumque cruoris 
<coripp. ioh. 8.393> Dat specus irruptum siccasque infundit harenas. 
<coripp. ioh. 8.394> Protinus Ifnaten sequitur, quem cuspide longa 
<coripp. ioh. 8.395> Auersum post terga ferit, qua spina sedentis 
<coripp. ioh. 8.396> Colligat incuruas nodorum robore costas. 
<coripp. ioh. 8.397> Ossibus haerentem recipit dum feruidus hastam 
<coripp. ioh. 8.398> Luctaturque diu ducens, uenit ecce superbus 
<coripp. ioh. 8.399> Mirmidonis tremulumque intentat mittere telum. 
<coripp. ioh. 8.400> Ille tamen rapiens morientis missile torsit, 
<coripp. ioh. 8.401> Conixus uirtute sua, mediumque per hostem 
<coripp. ioh. 8.402> Transadigit tetigitque nouo praecordia ligno. 
<coripp. ioh. 8.403> Arduus ingenti Tameneum perculit hasta 
<coripp. ioh. 8.404> Et deiecit equo. Narti rapit ense sinistram 
<coripp. ioh. 8.405> Cum clipeo, iugulumque premit mucrone Samasci, 
<coripp. ioh. 8.406> Colla secat Fileti, transuerberat ilia Palmi, 
<coripp. ioh. 8.407> Per faciem Calamena ferit naresque genasque 
<coripp. ioh. 8.408> Dentibus infractis ferro rapit: horrida quassant 
<coripp. ioh. 8.409> Membra solum et uasta gemuerunt arua ruina. 
<coripp. ioh. 8.410> Nec procul aduersum pilo ferit obuius Ancum, 
<coripp. ioh. 8.411> Et calido figit Manti mox pectora ferro, 
<coripp. ioh. 8.412> Mastumaeque latus transuersam compulit hastam 
<coripp. ioh. 8.413> Per geminum uirtute fremens, Salpinque supinum 
<coripp. ioh. 8.414> Sternit humi conto: morientem desuper hostem 
<coripp. ioh. 8.415> Percutit acer equo. nigro de corpore sanguis 
<coripp. ioh. 8.416> Emicat alta petens calidasque irrorat harenas. 
<coripp. ioh. 8.417> Ocius Autiseran sequitur, quem cuspide fixum 
<coripp. ioh. 8.418> Impellens deiecit humi, Caggunque Taninque 
<coripp. ioh. 8.419> Altifatanque necat pectusque impressit Anesti. 
<coripp. ioh. 8.420> Mucrone Autufadin iugulat piloque superbum 
<coripp. ioh. 8.421> Conserit Ontisiren. Canapi caput ense rotauit 
<coripp. ioh. 8.422> Et rigido Tubian strauit per gramina ferro. 
<coripp. ioh. 8.423> Compulsat post terga acies Nasamonis iniqui. 
<coripp. ioh. 8.424> Has sequitur Romanus eques fortesque tribuni 
<coripp. ioh. 8.425> Armigerique ducis: medius uolat ipse magister. 
<coripp. ioh. 8.426> Inuadunt turbantque uiri fugitiua per agros 
<coripp. ioh. 8.427> Agmina Marmaridum, mactant sternuntque premuntque. 
<coripp. ioh. 8.428> Hinc redit expulsus Nasamon atque agmine facto, 
<coripp. ioh. 8.429> Cusina qua proprias permixto milite turmas 
<coripp. ioh. 8.430> Signaque fida regit, cuneum facit. obuius ille 
<coripp. ioh. 8.431> Ire parans dictis iuuenes affatur amicis: 
<coripp. ioh. 8.432>"Romani comites et gens o nostra fidelis, 
<coripp. ioh. 8.433> Nunc fortes monstrate animos uiresque fidemque. 
<coripp. ioh. 8.434> Laguatan sufferte minas: nec terreat hostis 
<coripp. ioh. 8.435> Vos ueniens. iam uictor adest, en, cuncta Iohannes 
<coripp. ioh. 8.436> Signa mouens Romana simul. uos ite per hostes. 
<coripp. ioh. 8.437> Dum ueniet, laudet fortes rebusque fideles. 
<coripp. ioh. 8.438> Nota uiri uirtus: oculis placuisse magistri 
<coripp. ioh. 8.439> Laus uobis o quanta, uiri." sic Cusina mentes 
<coripp. ioh. 8.440> Incendens dubias socios ad bella coegit 
<coripp. ioh. 8.441> Irarumque simul per cunctos semina fudit. 
<coripp. ioh. 8.442> Moti animi pro laude uiris. fortissima campis 
<coripp. ioh. 8.443> Irrupit Romana manus mixtusque Latinis 
<coripp. ioh. 8.444> Maurus eques, densosque uolat dux ipse per hostes 
<coripp. ioh. 8.445> Militibus medius feruens, fortesque tribuni 
<coripp. ioh. 8.446> Arma Latina ferunt. Nasamonum more cateruas 
<coripp. ioh. 8.447> Excipiunt hastasque parant et spicula tendunt. 
<coripp. ioh. 8.448> Aspera tunc primis miscentur proelia turmis. 
<coripp. ioh. 8.449> It clamor caelo, puluis simul aethera complet 
<coripp. ioh. 8.450> Obscurans cum sole diem. subtexitur aer 
<coripp. ioh. 8.451> Missilibus densis neruoque uolatile ferrum 
<coripp. ioh. 8.452> Spargitur et crebris discurrit lancea nimbis. 
<coripp. ioh. 8.453> Corpora pars, pars arua capit: feriuntque caduntque 
<coripp. ioh. 8.454> Hinc atque hinc gentes. magna uirtute premebant 
<coripp. ioh. 8.455> Marmaridae: sed spes uenientis fida magistri 
<coripp. ioh. 8.456> Sola ducem comitesque simul populosque leuauit. 
<coripp. ioh. 8.457> Ductor ut agnouit fama uolitante Iohannes 
<coripp. ioh. 8.458> Cusina quod fidus camporum in parte prematur 
<coripp. ioh. 8.459> Marte graui ualidoque armorum pondere nutet, 
<coripp. ioh. 8.460> Talibus ipse suos uerbis accendit in hostes: 
<coripp. ioh. 8.461>"Romanum imperium, gentes quascumque fideles 
<coripp. ioh. 8.462> Subiectasque uidet, ciues putat esse Latinos. 
<coripp. ioh. 8.463> Hac pietate placens totum sibi subdidit orbem, 
<coripp. ioh. 8.464> Dum releuat uirtute humiles humilatque rebelles. 
<coripp. ioh. 8.465> Cusina bella gerit, nostris fidissimus armis, 
<coripp. ioh. 8.466> Marte sub ancipiti: quem si non laeserit hostis, 
<coripp. ioh. 8.467> Nomen erit nostrae mansurum in saecula famae. 
<coripp. ioh. 8.468> Cernatur Romana fides uirtusque laborque. 
<coripp. ioh. 8.469> Eia agite, o iuuenes, tanto in discrimine Martis 
<coripp. ioh. 8.470> Auxilio releuate uirum gentesque superbas 
<coripp. ioh. 8.471> Deicite et uestros, socii, saluate clientes." 
<coripp. ioh. 8.472> Sic ait, et motis ruperunt agmina signis. 
<coripp. ioh. 8.473> Terga dabat iam fida manus Maurusia campis, 
<coripp. ioh. 8.474> Laguatan iam uictor erat. Putzintulus una 
<coripp. ioh. 8.475> Cusinaque et uictis cedebat Geisirith armis. 
<coripp. ioh. 8.476> Respiciunt subito uenientis signa Iohannis 
<coripp. ioh. 8.477> Percipiuntque animos et mollia colla retorquent 
<coripp. ioh. 8.478> Alipedum: celeres pugnam uirtute reposcunt. 
<coripp. ioh. 8.479> Acer in aduersos feruens Putzintulus hostes 
<coripp. ioh. 8.480> Ante uolat rupitque prior. tunc sternit Imastan 
<coripp. ioh. 8.481> Vulnere confossum ualido, fortemque Nifaten 
<coripp. ioh. 8.482> Ense ferit nigrique secat fera colla Mamonis. 
<coripp. ioh. 8.483> Diuidit aduersi ferro caput obuius Irti, 
<coripp. ioh. 8.484> Sanguis et immixto perfundit membra cerebro. 
<coripp. ioh. 8.485> Proximus infensi ueniens per guttur Amanti 
<coripp. ioh. 8.486> Transadigit ualidum letali uulnere telum. 
<coripp. ioh. 8.487> Vocis iter clausit: fluitans cruor inde per ora 
<coripp. ioh. 8.488> Per geminumque micat subducta cuspide uulnus. 
<coripp. ioh. 8.489> Hunc procul ardentem media inter tela suorum 
<coripp. ioh. 8.490> Ifuracum uidere duces: tunc agmine facto 
<coripp. ioh. 8.491> Aduersum pariter ferrum tot milia torquent 
<coripp. ioh. 8.492> Quisque suum. clipeo uenientes suscipit hastas. 
<coripp. ioh. 8.493> Vulnera nulla pauens loricam tempserat ille, 
<coripp. ioh. 8.494> Confisus uirtute sua. dum lancea circum 
<coripp. ioh. 8.495> Densa uolat, dirum sentit sub pectore ferrum 
<coripp. ioh. 8.496> Dux, heu, magnanimus. nec fractus uulnere tanto 
<coripp. ioh. 8.497> Sic socios hortatur ouans: "uictoria, ciues, 
<coripp. ioh. 8.498> Vestra manet. pugnate, uiri, gentesque nefandas 
<coripp. ioh. 8.499> Inferiis mactate meis. si uincitis hostes, 
<coripp. ioh. 8.500> Tum uideo, tum uiuo magis, gaudensque per umbras 
<coripp. ioh. 8.501> Laguatan gentes propriis aptabo triumphis. 
<coripp. ioh. 8.502> At uos incolumes uno minus ardua celsis 
<coripp. ioh. 8.503> Excipiet portis summo Carthago triumpho." 
<coripp. ioh. 8.504> Talia dicentem comites iam uulnere fessum 
<coripp. ioh. 8.505> Suscipiunt hilaremque animis in castra reponunt. 
<coripp. ioh. 8.506> Hic socius Deciis infernas ibat ad umbras 
<coripp. ioh. 8.507> Felix morte sua. nomen post bella beatum 
<coripp. ioh. 8.508> Semper erit semperque manet memorabile letum, 
<coripp. ioh. 8.509> Dum fera bella legent aeuo ueniente minores. 
<coripp. ioh. 8.510> At Romana manus iussu ducis horrida turbans 
<coripp. ioh. 8.511> Agmina per cunctos fertur, cornuque reflexo 
<coripp. ioh. 8.512> Stridula raucisonis compellit spicula neruis: 
<coripp. ioh. 8.513> Condensos ueluti fundunt caua nubila nimbos 
<coripp. ioh. 8.514> Grandinis et latos destringunt culta per agros: 
<coripp. ioh. 8.515> Sternitur alta seges, uiridis nec pampinus uuas 
<coripp. ioh. 8.516> Vindicat ipse suas, arbor nec densior ulla 
<coripp. ioh. 8.517> Defendit teneros foliorum tegmine ramos. 
<coripp. ioh. 8.518> Horrida tum neruis uolitans pulsatur harundo, 
<coripp. ioh. 8.519> Vulnera certa ferens: nullum sine sanguine telum 
<coripp. ioh. 8.520> Corruit aut campo uolucres cecidere sagittae. 
<coripp. ioh. 8.521> Nunc fortis sonipes, densus nunc sternitur hostis: 
<coripp. ioh. 8.522> Omne rubet tepidum Massylo sanguine ferrum. 
<coripp. ioh. 8.523> Succedit pilata manus, cunctosque per agros 
<coripp. ioh. 8.524> Corpora felici sternebant caede tribuni. 
<coripp. ioh. 8.525> Militis arma calent: nullum est sine sanguine Mauro 
<coripp. ioh. 8.526> Romani ferrum populi. dolor excutit iras. 
<coripp. ioh. 8.527> Quis tot acerba ducum dederant quae funera campis, 
<coripp. ioh. 8.528> Quis uarias mortes aut dictis explicet hostes 
<coripp. ioh. 8.529> Prostratos captosque ferens, quosque ipse magister 
<coripp. ioh. 8.530> Deiecit uirtute uiros? sine nomine plebes 
<coripp. ioh. 8.531> Marmaridae periere simul. sed carmine paucos 
<coripp. ioh. 8.532> E multis signabo meo, quos fama priores 
<coripp. ioh. 8.533> Attulit ad cunctas uolitans ex hostibus aures. 
<coripp. ioh. 8.534> Armipotens, hostes cernens obstare, Iohannes 
<coripp. ioh. 8.535> Irruit in densas acies turmasque rebelles 
<coripp. ioh. 8.536> Letifero mucrone secat, ceu messor acuta 
<coripp. ioh. 8.537> Falce metit segetes maturo tempore sollers: 
<coripp. ioh. 8.538> Et modo cum teneris culmos compressat aristis 
<coripp. ioh. 8.539> Laeua manus, nunc dextra secat, nunc fune tenaci 
<coripp. ioh. 8.540> Colligat innumeros gaudens per rura maniplos. 
<coripp. ioh. 8.541> Syrticus Altilimas ductoris uulnere uictus 
<coripp. ioh. 8.542> Corruit, execto fusus per gramina collo. 
<coripp. ioh. 8.543> Tunc Alacanza ruit magnum pinnatus in hostem 
<coripp. ioh. 8.544> Missile uibrato, conturbans calce frequenti 
<coripp. ioh. 8.545> Celsum cornipedem: sed nil conterritus ille 
<coripp. ioh. 8.546> Amputat ense caput. truncum uidere cadentem 
<coripp. ioh. 8.547> Lumina fessa suum: morientis lingua loquelam 
<coripp. ioh. 8.548> Rumpere non potuit, sonuit tamen. inde furentem 
<coripp. ioh. 8.549> Deicit Esputredan Tamatoniumque(==TA+MA+TO-NI-UMQVE), Iugurtam 
<coripp. ioh. 8.550> Congressus uirtute premit Tursumque trucidat. 
<coripp. ioh. 8.551> Audilimanis equum retro ferit: horrida neruos 
<coripp. ioh. 8.552> Ossaque dura pedum secuerunt uulnera ferri. 
<coripp. ioh. 8.553> Voluitur in tergum sonipes, nec corpore toto: 
<coripp. ioh. 8.554> Nam celsos necdum terrae summiserat armos. 
<coripp. ioh. 8.555> Fortis adhuc rectaque ferus ceruice laborat: 
<coripp. ioh. 8.556> Surgere pertemptans dominum deturbat harenae. 
<coripp. ioh. 8.557> Vulnera congeminans uictor per membra Iohannes 
<coripp. ioh. 8.558> Venit in obnixum stricto mucrone uerendus, 
<coripp. ioh. 8.559>(En tumidum) frontemque quatit. tunc aspera ferrum 
<coripp. ioh. 8.560> Sanguine confuso permiscuit ossa cerebro. 
<coripp. ioh. 8.561> Hastam deinde tenens campo uolat. horrida Flacci 
<coripp. ioh. 8.562> Perfodit hic minitans transacto pectora pilo 
<coripp. ioh. 8.563> Tergaque dura uiri. sanguis per uulnus utrumque 
<coripp. ioh. 8.564> Emicat et calidae perfundit gramina terrae. 
<coripp. ioh. 8.565> Celsior aduersi conto fodit ardua membra 
<coripp. ioh. 8.566> Cernisai trepidique celer praecordia Derci. 
<coripp. ioh. 8.567> Tunc mucrone latus Grachi ferit, inde Minisae 
<coripp. ioh. 8.568> Colla metit saeuumque secat per tempora Cutin. 
<coripp. ioh. 8.569> Viuentem Camalum pressit: rapit ipse capillis 
<coripp. ioh. 8.570> Captiuumque trahit, propriis quem deinde ministris 
<coripp. ioh. 8.571> Tradidit, atque alias sequitur per deuia turmas. 
<coripp. ioh. 8.572> Labbas infenso torquens hastile lacerto 
<coripp. ioh. 8.573> Nisus magnanimum telo temptare magistrum: 
<coripp. ioh. 8.574> Sed postquam uires ueniens persensit iniquas, 
<coripp. ioh. 8.575> Infelix ueniam summissa uoce rogabat: 
<coripp. ioh. 8.576>"Ossa per Euantis digno bene compta sepulcro, 
<coripp. ioh. 8.577> Quae talem genuere uirum, per maxima Petri 
<coripp. ioh. 8.578> Facta futura tui, cuius iam fama per hostes 
<coripp. ioh. 8.579> Tanta uolat gentesque feras et regna fatigat, 
<coripp. ioh. 8.580> Perque tuae uirtutis opus, quo uictus Ilaguas, 
<coripp. ioh. 8.581> Huic animae concede, precor, post crimina uitam 
<coripp. ioh. 8.582> Meque tuis, uictor, serua post bella triumphis. 
<coripp. ioh. 8.583> Nam tali seruire iuuat." qua uoce reflexus 
<coripp. ioh. 8.584> Vulnera continuit: uelox tamen illigat ambos 
<coripp. ioh. 8.585> Post tergum implicitos mordaci fune lacertos. 
<coripp. ioh. 8.586> Mitis in immitem Ricinarius irruit Vrtanc 
<coripp. ioh. 8.587> Perque uiri pectus rigidam celer impulit hastam. 
<coripp. ioh. 8.588> Corruit ante pedes, belli pars magna nefandi, 
<coripp. ioh. 8.589> Magni animi iuuenis, numquam placabilis Vrtanc, 
<coripp. ioh. 8.590> Atque solum diro foedauit sanguine. Meilan(==ME.ILAN) 
<coripp. ioh. 8.591> Deinde petit ualidum ualida quem cuspide uictor 
<coripp. ioh. 8.592> Deicit impulsum tepidaeque infigit harenae. 
<coripp. ioh. 8.593> Fulmineo caput ense metens obtruncat Alantas 
<coripp. ioh. 8.594> Et nigrum Sacoma ferit. per prata cadentem 
<coripp. ioh. 8.595> Horruit acer equus mollemque obtriuit harenam 
<coripp. ioh. 8.596> Vngula pressa metu, uoluitque(==VOLUITQVE) in terga redire. 
<coripp. ioh. 8.597> Sed leuis excusso Ricinarius alta flagello 
<coripp. ioh. 8.598> Ilia concutiens latis pauidum impulit ire 
<coripp. ioh. 8.599> Cornipedem campis. ui postquam corpus ademptum 
<coripp. ioh. 8.600> Transiit impulsus sonipes, tunc Marte secundo 
<coripp. ioh. 8.601> Funera conuoluens et telis Syrtica miscens 
<coripp. ioh. 8.602> Agmina per latos uolitabat feruidus agros. 
<coripp. ioh. 8.603> Tunc celerem prosternit Afun fortemque Nicandrum, 
<coripp. ioh. 8.604> Asperaque infixo geminauit uulnera Sucro. 
<coripp. ioh. 8.605> Inde necat Tanadum fortemque(==FORTEMQVE+) sternit Erancun, 
<coripp. ioh. 8.606> Ense ferit Tinudum piloque infigit Enipten. 
<coripp. ioh. 8.607> Bulmitzis Tumudan conto premit, inde Licurdan 
<coripp. ioh. 8.608> Fortis agit campis: telum per terga rebellis, 
<coripp. ioh. 8.609> Per fibras pariter discurrens pectora rupit. 
<coripp. ioh. 8.610> Celsus equo fidens fertur super agmina Succur. 
<coripp. ioh. 8.611> Hunc Solumuth sequitur. quem dum non prendere posset, 
<coripp. ioh. 8.612> Fraxineam torquens per campos eminus hastam 
<coripp. ioh. 8.613> Alipedis ualido transuerberat ilia ferro: 
<coripp. ioh. 8.614> Vulnere quo uictus sonipes grauitate ruinae 
<coripp. ioh. 8.615> Confregit dominum. belli sine uulnere Succur 
<coripp. ioh. 8.616> Infelicem animam Stygias transmisit ad umbras. 
<coripp. ioh. 8.617> Non illum saluauit equus leuitate per hostes, 
<coripp. ioh. 8.618> Quo sibi fisus erat, nec fractum conscia uirtus 
<coripp. ioh. 8.619> Eripuit fatis aut sacro numine Gurzil. 
<coripp. ioh. 8.620> Armiger ense caput ductoris nomine Varti 
<coripp. ioh. 8.621> Amputat ex umeris, + palineque astit enerdi 
<coripp. ioh. 8.622>+ mee tiluzant Dorotis ferro necat ....
<coripp. ioh. 8.623> Execuit ............................... 
<coripp. ioh. 8.624> Cornipedem Anzatal tum currens Fastita fixit 
<coripp. ioh. 8.625> Missile contorto. fugit ilico mille per hostes 
<coripp. ioh. 8.626> Permixtusque suis .................. 
<coripp. ioh. 8.627> Carcasan, tanta concussus caede suorum, 
<coripp. ioh. 8.628> Per medios hostes ductoris signa + retorsit 
<coripp. ioh. 8.629> Milia multa trahens. uenientem uidit ....
<coripp. ioh. 8.630> Heros magnanimus. felicia tela Iohannis 
<coripp. ioh. 8.631> Armigeri rapit ipse manu piloque superbus 
<coripp. ioh. 8.632> Irruit aduersumque petit per uulnera <pectus>
<coripp. ioh. 8.633> Et ferit intrepidus. sanguis per tela cucurrit 
<coripp. ioh. 8.634> Vulnere summa fluens uestesque aspergit eriles. 
<coripp. ioh. 8.635> Extemplo turbatae acies pereunte tyranno 
<coripp. ioh. 8.636> Marmaridum petiere fugam. iam nullus in hostem 
<coripp. ioh. 8.637> Contorsit telum, sed laxis fertur habenis 
<coripp. ioh. 8.638> Currere compulsus sonipes. nec fidere castris 
<coripp. ioh. 8.639> Iam potuit Nasamon: latos moriturus in agros 
<coripp. ioh. 8.640> Currit eques mixtusque pedes. Romana sequuntur 
<coripp. ioh. 8.641> Signa ducesque simul, numeri fortesque tribuni: 
<coripp. ioh. 8.642> Et laetus pariter felici Marte Iohannes 
<coripp. ioh. 8.643> Ante uolat densas sternens per prata cateruas. 
<coripp. ioh. 8.644> Planus erat campus, liber quo currere posset 
<coripp. ioh. 8.645> Miles et infensas telis effundere turmas. 
<coripp. ioh. 8.646> Inuadunt mactantque uiri gentilia passim 
<coripp. ioh. 8.647> Corpora Marmaridum. poenas dat uictus Ilaguas 
<coripp. ioh. 8.648> Ifuracumque acies et mixto <Naffure> Frexes. 
<coripp. ioh. 8.649> Dant animas gladiis. Romani militis ira 
<coripp. ioh. 8.650>+ ey 
<coripp. ioh. 8.651> P 
<coripp. ioh. 8.652> L 
<coripp. ioh. 8.653> Condun 
<coripp. ioh. 8.654> Per ramosque sedent. ibi feruidus in...
<coripp. ioh. 8.655> Ceu uenator, aues uisco qui fallit et arte. 
<coripp. ioh. 8.656> Sanguinis ex omni fluitantes arbore riui 
