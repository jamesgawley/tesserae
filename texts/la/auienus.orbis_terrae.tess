<avien. orb. terr. .1> Qua protenta iacent uastae diuortia terrae,
<avien. orb. terr. .2> Et qua praecipiti uoluuntur prona meatu
<avien. orb. terr. .3> Flumina per terras, qua priscis inclita muris
<avien. orb. terr. .4> Oppida nituntur, genus hoc procul omne animantum
<avien. orb. terr. .5_5> Qua colit, Aonii perget stilus impiger oris.
<avien. orb. terr. .6> Ardua res, Musae. deus, en deus intrat Apollo
<avien. orb. terr. .7> Pectora, fatidicae quatiens penetralia Cirrhae.
<avien. orb. terr. .8> Pierides, toto celeres Helicone uenite,
<avien. orb. terr. .9> Concinat et Phoebo uester chorus; Oceanumque,
<avien. orb. terr. .10_10> Carminis auspicium, primum memorate, Camenae.
<avien. orb. terr. .11> Oceani nam terra salo praecingitur omnis,
<avien. orb. terr. .12> Parua ut caeruleo caput effert insula ponto;
<avien. orb. terr. .13> Nec tamen extremo teres est situs undique in orbem,
<avien. orb. terr. .14> Qua colitur populis, qua tellus paret aratro,
<avien. orb. terr. .15_15> Sed, matutino qua caelum sole rubescit,
<avien. orb. terr. .16> Latior (accisi curuatur caespitis arua),
<avien. orb. terr. .17> Cetera protentus. tria sunt confinia terrae
<avien. orb. terr. .18> Vnius: est primum Libyae, Europaeque Asiaeque.
<avien. orb. terr. .19> Aequore ab Hesperio qua se salis insinuat uis,
<avien. orb. terr. .20_20> Terrarumque cauis inlabitur, arduus Atlas
<avien. orb. terr. .21> Qua iuga celsa tumet, Libye sese explicat ora:
<avien. orb. terr. .22> Finis huic Gades, septenaque gurgite uasto
<avien. orb. terr. .23> Ora procul Nili. Phariorum hic glaeba recumbit,
<avien. orb. terr. .24> Et Pelusiaci celebrantur templa Canopi.
<avien. orb. terr. .25_25> Europaeque dehinc laeuum est latus, at procul ambas
<avien. orb. terr. .26> Vna Asia, inclinans geminis se cornibus, urget
<avien. orb. terr. .27> Desuper, ac rupti diuortia continet orbis.
<avien. orb. terr. .28> Europam atque Asiam Tanais disterminat amnis.
<avien. orb. terr. .29> Hic se Sarmaticis euoluens finibus ante
<avien. orb. terr. .30_30> Scissus Araxeo prius aequore, iam suus unda
<avien. orb. terr. .31> Effluit in Scythiam; procul hinc Maeotida Tethyn
<avien. orb. terr. .32> Intrat, et inserto freta pellit uasta fluento,
<avien. orb. terr. .33> Ismaricique riget semper flabris aquilonis.
<avien. orb. terr. .34> At qua piscosi gurges strepit Hellesponti,
<avien. orb. terr. .35_35> Vis obliqua sali tepidum procumbit in austrum,
<avien. orb. terr. .36> Terrarumque trium modus est mare, donec in alti
<avien. orb. terr. .37> Ora procul Nili late Thetis efflua serpat.
<avien. orb. terr. .38> Altera pars orbem telluris limite findit.
<avien. orb. terr. .39> Caespes terga iacens Asiae succedit in oras,
<avien. orb. terr. .40_40> Immensusque modi protenditur: hic latus artans
<avien. orb. terr. .41> Caspia contingit freta desuper, atque tumenti
<avien. orb. terr. .42> Proximus Euxino est. Asiam conterminus iste
<avien. orb. terr. .43> Europamque secat. tellus sese altera in austrum
<avien. orb. terr. .44> Porrigit, insertoque sinus inter iacet agro
<avien. orb. terr. .45_45>(Nam sinus hic Arabum, sinus hic Aegyptius unda
<avien. orb. terr. .46> Aestuat), et Libycis Asiam discernit ab oris.
<avien. orb. terr. .47> Sic diuersa fuit sententia, rite quis orbi
<avien. orb. terr. .48> Limes haberetur. totum hoc circumlatrat aestus,
<avien. orb. terr. .49> Et maris infesti moles ligat. una furenti
<avien. orb. terr. .50_50> Natura est pelago, pelagi sed nomina mille,
<avien. orb. terr. .51> Aequor ut innumeris terrarum admouerit oris.
<avien. orb. terr. .52> Qua se blanda satis intendunt flabra fauoni,
<avien. orb. terr. .53> Hesperium Oceano mare terras intrat ab alto.
<avien. orb. terr. .54> Axe Lycaoniae rursum facis, atque ubi dura
<avien. orb. terr. .55_55> Belligeratores nutrit tellus Arimaspas,
<avien. orb. terr. .56> Nomine Saturni late iacet aequoris unda.
<avien. orb. terr. .57> Hic densata sali stant marmora, pigraque ponti
<avien. orb. terr. .58> Se natura tenet, numquam ruit effluus humor:
<avien. orb. terr. .59> Mortuus hic Graio perhibetur gurges in usu
<avien. orb. terr. .60_60> Denique, quod lento stupeat plaga salsa profundo,
<avien. orb. terr. .61> Vel quod sole carens pars orbis taetra rigescat.
<avien. orb. terr. .62> Vix hebes has oras ardor Titanius adflat,
<avien. orb. terr. .63> Vix euecta dies inluminat, omneque late
<avien. orb. terr. .64> Pingue tenebrosa caelum subtexitur aethra.
<avien. orb. terr. .65_65> At qua prima dies rutilo sustollitur ortu,
<avien. orb. terr. .66> Aureus et tremulas late rubor inficit undas,
<avien. orb. terr. .67> Eoum pelagus: freta dicunt Indica ponti.
<avien. orb. terr. .68> Propter Erythraei tenduntur dorsa profundi,
<avien. orb. terr. .69> Aethiopumque salum diffunditur. hic notus aethram
<avien. orb. terr. .70_70> Vrit, et hic aestu radiorum Phoebus anhelo
<avien. orb. terr. .71> Arua coquit: sterilis regio est, et inhospita late
<avien. orb. terr. .72> Aret humus, cassaeque solo torrentur harenae.
<avien. orb. terr. .73> Oceanus sic cuncta uago complectitur aestu,
<avien. orb. terr. .74> Vndique sic unus terras interminus ambit,
<avien. orb. terr. .75_75> Innumerosque sinus cauat inlabentibus undis
<avien. orb. terr. .76> Desuper: ex multis celebri sub nomine tantum
<avien. orb. terr. .77> Quattuor infuso late sale terga dehiscunt.
<avien. orb. terr. .78> Primus in orbe sinus uasti maris aequora gignit,
<avien. orb. terr. .79> Gurgitis Hesperii: procul hic protentus in oras
<avien. orb. terr. .80_80> Faucibus a Libycis aestum trahit, atque ubi laetam
<avien. orb. terr. .81> Caespite sub pingui pandit Pamphylia glaebam,
<avien. orb. terr. .82> Deficit, et curua sinuatur litoris ora.
<avien. orb. terr. .83> Alter item est primo breuior, maiorque duobus.
<avien. orb. terr. .84> Hic prolapsus aquas, boreali fusus ab alto,
<avien. orb. terr. .85_85> Terga procelloso turgescit Caspia fluctu.
<avien. orb. terr. .86> Hyrcanum hoc pelagus pars nominat. hinc duo rursum
<avien. orb. terr. .87> Ora patent ponti: geminus sinus aequoris intrat,
<avien. orb. terr. .88> Telluremque cauat, qua se notus axe tepenti
<avien. orb. terr. .89> Erigit. horum unus uada longe Persica fundit,
<avien. orb. terr. .90_90> Caspia conuersus procul in freta; porrigiturque
<avien. orb. terr. .91> Quartus Arabs: tumet hic rapido per aperta fluento,
<avien. orb. terr. .92> Euxinumque salum uidet eminus. en tibi rursum
<avien. orb. terr. .93> Aequoris Hesperii tractus loquar: istius unda
<avien. orb. terr. .94> Lambit terga soli, qua se uagus explicat orbis.
<avien. orb. terr. .95_95> Nam uel caeruleo loca circumplectitur aestu,
<avien. orb. terr. .96> Vel celso demissa iugo confinia radit,
<avien. orb. terr. .97> Moenia uel fusi praestringit gurgite ponti.
<avien. orb. terr. .98> In zephyrum tellus extenditur, oraque terrae
<avien. orb. terr. .99> Vltima proceras subducit in astra columnas.
<avien. orb. terr. .100_100> Hic modus est orbis Gadir locus, hic tumet Atlas
<avien. orb. terr. .101> Arduus, hic duro torquetur cardine caelum,
<avien. orb. terr. .102> Hic circumfusis uestitur nubibus axis.
<avien. orb. terr. .103> Et primum ruptas se pontus Hibericus illinc
<avien. orb. terr. .104> Inserit in terras: caput autem principiumque
<avien. orb. terr. .105_105> Europae et Libyae est. mediis infunditur oris,
<avien. orb. terr. .106> Inrepitque salum. scopuli stant ardui utrimque,
<avien. orb. terr. .107> Vnus et Europam, Libyam procul adspicit alter.
<avien. orb. terr. .108> Sic discreta freto procera cacumina celsis
<avien. orb. terr. .109> Emicuere iugis, sic intrant saxa profundum,
<avien. orb. terr. .110_110> Sic subeunt nubes, sic caelum uertice fulcit
<avien. orb. terr. .111> Maura Abila, et dorso consurgit Hiberica Calpe.
<avien. orb. terr. .112> Gallicus hinc aestus prouoluitur. hic super urbem
<avien. orb. terr. .113> Massiliam gens Graia colit, Ligurumque tumescit
<avien. orb. terr. .114> Aequor, et indomito tellus iacet Itala regno.
<avien. orb. terr. .115_115> Ausonis hic regio est; pubi genus ab Ioue summo.
<avien. orb. terr. .116> Qua se flabra trucis boreae per inhospita terrae
<avien. orb. terr. .117> Eructant caelo, populis caput Aeneadarum,
<avien. orb. terr. .118> Alba dehinc cautes est terminus: haec freta propter
<avien. orb. terr. .119> Trinacriae summa consurgit litoris ora.
<avien. orb. terr. .120_120> Euoluuntur item uada fusi caerula ponti;
<avien. orb. terr. .121> Insula qua Cyrnus fluctu madet alludente,
<avien. orb. terr. .122> Litoris ostriferi protendens latius undam,
<avien. orb. terr. .123> Sardiniamque dehinc moles circumflua cingit
<avien. orb. terr. .124> Aequoris, et cano(==CA+NO) spumant freta concita fluctu.
<avien. orb. terr. .125_125> Hinc Tyrrhena sali sunt agmina, qua notus axem
<avien. orb. terr. .126> Humidus inclinat: qua lux se rursus eoa
<avien. orb. terr. .127> Emergit pelago, Siculi maris aestuat unda,
<avien. orb. terr. .128> Obliquumque quatit gurges protentior altum
<avien. orb. terr. .129> Vsque in saxosi Pachyni iuga. plurimus inde
<avien. orb. terr. .130_130> In Cretam trahitur ponti tumor: hicque procul se
<avien. orb. terr. .131> Inclinat rupes, saepe obuia fluctibus altis.
<avien. orb. terr. .132> Ingreditur pelagus Gortynia moenia iuxta,
<avien. orb. terr. .133> Ac procumbentis sola propter pinguia Phaesti.
<avien. orb. terr. .134> Prona mari cautes extenditur, ut ferus ora
<avien. orb. terr. .135_135> Est aries, ultroque minans petit obuia fronte;
<avien. orb. terr. .136> Denique sic olli nomen prior indidit aetas:
<avien. orb. terr. .137> Nec minus Italiam cornu prospectat acuti
<avien. orb. terr. .138> Litoris, et rapidi perflatur Iapygis ortu.
<avien. orb. terr. .139> Hinc se rursus aquis Hadriatica marmora fundunt
<avien. orb. terr. .140_140> In boream, zephyrumque dehinc deflexa parumper
<avien. orb. terr. .141> Alta petunt, rauco penitus repentia fluctu:
<avien. orb. terr. .142> Hic sinus Ionius curuatur litoris acta,
<avien. orb. terr. .143> Caespitis et gemini tellus inrumpitur alto.
<avien. orb. terr. .144> Nam qua caeruleis pontus sese inserit undis,
<avien. orb. terr. .145_145> Illyris in dextris pandit regionibus agros,
<avien. orb. terr. .146> Aemathiamque super sulcat genus acre uirorum:
<avien. orb. terr. .147> Ausonidum laeua est. hic longo caespite tellus
<avien. orb. terr. .148> Funditur, et uaria populorum pube domantur
<avien. orb. terr. .149> Arua soli. trina haec pelagi circumtonat unda.
<avien. orb. terr. .150_150> Nam qua se zephyri sustollunt flabra, profundum
<avien. orb. terr. .151> Tyrrheni est pelagi; qua se notus erigit aethrae,
<avien. orb. terr. .152> Sicanum late fluitat mare; qua procul autem
<avien. orb. terr. .153> Spirat ab eois pulcher regionibus eurus,
<avien. orb. terr. .154> Ionii sunt terga sali. sic Itala tellus
<avien. orb. terr. .155_155> Vt circumfusis latus amplum lambitur undis.
<avien. orb. terr. .156> Efflua post Siculi moles euoluitur alti,
<avien. orb. terr. .157> Inque notum late uada ponti caerula serpunt,
<avien. orb. terr. .158> Donec harenosas attollant aequora Syrtes,
<avien. orb. terr. .159> Infidumque rati tenuent mare. languida quippe
<avien. orb. terr. .160_160> Aequore iam fesso sese trahit unda per ambas.
<avien. orb. terr. .161> Montibus ab Siculis capit autem prona meatum,
<avien. orb. terr. .162> Cretaeisque iugis uix Syrtes inter oberrans
<avien. orb. terr. .163> Parcior, et tenui praetexens ima fluento.
<avien. orb. terr. .164> Rursus ab Idaea Salmonide porrigit aequor
<avien. orb. terr. .165_165> Se geminum: nautae Pharium dixere profundum,
<avien. orb. terr. .166> Quod procul in Casiae uergit confinia cautis:
<avien. orb. terr. .167> Sidoniique dehinc late salis aestuat unda,
<avien. orb. terr. .168> Issicus immodico donec sinus ore patescat,
<avien. orb. terr. .169> Aequoris et nostri sit terminus; arua ubi late
<avien. orb. terr. .170_170> Pinguia proceris Cilicum uersantur aratris.
<avien. orb. terr. .171> Curua salo forma est: hinc sese marmora ponti
<avien. orb. terr. .172> In zephyrum torquent, ac flexu lubricus errat
<avien. orb. terr. .173> Gurges, et exesas inlabitur unda lacunas.
<avien. orb. terr. .174> Sic uirosarum prolixa uolumina sese
<avien. orb. terr. .175_175> Sponte cerastarum facili sub uiscere curuant;
<avien. orb. terr. .176> Sic spiras crebro sinuat draco, seque uel orbe
<avien. orb. terr. .177> Colligit inclinans, uel pronis agmina longe
<avien. orb. terr. .178> Tractibus absoluit: stridet nemus undique totum,
<avien. orb. terr. .179> Pestifero adflatu serpens uagus inquinat aethram.
<avien. orb. terr. .180_180> Haud secus inlapso penetrantur litora fluctu,
<avien. orb. terr. .181> Et rursum tellus init aequora: iugis ubique
<avien. orb. terr. .182> Mugitus pelago est, gemitu loca cuncta resultant.
<avien. orb. terr. .183> Imminet hic late Pamphylia, subluit illic
<avien. orb. terr. .184> Vnda Chelidonias, inlisum murmurat aequor
<avien. orb. terr. .185_185> Saepius, et crebra spumescunt aequora rupe.
<avien. orb. terr. .186> Terminus hic cautis Patareidis eminet arcis.
<avien. orb. terr. .187> Ac rursum in zephyrum uada semet caerula curuant:
<avien. orb. terr. .188> Hic salis Aegaei tractus tonat, inque Bootis
<avien. orb. terr. .189> Plaustra dehinc rapidi flectuntur marmora Nerei,
<avien. orb. terr. .190_190> Saxosis Sporadum saepe obluctantia ripis.
<avien. orb. terr. .191> Non aliud tanta consurgit mole profundum,
<avien. orb. terr. .192> Non sic curua Thetis fluctu tumet: extimus olli
<avien. orb. terr. .193> In Tenedum cursus, pelagi caput incipit Imbro.
<avien. orb. terr. .194> Caespitis hinc proni protendens dorsa Propontis,
<avien. orb. terr. .195_195> Flatibus ex boreae tepidum procumbit in austrum,
<avien. orb. terr. .196> Immensaeque Asiae populos alit ubere terrae.
<avien. orb. terr. .197> Hinc artas inter fauces atque obuia saxa
<avien. orb. terr. .198> Thracius angustas discludit Bosphorus oras,
<avien. orb. terr. .199> Bosphorus Inachiae subuector uirginis olim.
<avien. orb. terr. .200_200> Nam uicina sibi stant litora, terraque parci
<avien. orb. terr. .201> Faucibus oris hiat, pronam sinus euomit undam.
<avien. orb. terr. .202> Proxima non alibi tantum diuortia cernas
<avien. orb. terr. .203> Caespitis: hoc pecoris dorso sternacis in aequor
<avien. orb. terr. .204> Inachis inlata est; sic pectus canduit ira
<avien. orb. terr. .205_205> Paelicis, et tanto diuam dolor extulit igni.
<avien. orb. terr. .206> Illic instabili fama est sale saxa moueri,
<avien. orb. terr. .207> Inferrique sibi flabris urgentibus oras;
<avien. orb. terr. .208> Hic rigidas errare ferunt per marmora cautes,
<avien. orb. terr. .209> Et nunc ora sali uastas praetendere rupes,
<avien. orb. terr. .210_210> Nunc aperire sinum. gemit amplo murmure pontus,
<avien. orb. terr. .211> Seu quod collisas Thetis indignata per arces
<avien. orb. terr. .212> Saeuiat obiectis, seu quod breuis exitus undas
<avien. orb. terr. .213> Exserat, et strictis eructet faucibus aequor.
<avien. orb. terr. .214> Interius lato pontus se gurgite fundit,
<avien. orb. terr. .215_215> Vndarumque procul latus explicat, aurea Phoebi
<avien. orb. terr. .216> Qua rota purpureo repetit conuexa sub ortu.
<avien. orb. terr. .217> Sic obliqua maris panduntur denique dorsa,
<avien. orb. terr. .218> Vt matutinis inclinent aequor habenis,
<avien. orb. terr. .219> Longior aut boreae concedat gurges in axem.
<avien. orb. terr. .220_220> Pontus enim nostrae sinus est amplissimus undae.
<avien. orb. terr. .221> Hic Asia ab laeuis praecingitur Europamque
<avien. orb. terr. .222> Excipit, aduersusque dehinc se Thracius artat
<avien. orb. terr. .223> Bosphorus et tenui uix panditur oris hiatu.
<avien. orb. terr. .224> At qua diducto pontus distenditur aestu,
<avien. orb. terr. .225_225> Vt porrecta mari terrae iuga longius intrant
<avien. orb. terr. .226> In pelagus, tractuque uago sua litora linquunt,
<avien. orb. terr. .227> Caespite Paphlagonum prodit saxosa Carambis.
<avien. orb. terr. .228> Altera se cautes similis procul arietis ori,
<avien. orb. terr. .229> Dura pruinoso qua torpet Taurica caelo,
<avien. orb. terr. .230_230> Exserit, et tenta late premit aequora fronte.
<avien. orb. terr. .231> Eminus ista notum uidet, arctos eminus illa.
<avien. orb. terr. .232> Porro inter fluctus ac fusi marmora ponti
<avien. orb. terr. .233> Proxima celsorum sic sunt sibi dorsa iugorum,
<avien. orb. terr. .234> Quamuis uasta sali moles interfluit arces,
<avien. orb. terr. .235_235> Vt gemini sit forma maris. sed brachia pontus,
<avien. orb. terr. .236> Finibus arctois, eoae lucis in ortum,
<avien. orb. terr. .237> Et qua prona dies atris inuoluitur umbris,
<avien. orb. terr. .238> Molliter inclinans, Scythici speciem facit arcus;
<avien. orb. terr. .239> At tepidi de parte noti derectior ora,
<avien. orb. terr. .240_240> Continuumque iacens rigidi sub imagine nerui
<avien. orb. terr. .241> Tenditur: excedit confinia sola Carambis
<avien. orb. terr. .242> In boream uergens. boreali rursus in arcto
<avien. orb. terr. .243> Ore sinus patulo Maeotidis alta paludis
<avien. orb. terr. .244> Aequora prorumpunt: Scytha late barbarus oras
<avien. orb. terr. .245_245> Incolit, et matrem ponti cognominat undam.
<avien. orb. terr. .246> Sola parens ponto, genetrix haec sola fluento:
<avien. orb. terr. .247> Hoc se fonte trahunt uaga glauci marmora ponti,
<avien. orb. terr. .248> Cimmerio prolapsa sinu; nam Bosphorus illic
<avien. orb. terr. .249> Cimmerius fauces aperit: circumque superque
<avien. orb. terr. .250_250> Cimmerium gens dura colunt. hic ardua Taurus
<avien. orb. terr. .251> In iuga consurgit, caelumque cacumine fulcit
<avien. orb. terr. .252> Verticis, et celsis late caput inserit astris.
<avien. orb. terr. .253> Huc, mirante salo, quondam sese intulit Argo
<avien. orb. terr. .254> Thessala, et innantem stupuerunt aequora cymbam.
<avien. orb. terr. .255_255> Sic uasti moles pelagi interfunditur oras,
<avien. orb. terr. .256> Sic se forma maris toto procul explicat orbe.
<avien. orb. terr. .257> Nunc tibi tellurem uersu loquar. incute docto,
<avien. orb. terr. .258> Phoebe, chelyn plectro. Musis intermina uita
<avien. orb. terr. .259> Permanet, et memori laus semper pullulat aeuo.
<avien. orb. terr. .260_260> Indefessa tuae sint mentis acumina, lector,
<avien. orb. terr. .261> Sudorisque mei patulo bibe carmina rictu:
<avien. orb. terr. .262> Dulcis in his haustus, meritum graue, gratia perpes.
<avien. orb. terr. .263> Ergo solum terraeque Libystidis ora per austrum
<avien. orb. terr. .264> Tenditur, eoae procul in confinia lucis.
<avien. orb. terr. .265_265> Gades principium est. caput huius caespitis autem
<avien. orb. terr. .266> Artius angusto conducit litora tractu,
<avien. orb. terr. .267> Oceanique salum cuneo subit; istius orae
<avien. orb. terr. .268> Terminus immensis Arabum concluditur undis:
<avien. orb. terr. .269> At latus hoc terra diffusius explicat agros,
<avien. orb. terr. .270_270> Aruaque tenta patent. haec pingui caespite tellus
<avien. orb. terr. .271> Aethiopum est nutrix, qui nigros propter Erembas
<avien. orb. terr. .272> Extremi Libyae curuo sola uomere sulcant;
<avien. orb. terr. .273> Et rursum Aethiopes soli subiecta cadenti
<avien. orb. terr. .274> Arua tenent. sic scissa uirum gens ultima terrae
<avien. orb. terr. .275_275> Incolit: hos adflant rutilae incunabula lucis,
<avien. orb. terr. .276> Hi iam praecipitis terrentur solis habenis.
<avien. orb. terr. .277> Propter proceras zephyri regione columnas
<avien. orb. terr. .278> Mauri habitant. his fluxa fides et inhospita semper
<avien. orb. terr. .279> Corda rigent; trahitur duris uaga uita rapinis.
<avien. orb. terr. .280_280> Proxima se late Numidarum pascua tendunt,
<avien. orb. terr. .281> Massyliique super populi per aperta locorum
<avien. orb. terr. .282> Palantes agitant. certi laris inscia gens est:
<avien. orb. terr. .283> Nunc in dumosas erepunt denique rupis,
<avien. orb. terr. .284> Nunc quatiunt campos, nunc siluas inter oberrant
<avien. orb. terr. .285_285> Coniugibus natisque simul; cibus aspera glando
<avien. orb. terr. .286> Omnibus; haud ollis sulcatur caespes aratro,
<avien. orb. terr. .287> Non his mugitus pecudum strepit. inclita post hos
<avien. orb. terr. .288> Moenia consurgunt Tyriae Carthaginis: illa
<avien. orb. terr. .289> Vrbs Phoenissa prius, Libyci nunc ruris alumna,
<avien. orb. terr. .290_290> Paci blanda quies, et bello prompta cruento.
<avien. orb. terr. .291> Ast hinc in Syrtim praeceps ruit unda minorem,
<avien. orb. terr. .292> Vlteriusque dehinc qua lux se reddit Olympo,
<avien. orb. terr. .293> Maior uasta sibi late trahit aequora Syrtis,
<avien. orb. terr. .294> Infidumque rati pelagus furit: ardua quippe
<avien. orb. terr. .295_295> Vndarum moles Tyrrheno cogitur aestu,
<avien. orb. terr. .296> Curuatumque salum quatit amplo litora fluctu;
<avien. orb. terr. .297> Ecce alias lento prorepit gurgite Nereus,
<avien. orb. terr. .298> Vndaque uix tenuis siccas praetexit harenas.
<avien. orb. terr. .299> Immemor ergo modi semper natura duabus
<avien. orb. terr. .300_300> Syrtibus, et classem sors crebro caeca fatigat.
<avien. orb. terr. .301> Ambarum medio procera Neapolis arcem
<avien. orb. terr. .302> Subrigit; hanc rursum gens late prisca uirorum
<avien. orb. terr. .303> Lotophagi includunt; durosque Nasamonas(==NA-SA+MO-NA-S) inde
<avien. orb. terr. .304> Accipe, quis quondam populorum examina multa
<avien. orb. terr. .305_305> Versauere solum, multo sonuere per agros
<avien. orb. terr. .306> Balatu pecudes: nunc lati iugera campi
<avien. orb. terr. .307> Et grege nuda iacent, et sunt cultoribus orba.
<avien. orb. terr. .308> Ausonis haec duro uastauit dextera bello;
<avien. orb. terr. .309> Ausonis inuicti gens roboris una per orbem
<avien. orb. terr. .310_310> Arma tulit: pubem Latiam ferus horruit Hister,
<avien. orb. terr. .311> Romanas aquilas Rhodanus tremit, Italidum ui
<avien. orb. terr. .312> Maesta paludiuagos Germania fleuit alumnos.
<avien. orb. terr. .313> Illi caeruleas attingunt aequoris undas;
<avien. orb. terr. .314> At qua nauigero tellus discedit ab aestu,
<avien. orb. terr. .315_315> Innumerae gentes, populorum examina mille
<avien. orb. terr. .316> Arua tenent. hic fata canit uenerabilis Hammon,
<avien. orb. terr. .317> Mugit harenosis nemus illic denique lucis.
<avien. orb. terr. .318> Adstat Cyrene propter uetus, erigiturque
<avien. orb. terr. .319> Vrbs procera arces, et Apolline diues alumno.
<avien. orb. terr. .320_320> Marmaridae iuxta; procul hic tamen ultima regni
<avien. orb. terr. .321> Aegypto inclinant: tergo Gaetulia glaebam
<avien. orb. terr. .322> Porrigit, et patulis Nigretae finibus errant.
<avien. orb. terr. .323> Protinus hinc Garamas late confinia tendit,
<avien. orb. terr. .324> Trux Garamas, pedibus pernix, et arundinis usu
<avien. orb. terr. .325_325> Nobilis. at quantum terrarum interna recedunt,
<avien. orb. terr. .326> Vt procul Oceano tellus uicina madescat,
<avien. orb. terr. .327> Aethiopum populos alit ampli caespitis ora;
<avien. orb. terr. .328> Terminus Aethiopum populos adit ultima Cerne.
<avien. orb. terr. .329> Post Blemyes medii succedunt solis habenas,
<avien. orb. terr. .330_330> Corpora proceri, nigri cute, uiscera sicci,
<avien. orb. terr. .331> Et circumuincti neruis exstantibus artus.
<avien. orb. terr. .332> Hi celeri molles currunt pede semper harenas,
<avien. orb. terr. .333> Nec tamen impressae linquunt uestigia plantae.
<avien. orb. terr. .334> Eminus euoluunt hinc sese pinguia Nili
<avien. orb. terr. .335_335> Flumina, et intenti prolabitur aequoris unda.
<avien. orb. terr. .336> Hic qua secretis incidit flexibus agros,
<avien. orb. terr. .337> Aethiopum lingua Siris ruit: utque Syenen
<avien. orb. terr. .338> Caerulus accedens diti loca flumine adulat,
<avien. orb. terr. .339> Nomine se claro Nilum trahit, inque iacentem
<avien. orb. terr. .340_340> Aegyptum fusus fluctu premit arua marito,
<avien. orb. terr. .341> Fecundatque solum. procul illinc agmina cogit
<avien. orb. terr. .342> In boream, scissusque uagis anfractibus aequor
<avien. orb. terr. .343> Proserit, et ponto septem ferus explicat ora.
<avien. orb. terr. .344> Non olli compar quisquam fluit, inclita quamquam
<avien. orb. terr. .345_345> Vndique se totis eructent flumina terris.
<avien. orb. terr. .346> Nilus et immensos limum dispergit in agros,
<avien. orb. terr. .347> Et fouet inuecto sata gurgite; Nilus honorem
<avien. orb. terr. .348> Telluri reparat; Nilus freta maxima pellit.
<avien. orb. terr. .349> Hic Asiam ab Libya disterminat, axe fauoni
<avien. orb. terr. .350_350> Secernens Libyam; redeuntis solis ab ortu
<avien. orb. terr. .351> Disiungens Asiae medio confinia fluctu.
<avien. orb. terr. .352> Nec procul illa uirum gens incolit, actibus olim
<avien. orb. terr. .353> Quae prior humanis leges et iura notauit,
<avien. orb. terr. .354> Vomere quae duro, quae longi pondere aratri
<avien. orb. terr. .355_355> Sollicitauit humum, quae fetus edere sulcis
<avien. orb. terr. .356> Tellurem docuit, quae caedens partibus aethram
<avien. orb. terr. .357> Prodidit obliquo solem decurrere caelo.
<avien. orb. terr. .358> Istius ergo tibi formam regionis et orae
<avien. orb. terr. .359> Expediam uersu. blandus praetenditur aer,
<avien. orb. terr. .360_360> Prodigus herbarum caespes iacet, aspera nusquam
<avien. orb. terr. .361> Culmina consurgunt, portus cauat ora frequentis;
<avien. orb. terr. .362> Quidquid terra dehinc redeuntis sufficit anni
<avien. orb. terr. .363> Tempore, prae cunctis stupeas specieque modoque.
<avien. orb. terr. .364> Trina loco frons est, sed latior axe Bootis,
<avien. orb. terr. .365_365> Luce sub eoa constrictior, usque Syenen
<avien. orb. terr. .366> Tenditur, unde pii uoluuntur flumina Nili.
<avien. orb. terr. .367> Hic urbs est Thebae, Thebae quae moenibus altis
<avien. orb. terr. .368> Praecinxere larem, Memnon ubi Tithoneus
<avien. orb. terr. .369> Suspectat roseas Aurorae matris habenas.
<avien. orb. terr. .370_370> Pars quae coeaneo discedit ab aequore, septem
<avien. orb. terr. .371> Oppida sustentat; notiam pars uergit in oram,
<avien. orb. terr. .372> Et modus est olli Serbonidis alta paludis;
<avien. orb. terr. .373> Altera pulsatur genitabilis ore fauoni.
<avien. orb. terr. .374> Hic urbem posuit Pellaeae dextera gentis;
<avien. orb. terr. .375_375> Hic inter celsas late surgentia nubes
<avien. orb. terr. .376> Templa Sinopaei Iouis adstant nixa columnis,
<avien. orb. terr. .377> Diuite saxorum circumuestita metallo,
<avien. orb. terr. .378> Auro fulta graui, niueo radiantia dente.
<avien. orb. terr. .379> Nec minus hic speculae uertex subducitur, ex quo
<avien. orb. terr. .380_380> Cernere sit longe Pallenidis intima terrae.
<avien. orb. terr. .381> At qua surgenti terrae pars conscia Phoebo est,
<avien. orb. terr. .382> Aggere murorum Pelusia moenia surgunt.
<avien. orb. terr. .383> Gens hic docta sali tumido freta gurgite currunt,
<avien. orb. terr. .384> Inque procellosos lembum conuertere fluctus
<avien. orb. terr. .385_385> Ludum habet, et rauca uitam producit in unda.
<avien. orb. terr. .386> Talis forma iacet Libyae, talique recessu
<avien. orb. terr. .387> Ab zephyro eoum tellus incumbit in axem.
<avien. orb. terr. .388> Istius extenti sola caespitis undique sulcant
<avien. orb. terr. .389> Gentes innumerae, quae sparsae litore longo
<avien. orb. terr. .390_390> Oceani australis uada late caerula tangunt,
<avien. orb. terr. .391> Et quae multimodis media tellure agitantes
<avien. orb. terr. .392> Arua domant, et quae Tritonidis alta paludis
<avien. orb. terr. .393> Vt circumfuso populorum examine cingunt.
<avien. orb. terr. .394> Nunc tibi et Europae fabor latus. haec, ubi terras
<avien. orb. terr. .395_395> Intrat Atlantei uis aequoris, accipit ortum.
<avien. orb. terr. .396> Vnus utramque sali fluxus secat, et procul unum
<avien. orb. terr. .397> Distinet os ambas: eadem insinuatio ponti
<avien. orb. terr. .398> Europam et Libyam rapido disterminat aestu.
<avien. orb. terr. .399> Sed prior illa tamen tepido perfunditur austro,
<avien. orb. terr. .400_400> Haec subit insanos tergum curuata aquilones.
<avien. orb. terr. .401> Ambae Asiam rursum simili sub limite tangunt;
<avien. orb. terr. .402> Aequus utrimque modus protenditur; at simul ambas
<avien. orb. terr. .403> Si conferre sibi quisquam uelit, una parumper
<avien. orb. terr. .404> Vt credatur humus, mediique interflua ponti
<avien. orb. terr. .405_405> Subtrahat: extemplo, quali nux pinea forma est,
<avien. orb. terr. .406> Singula uersanti talis succedet imago
<avien. orb. terr. .407> Europae et Libyae. sic nam latus explicat ambas,
<avien. orb. terr. .408> Vnum et utrimque caput, similis quoque finis utrimque.
<avien. orb. terr. .409> Sed tamen Hesperii qua spectant aequoris undam,
<avien. orb. terr. .410_410> Ambae producto coeunt sibi caespite terrae;
<avien. orb. terr. .411> Qua matutinis sol istas ignibus adflat,
<avien. orb. terr. .412> Latior ambabus species distenditur. unum
<avien. orb. terr. .413> Hoc agili sub mente tenens, uelut obuia habebis
<avien. orb. terr. .414> Cetera terrarum. tellus Europa columnis
<avien. orb. terr. .415_415> Proxima magnanimos alit aequo caespite Hiberos.
<avien. orb. terr. .416> Hi super Oceani borealis frigida tangunt
<avien. orb. terr. .417> Aequora, et excursu diffusi latius agri
<avien. orb. terr. .418> Arua tenent, duris nimium uicina Britannis;
<avien. orb. terr. .419> Flauaque caesariem Germania porrigit ora,
<avien. orb. terr. .420_420> Dumosa Hercyniae peragrans confinia siluae.
<avien. orb. terr. .421> Inde Pyrenaei turgescunt dorsa niualis,
<avien. orb. terr. .422> Gallorumque truces populi per inhospita terrae
<avien. orb. terr. .423> Vitam agitant. tum caeruleum Padus euomit antro
<avien. orb. terr. .424> Flumen, et extento patulos premit aequore campos.
<avien. orb. terr. .425_425> Hic prius Heridani propter nemorosa fluenta
<avien. orb. terr. .426> Fleuerunt liquidae lapsum Phaethonta sorores,
<avien. orb. terr. .427> Mutataeque manus planxerunt pectora ramis.
<avien. orb. terr. .428> Nec procul hinc rigidis insurgunt rupibus Alpes,
<avien. orb. terr. .429> Nascentemque diem celso iuga uertice cernunt.
<avien. orb. terr. .430_430> Porro inter cautes et saxa sonantia Rhenus,
<avien. orb. terr. .431> Vertice qua nubes nebulosus fulcit Adulas,
<avien. orb. terr. .432> Vrget aquas, glaucoque rapax rotat agmine molem
<avien. orb. terr. .433> Gurgitis, Oceani donec borealis in undas
<avien. orb. terr. .434> Effluat, et celeri perrumpat marmora fluctu.
<avien. orb. terr. .435_435> Quin et Danubium produnt secreta repente
<avien. orb. terr. .436> Barbara, sed discors tamen est natura fluento.
<avien. orb. terr. .437> Abnoba mons Histro pater est: cadit Abnobae hiatu
<avien. orb. terr. .438> Flumen; in eoos autem conuertitur axes,
<avien. orb. terr. .439> Euxinoque salo prouoluitur; ora per aequor
<avien. orb. terr. .440_440> Quinque uomunt amnem, qua se procul insula Teuce
<avien. orb. terr. .441> Exserit: hunc, rigidi qua spirant flabra aquilonis,
<avien. orb. terr. .442> Sarmata, Germani, Geta, Basternaeque feroces,
<avien. orb. terr. .443> Dacorumque tenent populi, tenet acer Alanus,
<avien. orb. terr. .444> Incola Taurisci Scytha litoris; indeque rursum
<avien. orb. terr. .445_445> Dira Melanchlaeni gens circumfusa uagatur.
<avien. orb. terr. .446> Proxima Neurorum regio est, celeresque Geloni,
<avien. orb. terr. .447> Praecinctique sagis semper pictis Agathyrsi.
<avien. orb. terr. .448> Inde Borysthenii uis sese fluminis effert
<avien. orb. terr. .449> Euxinum in pelagus; tunc aequora Panticapaei
<avien. orb. terr. .450_450> Ardiscique tibi caeso de uertice surgunt
<avien. orb. terr. .451> Riphaei montis: ibi dura saepe sub arcto
<avien. orb. terr. .452> Densa pruinosos eructant nubila nimbos.
<avien. orb. terr. .453> Hic dites uenae niueum gignunt crystallum,
<avien. orb. terr. .454> Atque hic indomito tellus adamante rigescit
<avien. orb. terr. .455_455> Inter Riphaeos et proceros Agathyrsos.
<avien. orb. terr. .456> Haec gentes Histrum, qua se plaga dura Bootis
<avien. orb. terr. .457> Porrigit, incumbunt. medii de parte diei
<avien. orb. terr. .458> Per dumosorum reptantes dorsa iugorum
<avien. orb. terr. .459> Gerrae habitant. Gerras attingunt oppida late
<avien. orb. terr. .460_460> Norica, et immodicae rursum loca pinguia glaebae
<avien. orb. terr. .461> Pannonia exercet. boream subit altior agro
<avien. orb. terr. .462> Moesus, et extento post tergum caespite Thracas
<avien. orb. terr. .463> Plurimus excedit. tunc ipsi maxima Thraces
<avien. orb. terr. .464> Vomere sollicitant curuo loca: denique longo
<avien. orb. terr. .465_465> Qua porrecta iacet spatio piscosa Propontis,
<avien. orb. terr. .466> Et qua praecipiti fluctu furit Hellespontus,
<avien. orb. terr. .467> Aegaeumque dehinc procul in mare, plurima Thraces
<avien. orb. terr. .468> Arua tenent. hic mellifluis Pallena sub antris
<avien. orb. terr. .469> Lychnitis rutilae flammas alit; hic et iaspis
<avien. orb. terr. .470_470> Fulua micat stellis, quantum conuexa per aethrae
<avien. orb. terr. .471> Ignea perpetuis ardescunt sidera flammis.
<avien. orb. terr. .472> Hic rursum occiduis Europam fabor ab oris.
<avien. orb. terr. .473> Haec tamquam speculis adsurgens plurima trinis
<avien. orb. terr. .474> Spectat Achaemeniae lucis iubar. unus Hiberos
<avien. orb. terr. .475_475> Limes habet, limes tenet alter denique Graios,
<avien. orb. terr. .476> Ausoniae medius protendit latius arua.
<avien. orb. terr. .477> Oceani uicina salo qua glaeba recumbit,
<avien. orb. terr. .478> Oceani Hesperii, tumet illic ardua Calpe;
<avien. orb. terr. .479> Hic Hispanus ager, tellus ibi diues Hiberum;
<avien. orb. terr. .480_480> Tartesusque super sustollitur, indeque Cempsi
<avien. orb. terr. .481> Gens agit, in rupis uestigia Pyrenaeae
<avien. orb. terr. .482> Protendens populos. medio se limite glaeba
<avien. orb. terr. .483> Ausonis effundit. mediam secat Appenninus
<avien. orb. terr. .484> Ausoniam: nam qua boreali uertice ad aethram
<avien. orb. terr. .485_485> Concrescunt Alpes, surgit caput Appennino,
<avien. orb. terr. .486> Et qua Sicanii tellus madet aequoris aestu,
<avien. orb. terr. .487> Vt protelatae molis iuga gurgite condit.
<avien. orb. terr. .488> Hunc circa multae sola sulcant proxima gentes;
<avien. orb. terr. .489> Et tamen has omnes sollers tibi Musa loquetur.
<avien. orb. terr. .490_490> Prima uetustorum gens est ibi Tyrrhenorum;
<avien. orb. terr. .491> Inde Pelasga manus, Cyllenae finibus olim
<avien. orb. terr. .492> Quae petit Hesperii freta gurgitis, arua retentat
<avien. orb. terr. .493> Itala. tum multa tenduntur parte Latini,
<avien. orb. terr. .494> Per quos flauentis Tybris pater explicat undas,
<avien. orb. terr. .495_495> Romanosque lares lapsu praelambit alumno.
<avien. orb. terr. .496> Hinc Campanus ager glaebam iacit. hic freta quondam
<avien. orb. terr. .497> Parthenopen blando labentem in marmora ponti
<avien. orb. terr. .498> Suscepere sinu. tepidum si rursus in austrum
<avien. orb. terr. .499> Conuertare, oculis nemorosi maxima cernes
<avien. orb. terr. .500_500> Culmina Piceni. coma largi palmitis illic
<avien. orb. terr. .501> Tenditur, ac fuso Bacchus tegit arua flagello.
<avien. orb. terr. .502> Tunc Lucanorum regio insurgentibus alte
<avien. orb. terr. .503> Cautibus horrescit: scrupus sola creber iniqua
<avien. orb. terr. .504> Asperat, et denso caecantur stipite siluae.
<avien. orb. terr. .505_505> Brittius hinc dumos acer colit inter, et arces
<avien. orb. terr. .506> Obsidet infidas, donec Sicana fluenta
<avien. orb. terr. .507> Intendant pelagus, displosisque aequora terris
<avien. orb. terr. .508> Instabile inclinent semper mare, qua uel eois
<avien. orb. terr. .509> Hadrias unda uadis largam procul exspuit algam,
<avien. orb. terr. .510_510> Vel qua Tyrrheni praeceps inuoluitur aestus.
<avien. orb. terr. .511> Ad zephyro hinc rupes dorsum tumet, inque Bootis
<avien. orb. terr. .512> Plaustra patens albo consurgit uertice saxa.
<avien. orb. terr. .513> Huc se prisca Locri gens intulit, et sale longo
<avien. orb. terr. .514> Eminus inuecti, qua pontum gurgite rumpit
<avien. orb. terr. .515_515> Flumen Alex, Graiae rexerunt lintea cymbae.
<avien. orb. terr. .516> Hinc Metapontini discurrunt latius arua.
<avien. orb. terr. .517> Inde Croton priscis attollit moenia muris:
<avien. orb. terr. .518> Aesarus hic amnis salsa conuertitur unda,
<avien. orb. terr. .519> Et Iunone calent hic arae praesule semper.
<avien. orb. terr. .520_520> Nec minus exciti post fulmina dira Tonantis
<avien. orb. terr. .521> Infortunatae Sybaris uicina ruina est;
<avien. orb. terr. .522> Samnitaeque truces habitant confinia. post hos
<avien. orb. terr. .523> Gens Mareum quondam tenuit loca. tumque Tarentum
<avien. orb. terr. .524> Surgit, Amyclaei suboles praedura tyranni.
<avien. orb. terr. .525_525> Hinc iacet in patulos proiecta Calabria campos,
<avien. orb. terr. .526> Et super arenti tenduntur Iapyges agro.
<avien. orb. terr. .527> Huc se praecipiti cogit ferus Hadria ponto.
<avien. orb. terr. .528> Hic Aquileia decens celsis caput inserit astris,
<avien. orb. terr. .529> Tergestumque dehinc curui salis incubat oram,
<avien. orb. terr. .530_530> Extimus Ionii qua se sinus aequoris abdit.
<avien. orb. terr. .531> Tot populi Ausoniam circumdant moenibus altis,
<avien. orb. terr. .532> Italiam cingunt tot diti caespite gentes.
<avien. orb. terr. .533> In iubar eoum rursum se peruia flectunt
<avien. orb. terr. .534> Aequora, et Assyrium suspectant eminus axem
<avien. orb. terr. .535_535> Ionii freta glauca sali, primosque Liburnos
<avien. orb. terr. .536> Praestringunt pelago; gens Hylli plurima rursum
<avien. orb. terr. .537> Accolit: hic tenui tellus discluditur aestu.
<avien. orb. terr. .538> Illyris ora dehinc distenditur; hicque periclis
<avien. orb. terr. .539> Saepe carinarum famosa Ceraunia surgunt.
<avien. orb. terr. .540_540> Tum prorepentis qua sunt uada turgida Nerei,
<avien. orb. terr. .541> Harmoniae et Cadmo sustentat glaeba sepulcrum
<avien. orb. terr. .542> Barbara. nam longo iactati saepius orbe,
<avien. orb. terr. .543> Postquam liquerunt Hismeni fluminis undam,
<avien. orb. terr. .544> Hic in caeruleos mutati membra dracones
<avien. orb. terr. .545_545> Absoluere diem, finemque dedere labori.
<avien. orb. terr. .546> Nec minus hic aliud monstri genus arbiter aethrae
<avien. orb. terr. .547> Edidit: adsistunt scopuli duo, cumque quid atri
<avien. orb. terr. .548> Imminet euentus, ut uulgi corda fatiget
<avien. orb. terr. .549> Sors rerum, et gentem terat inclementia fati,
<avien. orb. terr. .550_550> Et motantur humo, et coeunt sibi uertice saxa.
<avien. orb. terr. .551> Sed qua mitis item spirat notus, Oriciumque
<avien. orb. terr. .552> Pulsant flabra solum, Graiae confinia terrae
<avien. orb. terr. .553> Incipiunt aperire latus, prolixaque longis
<avien. orb. terr. .554> Iugera producunt spatiis, praecincta duobus
<avien. orb. terr. .555_555> Aequoris infusi procursibus. hanc freta quippe
<avien. orb. terr. .556> Aegaei lambunt pelagi, citus Hadria rursum
<avien. orb. terr. .557> Subluit hanc fluctu: gemino sic gurgite late
<avien. orb. terr. .558> Graia madet tellus, sortitaque marmora uentos
<avien. orb. terr. .559> Quaeque suos, imo turgescunt mota profundo.
<avien. orb. terr. .560_560> Eurus in Aegaeum contorquet flabra, latentis
<avien. orb. terr. .561> Parte poli zephyris Hadriatica terga tumescunt.
<avien. orb. terr. .562> Insula se rursum Pelopis uisentibus offert,
<avien. orb. terr. .563> Insula quae platani folio compar sedet. Isthmi
<avien. orb. terr. .564> Quippe caput summum conducitur, artaque uergit
<avien. orb. terr. .565_565> In boream tellus, et Graios adiacet agros;
<avien. orb. terr. .566> Cetera sub folii specie distenditur arua,
<avien. orb. terr. .567> Ac per utrumque latus sinuoso saepe recedit
<avien. orb. terr. .568> Caespite. sed tepido qua tellus tunditur austro
<avien. orb. terr. .569> Graiorum, Triphylis sterili se porrigit ora.
<avien. orb. terr. .570_570> Hic sacer Alpheus flumen trahit, et uagus aequor
<avien. orb. terr. .571> Influit Eurotas. Pisanos alter adulat,
<avien. orb. terr. .572> Alter Amyclaeas celeri secat agmine terras.
<avien. orb. terr. .573> Insula qua curuas inclinat concaua ualles,
<avien. orb. terr. .574> Arcades immensum propter degunt Erymanthum.
<avien. orb. terr. .575_575> Hic distentus aquas sata lambit pinguia Ladon.
<avien. orb. terr. .576> Iuxta Argiuus ager, iuxta sunt culta Laconum:
<avien. orb. terr. .577> Illos prima dies, celer istos adspicit auster.
<avien. orb. terr. .578> Isthmi terga dehinc geminus circumlatrat aestus,
<avien. orb. terr. .579> Parte Ephyres piceas qua nox agit atra tenebras,
<avien. orb. terr. .580_580> Et matutinus qua lucem proserit ortus.
<avien. orb. terr. .581> Hic usu Graio nomen tenet unda Saronis.
<avien. orb. terr. .582> Atticus hanc ultra limes iacet, Attica tellus
<avien. orb. terr. .583> Belligeratorum genetrix memoranda uirorum.
<avien. orb. terr. .584> Fertilis haec herbas Ilissum subuehit amnem:
<avien. orb. terr. .585_585> Ilissi Boreas stagno tulit Orithyiam.
<avien. orb. terr. .586> Boeotumque dehinc sese confinia iungunt,
<avien. orb. terr. .587> Et Locris, et patuli sulcator Thessalus agri,
<avien. orb. terr. .588> Et Macetum praepingue solum; tumet arduus Hemus,
<avien. orb. terr. .589> Threiciumque caput subducitur. adiacet Hemum
<avien. orb. terr. .590_590> Partibus ab zephyri Dodonae uatis alumnus.
<avien. orb. terr. .591> Axe noti rigidas subter rupes Aracynthi
<avien. orb. terr. .592> Gens Aetola colit; campis ibi pulcher apertis
<avien. orb. terr. .593> Labitur, et uirides sulcans terras Achelous
<avien. orb. terr. .594> Inruit Hadriaci tergum maris; hicque frequentes
<avien. orb. terr. .595_595> Fluctibus attolluntur Echinades. haud procul inde
<avien. orb. terr. .596> Prisca Cephallenae consurgunt oppida terrae.
<avien. orb. terr. .597> Delphica quin etiam miscet confinia Phocis,
<avien. orb. terr. .598> Lucis in exortum protentior; inque Booten
<avien. orb. terr. .599> Thermopylae cedunt. hic se Parnasia rupes
<avien. orb. terr. .600_600> Erigit; hic celeri Cephisus uoluitur unda:
<avien. orb. terr. .601> Hic quondam Python transactus arundine membra,
<avien. orb. terr. .602> Sanguinis et cassus prolixa uolumina soluit.
<avien. orb. terr. .603> Illic saepe deum conspeximus adridentem,
<avien. orb. terr. .604> Inter turicremas hic Phoebum uidimus aras.
<avien. orb. terr. .605_605> Nunc ut quaeque uago surrexerit insula ponto,
<avien. orb. terr. .606> Ordine quo steterint pelago circumflua saxa,
<avien. orb. terr. .607> Expediam. cymbae ducatur cursus ab unda
<avien. orb. terr. .608> Gurgitis occidui. precor, adspirate, Camenae,
<avien. orb. terr. .609> Inter et oppositas intendite lintea terras.
<avien. orb. terr. .610_610> Gadir prima fretum solida supereminet arce,
<avien. orb. terr. .611> Attollitque caput geminis inserta columnis.
<avien. orb. terr. .612> Haec Cotinussa prius fuerat sub nomine prisco,
<avien. orb. terr. .613> Tartesumque dehinc Tyrii dixere coloni,
<avien. orb. terr. .614> Barbara quin etiam Gades hanc lingua frequentat:
<avien. orb. terr. .615_615> Poenus quippe locum Gadir uocat undique saeptum
<avien. orb. terr. .616> Aggere praeducto. Tyrii per inhospita late
<avien. orb. terr. .617> Aequora prouecti, tenuere ut caespitis oram,
<avien. orb. terr. .618> Constituere domus; dant hi quoque maxima templa
<avien. orb. terr. .619> Amphitryoniadae, numenque uerentur alumnum.
<avien. orb. terr. .620_620> Insula se propter Gymnesia tollit ab alto,
<avien. orb. terr. .621> Ac dilecta uago pecori consurgit Ebusus,
<avien. orb. terr. .622> Sardiniaeque arces, et inhorrens Corsica siluis;
<avien. orb. terr. .623> Aeolidesque dehinc tumidis se fluctibus edunt
<avien. orb. terr. .624> Insulae, et inserto canescunt undique ponto.
<avien. orb. terr. .625_625> Has dudum tenuit rex Aeolus: Aeolus illic
<avien. orb. terr. .626> Hospita iactatis indulsit litora nautis,
<avien. orb. terr. .627> Aeolus imperio summi Iouis arbiter alto
<avien. orb. terr. .628> Impositus pelago est, effundere carcere uentos
<avien. orb. terr. .629> Et sedare salum. septem sese aequoris aestu
<avien. orb. terr. .630_630> Emergunt arces + sese aequoris aestu +
<avien. orb. terr. .631> Hic habuit. tunc Ausoniam se pandit in oram
<avien. orb. terr. .632> Tellus Trinacria et patulo distenditur agro.
<avien. orb. terr. .633> Haec autem trinis laterum procursibus adstat,
<avien. orb. terr. .634> Ternaque caeruleis longe iuga porrigit undis.
<avien. orb. terr. .635_635> In matutinos Pachynus producitur ortus;
<avien. orb. terr. .636> Pars tepet ab zephyro Lilybeia; celsa Peloris
<avien. orb. terr. .637> Tota sereniferae pulsatur flatibus ursae.
<avien. orb. terr. .638> Hic iter infidum pelagi, miserandaque fata
<avien. orb. terr. .639> Inuoluere salo fluctuque hausere uoraci
<avien. orb. terr. .640_640> Saepe ratis. urgent angustae marmora fauces,
<avien. orb. terr. .641> Artaque praecipitant properum confinia pontum.
<avien. orb. terr. .642> Qua se parte dehinc celsae notus erigit aethrae,
<avien. orb. terr. .643> Vis late Libyci furit aequoris. una ibi Syrtis;
<avien. orb. terr. .644> Ast aliam ulterius freta prolabentia tendunt,
<avien. orb. terr. .645_645> Paruaque caeruleo circumsonat aequore Mixam.
<avien. orb. terr. .646> Rursus in Hadriacam lembum cogentibus undam,
<avien. orb. terr. .647> Et laeuum curua pelagus sulcantibus alno,
<avien. orb. terr. .648> Insula se Graii Diomedis gurgite promit,
<avien. orb. terr. .649> Italiam spectans et Iapygis arua coloni.
<avien. orb. terr. .650_650> Huc illum motae quondam tulit ira Diones,
<avien. orb. terr. .651> Postquam per celeres extorrem traxit Hiberos:
<avien. orb. terr. .652> Coniugis huc dirae misit furor Aegialeae.
<avien. orb. terr. .653> Ionii si quis rate rursum caerula currat
<avien. orb. terr. .654> Aequora, et eoos cymbam producat in ortus,
<avien. orb. terr. .655_655> Absyrti cautes et crebras protinus arces
<avien. orb. terr. .656> Inueniet. Colchos huc quondam cura fidesque
<avien. orb. terr. .657> Extulit, insanam sectantes Aeetinen.
<avien. orb. terr. .658> Nec procul Ionii per terga Libyrnides adstant.
<avien. orb. terr. .659> Inque notum post dura Ceraunia carbasa si quis
<avien. orb. terr. .660_660> Torqueat, et tepidos lembum declinet in axes,
<avien. orb. terr. .661> Ambraciotarum succedent protinus arces,
<avien. orb. terr. .662> Alcinoique domus pandetur Cercyra rursum,
<avien. orb. terr. .663> Cercyra compta solum, locupleti Cercyra sulco.
<avien. orb. terr. .664> Hanc super est tellus, Ithaci uetus aula tyranni,
<avien. orb. terr. .665_665> Exsulis et toto raptati saepe profundo.
<avien. orb. terr. .666> Plurima praeterea consurgunt gurgite saxa,
<avien. orb. terr. .667> Quae protentus aquas Achelous pulcher oberrat;
<avien. orb. terr. .668> Amnisusque dehinc alias circumfluit unda,
<avien. orb. terr. .669> Quae tamen in boream uergunt magis; Aegila parua
<avien. orb. terr. .670_670> Et procera caput turgescunt pulchra Cythera;
<avien. orb. terr. .671> Eminet hic etiam saxosa Calauria iuxta.
<avien. orb. terr. .672> Carpathus hic rupes attollitur; haec tamen axem
<avien. orb. terr. .673> Respicit occiduum. nutrix hic Creta Tonantis
<avien. orb. terr. .674> Multa latus, glaebamque ferax et opima uirentum
<avien. orb. terr. .675_675> Erigitur pelago. Cretam super adstitit Ida,
<avien. orb. terr. .676> Ida procellosis agitans aquilonibus ornos.
<avien. orb. terr. .677> Nec procul Aegyptum Rhodus adiacet, adiacet ora
<avien. orb. terr. .678> Suniados, qua se protendit caespes Abantum,
<avien. orb. terr. .679> Fertilis Aeginae tellus et opima Salamis(==SALA+MIS).
<avien. orb. terr. .680_680> Lucis ab exortu, Pamphylia qua cauat aestum
<avien. orb. terr. .681> Prolabentis aquae, Cyprus alta cingitur unda,
<avien. orb. terr. .682> Atque Dionaei pulsatur litoris acta.
<avien. orb. terr. .683> Inde Chelidoniae tris sese gurgite tollunt,
<avien. orb. terr. .684> Qua frons tenta salo Patareidis eminet arcis.
<avien. orb. terr. .685_685> Laeta dehinc Aradus Phoenicum praeiacet oram,
<avien. orb. terr. .686> Multus ubi exesae sinus est telluris ab alto,
<avien. orb. terr. .687> Ac latus omne soli procul in dispendia cedit
<avien. orb. terr. .688> Litoris, et curuo praelambitur ora fluento.
<avien. orb. terr. .689> Mirus at ille dehinc Aegaei gurges habetur,
<avien. orb. terr. .690_690> Qui gemina de parte sali uelut ordine fuso
<avien. orb. terr. .691> Saxa mari profert circumflua, tenuia sese
<avien. orb. terr. .692> Qua freta praecipitant Athamantidis inclita leto,
<avien. orb. terr. .693> Sestus ubi atque Abydus paruo sale discernuntur,
<avien. orb. terr. .694> Et uicina sibi lambit confinia pontus.
<avien. orb. terr. .695_695> Pars procul Europae laeuum latus, altera porro
<avien. orb. terr. .696> Ditem Asiam spectat; cunctae tamen ordine facto
<avien. orb. terr. .697> Insulae in arctoi procedunt plaustra Bootis.
<avien. orb. terr. .698> Europam incumbit prolixus limes Abantum.
<avien. orb. terr. .699> Scyrus ibi late dorsum tumet, ac Peparethum
<avien. orb. terr. .700_700> Protollit pelagus. iuxta Vulcania Lemnos
<avien. orb. terr. .701> Erigitur, Cererique Thasus dilecta profundo
<avien. orb. terr. .702> Proserit albenti se uertice. prominet Imbrus,
<avien. orb. terr. .703> Thressaque consurgit propter Thasus. indeque rursum
<avien. orb. terr. .704> Cyclades accedunt Asiam, Delumque coronant.
<avien. orb. terr. .705_705> Omnes fatidico curant sollemnia Phoebo.
<avien. orb. terr. .706> Nam cum uere nouo tellus se dura relaxat,
<avien. orb. terr. .707> Culminibusque cauis blandum strepit ales hirundo,
<avien. orb. terr. .708> Gens deuota choros agitat, rituque sacrato
<avien. orb. terr. .709> Ludunt festa die, uisit sacra numen alumnum.
<avien. orb. terr. .710_710> Hinc Sporades crebro producunt caespite sese,
<avien. orb. terr. .711> Densa serenato ceu splendent sidera caelo.
<avien. orb. terr. .712> Nec minus attolluntur Ionides insulae ab alto.
<avien. orb. terr. .713> Hic iuxta Caunus, Samus hic Saturnia iuxta,
<avien. orb. terr. .714> Tumque Chius patulae prospectans arua Pelinae.
<avien. orb. terr. .715_715> Lesbus item et Tenedus per aperti marmora ponti
<avien. orb. terr. .716> Expediunt arces, et culmina nubibus indunt.
<avien. orb. terr. .717> Hic se piscosi pandit sinus Hellesponti.
<avien. orb. terr. .718> Hic salis arctoi spumas uomit impiger aestus,
<avien. orb. terr. .719> Hic protenta quatit late freta glauca Propontis.
<avien. orb. terr. .720_720> Si quis laeua dehinc Euxini marmora sulcet,
<avien. orb. terr. .721> Ora Borysthenii qua fluminis in mare uergunt,
<avien. orb. terr. .722> E regione procul spectabit culmina Leuces.
<avien. orb. terr. .723> Leuce cana iugum, Leuce sedes animarum.
<avien. orb. terr. .724> Nam post fata uirum semper uersarier illic
<avien. orb. terr. .725_725> Insontes aiunt animas, ubi concaua uasto
<avien. orb. terr. .726> Cedit in antra sinu rupes, ubi saxa dehiscunt
<avien. orb. terr. .727> Molibus exesis, et curuo fornice pendent.
<avien. orb. terr. .728> Haec sunt dona piis: sic illos Iuppiter imis
<avien. orb. terr. .729> Exemit tenebris, Erebi sic inscia uirtus.
<avien. orb. terr. .730_730> Rursum Cimmerius qua Bosphorus ora patescit,
<avien. orb. terr. .731> Dexterior ponto subit insula, uastaque late
<avien. orb. terr. .732> Excedit moles pelagus: sedet eminus ingens
<avien. orb. terr. .733> Phaenagore, et muros attollitur Hermonassa.
<avien. orb. terr. .734> Haec maris infusi consurgunt insulae ab alto.
<avien. orb. terr. .735_735> Exterior quas unda dehinc, circumfluus in quas
<avien. orb. terr. .736> Aestuet Oceanus, quibus illae flatibus omni
<avien. orb. terr. .737> Culmine pulsentur, memori date carmine Musae.
<avien. orb. terr. .738> Propter Atlantei tergum salis Aethiopum gens
<avien. orb. terr. .739> Hesperides habitant; dorsum tumet hic Erythia,
<avien. orb. terr. .740_740> Hicque Sacrae, sic terga uocat gens ardua, rupes:
<avien. orb. terr. .741> Nam protenta iugum tellus trahit. hoc caput amplae
<avien. orb. terr. .742> Proditur Europae. genetrix haec ora metalli
<avien. orb. terr. .743> Labentis stagni uenas uomit. acer Hiberus
<avien. orb. terr. .744> Hic freta ueloci percurrit saepe phaselo.
<avien. orb. terr. .745_745> Eminus hic aliae gelidi prope flabra aquilonis
<avien. orb. terr. .746> Exsuperant undas et uasta cacumina tollunt.
<avien. orb. terr. .747> Hae numero geminae, pinguis sola caespitis amplae,
<avien. orb. terr. .748> Conditur occidui qua Rhenus gurgitis unda,
<avien. orb. terr. .749> Dira Britannorum sustentant agmina terris.
<avien. orb. terr. .750_750> Hic spumosus item ponti liquor explicat aestum,
<avien. orb. terr. .751> Et breuis e pelago uertex subit. hic chorus ingens
<avien. orb. terr. .752> Feminei coetus pulchri colit orgia Bacchi:
<avien. orb. terr. .753> Producit noctem ludus sacer, aera pulsant
<avien. orb. terr. .754> Vocibus, et crebris late sola calcibus urgent.
<avien. orb. terr. .755_755> Non sic Absynthi prope flumina Thraces et almae
<avien. orb. terr. .756> Bistonides; non, qua celeri ruit agmine Ganges,
<avien. orb. terr. .757> Indorum populi stata curant festa Lyaeo.
<avien. orb. terr. .758> Longa dehinc celeri si quis rate marmora currat,
<avien. orb. terr. .759> Inque Lycaonias cymbam procul urgeat arctos,
<avien. orb. terr. .760_760> Inueniet uasto surgentem uertice Thylen.
<avien. orb. terr. .761> Hic cum plaustra poli tangit Phoebeius ignis,
<avien. orb. terr. .762> Nocte sub inlustri rota solis fomite flagrat
<avien. orb. terr. .763> Continuo, clarumque diem nox aemula ducit.
<avien. orb. terr. .764> Nam sol obliqui torquetur cardine mundi,
<avien. orb. terr. .765_765> Derectosque super radios uicinior axi
<avien. orb. terr. .766> Occiduo inclinat, donec iuga rursus anhela
<avien. orb. terr. .767> Deuexo accipiat caelo notus. inde fluenta
<avien. orb. terr. .768> Tenduntur Scythici longe maris in facis ortum
<avien. orb. terr. .769> Eoae. tum coeaneis erepit ab undis
<avien. orb. terr. .770_770> Insula, quae prisci signatur nominis usu
<avien. orb. terr. .771> Aurea, quod fuluo sol hic magis orbe rubescat.
<avien. orb. terr. .772> Contemplator item, ceu se mare <flectat> in austrum,
<avien. orb. terr. .773> Inque notum Oceanus freta ponti caerula curuet:
<avien. orb. terr. .774> Altaque Coliadis mox hic tibi dorsa patescent
<avien. orb. terr. .775_775> Rupis, et intenti spectabis caespitis arces.
<avien. orb. terr. .776> Pro quibus ingenti consistens mole per undas
<avien. orb. terr. .777> Insula Taprobane gignit taetros elephantos,
<avien. orb. terr. .778> Et super aestiferi torrentur sidera cancri.
<avien. orb. terr. .779> Haec immensa patet, uastisque extenditur oris
<avien. orb. terr. .780_780> Vndique per pelagus; latus autem protinus olli
<avien. orb. terr. .781> Agmina cetosi pecoris, uaga monstra profundi,
<avien. orb. terr. .782> Adludunt. feruent Erythraei marmora ponti
<avien. orb. terr. .783> Tota feris: haec, ut rigidi iuga maxima montis,
<avien. orb. terr. .784> Nubibus attollunt latus omne et terga tumescunt;
<avien. orb. terr. .785_785> Instar in his rupis spinae tenor arduus adstat,
<avien. orb. terr. .786> Molibus in celsis scrupus quoque creber inhorret.
<avien. orb. terr. .787> A! ne quis rapidi subuectus gurgitis unda
<avien. orb. terr. .788> Haec in terga sali lembum contorqueat umquam;
<avien. orb. terr. .789> A! ne monstrigenis, hostem licet, inferat aestus
<avien. orb. terr. .790_790> Fluctibus: immodici late patet oris hiatus
<avien. orb. terr. .791> Quippe feris, antro panduntur guttura uasto;
<avien. orb. terr. .792> Protinus haec ipsas absorbent fauce carinas,
<avien. orb. terr. .793> Inuoluuntque simul mox monstra uoracia nautas.
<avien. orb. terr. .794> Ogyris inde salo promit caput, aspera rupes,
<avien. orb. terr. .795_795> Carmanidis qua se pelagi procul inuehit undas.
<avien. orb. terr. .796> Regis Erythraei tellus hic nota sepulcro
<avien. orb. terr. .797> Tenditur, et nudis iuga tantum cautibus horrent.
<avien. orb. terr. .798> Persicus hinc aestus fauces hiat. insula rursum,
<avien. orb. terr. .799> Si tamen in boream flectantur carbasa cymbae,
<avien. orb. terr. .800_800> Icarus aerio consurgit uertice in auras,
<avien. orb. terr. .801> Icarus ignicomo Soli sacra: namque Sabaei
<avien. orb. terr. .802> Turis ibi semper uaga fumum nubila uoluunt.
<avien. orb. terr. .803> Insulae in Oceani procursibus hae tibi tantum
<avien. orb. terr. .804> Carmine sunt dignae. multas uehit undique pontus
<avien. orb. terr. .805_805> Praeterea, paruas specie famaque carentis.
<avien. orb. terr. .812_812> Pars Asiam, Libyam pars adiacet altera ponto,
<avien. orb. terr. .806_806> Pars uidet Europam; non has tamen aut modus orae,
<avien. orb. terr. .807> Aut interna caui commendat uena metalli.
<avien. orb. terr. .808> Harum aliae duris reserant uix litora nautis,
<avien. orb. terr. .809> Et scaber in multis scrupus riget; undique iniquus
<avien. orb. terr. .810_810> Subrigitur uertex, et inhospita caespitis ora est.
<avien. orb. terr. .811> Harum quis ualeat numerosa ut nomina fari?
<avien. orb. terr. .813_813> Si uelit hoc ullus, uelit idem scire quot alto
<avien. orb. terr. .814> Curuentur fluctus pelago, quot sidera caelo
<avien. orb. terr. .815_815> Elucent flammas, quot robora proferat Ida,
<avien. orb. terr. .816> Quantus harenarum numerus uerratur ab euro.
<avien. orb. terr. .817> Carmine nunc Asiam formet stilus. incute doctam,
<avien. orb. terr. .818> Phoebe, chelyn; totis Helicon adspiret ab antris.
<avien. orb. terr. .819> Maxima pars orbis narrabitur, inclita tellus
<avien. orb. terr. .820_820> Prometur Musis. terrarum summa duarum
<avien. orb. terr. .821> Vnius est limes; qua caespite protegit ambas
<avien. orb. terr. .822> Vastius est Asiae diti caput, indeque sensim
<avien. orb. terr. .823> In matutinos oram conducitur axes.
<avien. orb. terr. .824> Hic adstare procul Bacchi fert fama columnas,
<avien. orb. terr. .825_825> Vltimus Oceani qua terras adluit aestus,
<avien. orb. terr. .826> Indica qua rupes tumet extima, qua uaga Ganges
<avien. orb. terr. .827> Caespite dorsa trahens in Nysaeum Platamona
<avien. orb. terr. .828> Porrigitur. similis nequaquam forma duabus,
<avien. orb. terr. .829> Nec modus est compar: secat unus denique pontus
<avien. orb. terr. .830_830> Europam et Libyam; multus circumsonat istam
<avien. orb. terr. .831> Oceanus, trinoque sinu uagus influit aestus
<avien. orb. terr. .832> Vnam Asiae molem. sinus istam Persicus intrat,
<avien. orb. terr. .833> Maximus hanc Arabum scindit sinus, et sinus aequor
<avien. orb. terr. .834> Inserit Hyrcanus: duo nigri partibus austri
<avien. orb. terr. .835_835> Curuantur, rigidam suspectat tertius arcton.
<avien. orb. terr. .836> Hic et in Euxini prorepit marmoris undam,
<avien. orb. terr. .837> Et zephyrum tergo spectat procul. adiacet ambos
<avien. orb. terr. .838> Tellus multa dehinc, et longis tenditur aruis.
<avien. orb. terr. .839> Ast Asiam incumbit uasto mons aggere Taurus,
<avien. orb. terr. .840_840> Interstatque iugo mediam, Pamphylia campo
<avien. orb. terr. .841> Qua iacet incipiens, ac uerticis ardua ducit
<avien. orb. terr. .842> Indorum <in> pelagus: nunc autem subrigit idem
<avien. orb. terr. .843> Obliquas arces et flexilis aera pulsat,
<avien. orb. terr. .844> Nunc derecta solo tentus uestigia figit.
<avien. orb. terr. .845_845> Mille dehinc amnes unus uomit, exserit unus
<avien. orb. terr. .846> Flumina per terras, uel qua riget ora Bootis,
<avien. orb. terr. .847> Vel qua lene notus spirat, qua perstrepit eurus,
<avien. orb. terr. .848> Et qua deiecto zephyrus sustollitur axe.
<avien. orb. terr. .849> Nec tamen hic uno signatur nomine ubique:
<avien. orb. terr. .850_850> Sed dum flectit iter, nouus emicat; utque tumenti
<avien. orb. terr. .851> Gens uicina subest, peregrina uocabula mutat.
<avien. orb. terr. .852> Accipe qui populi circumdent denique Taurum.
<avien. orb. terr. .853> Maeotae primi salsam cinxere paludem.
<avien. orb. terr. .854> Obuersatur item trux Sarmata, bellica quondam
<avien. orb. terr. .855_855> Gentis Amazonidum suboles: nam cum prius illae
<avien. orb. terr. .856> Egissent uasti prope flumina Thermodontis
<avien. orb. terr. .857> Threicio de Marte satae, iunxere profectae
<avien. orb. terr. .858> Concubitus. longas exercet Sarmata siluas,
<avien. orb. terr. .859> Ex quibus elapsus Tanais procul arua pererrat
<avien. orb. terr. .860_860> Barbara, et in salsam protendit terga paludem.
<avien. orb. terr. .861> Hic Asia Europam disterminat. arduus istum
<avien. orb. terr. .862> Caucasus eructat; Scythicos hic fusus in agros
<avien. orb. terr. .863> Impacatorum nutrit pubem populorum.
<avien. orb. terr. .864> Huius utrumque latus quatit amplis bruma procellis,
<avien. orb. terr. .865_865> Constrictumque tenent hunc frigora. proxima rursus
<avien. orb. terr. .866> Cimmerius Sindique colunt. Cercetia gens est
<avien. orb. terr. .867> Atque Oretarum propter genus; indeque Achaei,
<avien. orb. terr. .868> Ab Xanthi ripis atque Idaeo Simoente,
<avien. orb. terr. .869> Inter cauricrepas et scruposas conuallis,
<avien. orb. terr. .870_870> Transuexere larem. iuxta gens aspera degit
<avien. orb. terr. .871> Eniochi, Pyzique dehinc, qui regna Pelasgum
<avien. orb. terr. .872> Linquentes, quondam tenuerunt proxima ponti.
<avien. orb. terr. .873> Impiger hos propter Colchus colit: iste feraci
<avien. orb. terr. .874> Exsul ab Aegypto celsae serit aspera rupis.
<avien. orb. terr. .875_875> Caucasus Hyrcanae nimium conterminus undae.
<avien. orb. terr. .876> Huius ualle procul Phasis gemit, istius antro
<avien. orb. terr. .877> Agmina prouoluit, Circaeaque lapsus in arua
<avien. orb. terr. .878> Incidit Euxinum. borealis cardine caeli
<avien. orb. terr. .879> Rursus in eoae lucis confinia tellus
<avien. orb. terr. .880_880> Inclinata iacet, gemino uicina profundo.
<avien. orb. terr. .881> Caspia nam late terram super adluit unda,
<avien. orb. terr. .882> Euxinique subest tergum salis. asper Hiberus
<avien. orb. terr. .883> Hic agit; hic olim Tyrrhenide pulsus ab ora
<avien. orb. terr. .884> Caespitis eoi tenuit sola, ceu uaga saepe
<avien. orb. terr. .885_885> Fors rapit exactos patria. tenet aequora campi
<avien. orb. terr. .886> Gens Macaritarum(==MA-CA-RI+TA+RUM), qui post certamina Bacchum
<avien. orb. terr. .887> Indica, Bassaridum cum duceret agmina uictor,
<avien. orb. terr. .888> Accepere casis, mensasque dedere Lyaeo:
<avien. orb. terr. .889> Orgia ludentes et nebride pectora cincti
<avien. orb. terr. .890_890> Deduxere choros, Nysaei ludicra ritus.
<avien. orb. terr. .891> Hos super in fluctus adsurgit Caspia Tethys.
<avien. orb. terr. .892> Haec dicenda mihi; nec diri gurgitis umquam
<avien. orb. terr. .893> Lustraui pinu freta barbara, nec uagus orbem
<avien. orb. terr. .894> Vndique reptaui: sic uasti flumina Gangis,
<avien. orb. terr. .895_895> Caucaseas arces et dumicolas Arienos
<avien. orb. terr. .896> Incentore canam Phoebo, Musisque magistris
<avien. orb. terr. .897> Omnia ueridico decurrens carmine pandam.
<avien. orb. terr. .898> Caspia per teretes Tethys distenditur oras,
<avien. orb. terr. .899> Et sinuant curuis hanc totam litora terris.
<avien. orb. terr. .900_900> Tantum sed fuso pontus iacet iste profundo,
<avien. orb. terr. .901> Vt ter luna prius reparet facis incrementa,
<avien. orb. terr. .902> Quam quis caeruleum celeri rate transeat aequor.
<avien. orb. terr. .903> Gurgitis Oceanus pater est: namque iste niualis
<avien. orb. terr. .904> Axe Helices infert rapidi freta concita ponti,
<avien. orb. terr. .905_905> Et sinus inde sibi pelagus trahit. hic uada propter
<avien. orb. terr. .906> Caspia uersatur Scytha belliger, hicque feroces
<avien. orb. terr. .907> Degunt Albani; trux illic arua Cadusus
<avien. orb. terr. .908> Dura tenet, Mardi celeres, Hyrcani Apyrique.
<avien. orb. terr. .909> Caespite uicino Mardus fluit, et procul ipsos
<avien. orb. terr. .910_910> Accedit Bactros; attingens denique atroces
<avien. orb. terr. .911> Agmine Dercebios, medius disterminat ambos,
<avien. orb. terr. .912> Hyrcanique salis tumido conuoluitur aestu.
<avien. orb. terr. .913> Sed Bactrena soli uaste procul arua recedunt,
<avien. orb. terr. .914> Parnassique iugi tegitur gens rupibus illa:
<avien. orb. terr. .915_915> Dercebios aliud cohibet latus et uada tangit
<avien. orb. terr. .916> Caspia. tum clari pharetris agilique sagitta
<avien. orb. terr. .917> Massagetae glauci succedunt flumen Araxis,
<avien. orb. terr. .918> Durum ab stirpe genus, placidae mens nescia uitae,
<avien. orb. terr. .919> Ignorant flauae Cereris commercia, Bacchi
<avien. orb. terr. .920_920> Semper inexpertes animam traxere ferinam.
<avien. orb. terr. .921> His cibus et potus simul est, nam sanguinem equinum
<avien. orb. terr. .922> Et lac concretum per barbara guttura sorbent.
<avien. orb. terr. .923> Nec procul ad boream diri posuere Chorasmi
<avien. orb. terr. .924> Hospitia, et iuxta protendit Sugdias agros,
<avien. orb. terr. .925_925> Sugdias, ingenti quam flumine dissicit Oxus.
<avien. orb. terr. .926> Hic procul Hemodi late ruit aggere montis,
<avien. orb. terr. .927> Et per prolixos euectus protinus agros
<avien. orb. terr. .928> Caspia propellit fluctu freta. qua patet huius
<avien. orb. terr. .929> Fluminis os, diri ripas habitant Iaxartae(==JAXARTA.E).
<avien. orb. terr. .930_930> Tendere non horum quisquam certauerit arcus:
<avien. orb. terr. .931> Ambitus hos etenim multus trahit, et graue curuis
<avien. orb. terr. .932> Pondus inest taxis, longo sunt spicula ferro,
<avien. orb. terr. .933> Et rigor in neruis uelut obuius. inde cruenti
<avien. orb. terr. .934> Sunt Tochari, Phrurique truces, et inhospita Seres
<avien. orb. terr. .935_935> Arua habitant. gregibus permixti ouiumque boumque
<avien. orb. terr. .936> Vellera per siluas Seres nemoralia carpunt.
<avien. orb. terr. .937> Vltima Epetrimos tellus habet, et procul ista
<avien. orb. terr. .938> Cassa uirum est, nullis pecorum balatibus agri
<avien. orb. terr. .939> Persultant; herbae uiduus iacet undique caespes,
<avien. orb. terr. .940_940> Fronde carent; nusquam terras intersecat amnis.
<avien. orb. terr. .941> Caspia tot late circumdant aequora gentes.
<avien. orb. terr. .942> Nunc rursum ab Colchis et glaucis Phasidis undis
<avien. orb. terr. .943> Occiduum ad solem populos memorate, Camenae,
<avien. orb. terr. .944> Vsque in Threicii fauces maris. aspera primum
<avien. orb. terr. .945_945> Byzerum gens est; diri sunt inde Bechiri,
<avien. orb. terr. .946> Macrones Philyrique, et pernix Durateum gens.
<avien. orb. terr. .947> Inde Tibareni, Chalybes super, arua ubi ferri
<avien. orb. terr. .948> Ditia uulnifici crepitant incudibus altis.
<avien. orb. terr. .949> Post hos Assyriae tenduntur iugera terrae,
<avien. orb. terr. .950_950> Armenioque iugo late surgens Thermodon
<avien. orb. terr. .951> Gentis Amazonidum lambit sata. nec minus illic
<avien. orb. terr. .952> Erigitur celsa in fastigia prisca Sinope.
<avien. orb. terr. .953> Hanc urbem quondam, magni Iouis ardor, Asopis
<avien. orb. terr. .954> Virgo, locans saeuae propter confinia terrae,
<avien. orb. terr. .955_955> Aulam habuit, plebemque suo de nomine dixit.
<avien. orb. terr. .956> Nec procul hinc purus laticem prouoluitur Iris;
<avien. orb. terr. .957> Et citus Armeniae rursum conuallibus arcis,
<avien. orb. terr. .958> Qua uastum in pelagus uergit saxosa Carambis,
<avien. orb. terr. .959> Surgit Halys. tum Paphlagonum sata longa patescunt,
<avien. orb. terr. .960_960> Et Mariandynum gens incolit, unde triformis
<avien. orb. terr. .961> Ora canis superas quondam produxit in oras
<avien. orb. terr. .962> Alcides Erebo. propter Bithynia glaebam
<avien. orb. terr. .963> Exserit. hic late Rhebas extenditur amnis,
<avien. orb. terr. .964> Rhebas, coeanei qui dissicit aequora ponti,
<avien. orb. terr. .965_965> Rhebas, argento similem qui porrigit undam.
<avien. orb. terr. .966> Hi pontum cingunt populi. nunc illa canetur
<avien. orb. terr. .967> Ora Asiae, glaucus pelagi quam subluit aestus,
<avien. orb. terr. .968> Axe noti in fauces rapidi procul Hellesponti,
<avien. orb. terr. .969> Et freta qua spumant Aegyptia partibus austri,
<avien. orb. terr. .970_970> Vsque Arabas et longa Syrae confinia terrae.
<avien. orb. terr. .971> Dictum etenim, quantus rigidas Scytha degat ad arctos.
<avien. orb. terr. .972> Calchedon tumulus fluctu circumdatus alto
<avien. orb. terr. .973> Eminus Europam proceraque moenia Byzae
<avien. orb. terr. .974> Adspicit. ab tergo tendit Bebrycia(==BE+BRI+CI-A) glaebam,
<avien. orb. terr. .975_975> Celsaque nubiferae sustollit culmina rupis
<avien. orb. terr. .976> Mysus ager; Mysos tacitum diffusus in aequor
<avien. orb. terr. .977> Tergaque flauescens sulcat Cius: huius ad undam
<avien. orb. terr. .978> Pulcher Hylas nymphis quondam fuit anxia cura.
<avien. orb. terr. .979> Hinc in caeruleum cedit sinus Hellespontum,
<avien. orb. terr. .980_980> Explicat et Phrygiam tellus incurua Minorem;
<avien. orb. terr. .981> Maior Sangario late praestringitur amni.
<avien. orb. terr. .982> Haec procul eoos procedit plurima in axes,
<avien. orb. terr. .983> Fertilis herbarum; qua caelum rursus in umbras
<avien. orb. terr. .984> Inclinat uertex, panduntur terga Minori,
<avien. orb. terr. .985_985> Quae iacet immensae late sub rupibus Idae,
<avien. orb. terr. .986> Infortunatam pertingens caespite Troiam.
<avien. orb. terr. .987> Aeolis inde patet uastum super Hellespontum
<avien. orb. terr. .988> Aegaei per terga sali. prolixus Ionum
<avien. orb. terr. .989> Rursus ager glaebam protenditur. hunc secat ingens
<avien. orb. terr. .990_990> Maeander, salsique ruens uada gurgitis intrat.
<avien. orb. terr. .991> Comminus hic gelidi qua spirant flabra aquilonis,
<avien. orb. terr. .992> Vrbs Ephesus trunco sustollit fana Dianae,
<avien. orb. terr. .993> Munus Amazonidum memorabile. nec minus inde
<avien. orb. terr. .994> Lydia procedens longum latus explicat euro,
<avien. orb. terr. .995_995> In qua uitiferae Tmolus iuga proserit arcis,
<avien. orb. terr. .996> Et Pactolus aquas agit auriger, arua canoris
<avien. orb. terr. .997> Persultans cygnis: curuas edit undique ripas
<avien. orb. terr. .998> Creber olos, laetis adsurgunt gramina campis,
<avien. orb. terr. .999> Herbaque luxuria sola semper pinguia uestit.
<avien. orb. terr. .1000_1000> Sed locuplete magis Maeandria glaeba recumbit
<avien. orb. terr. .1001> Vbere, nam blandi terram rigat unda Caystri.
<avien. orb. terr. .1002> Maeonis hic etiam deducit turba choreas:
<avien. orb. terr. .1003> Aurea subnectunt haec uincula, ritus Iaccho
<avien. orb. terr. .1004> Luditur, atque sacris feriunt ululatibus aethram,
<avien. orb. terr. .1005_1005> Virgineusque chorus late strepit, exsilit omnis
<avien. orb. terr. .1006> Coetus, ut instabiles uaga pendent corpora dammae;
<avien. orb. terr. .1007> Caurorum quoque flabra deo famulantia ludunt
<avien. orb. terr. .1008> Ritibus in uulgi: subeunt haec serica saepe
<avien. orb. terr. .1009> Pallia, et impulsi zephyris agitantur amictus.
<avien. orb. terr. .1010_1010> Haec linquenda tamen laeto reor omnia Lydo.
<avien. orb. terr. .1011> Qua se Xanthus agit, Lyciorum tenditur ora
<avien. orb. terr. .1012> Inclinata mari; surgunt tibi culmina Tauri
<avien. orb. terr. .1013> Pamphyliae in fines: hic idem Cragus habetur
<avien. orb. terr. .1014> Nomine sub gentis. prope celsam surgit in arcem
<avien. orb. terr. .1015_1015> Prisca Side: fomes calidis adoletur in aris
<avien. orb. terr. .1016> Saepe Dionaeae Veneri. stat Corycus alta,
<avien. orb. terr. .1017> Stat Perge propter, micat ardua tecta Phaselis
<avien. orb. terr. .1018> Eminus, et Phoebi radiis tremit aemulus ardor.
<avien. orb. terr. .1019> Inde Lycaoniae tractus iacet. impiger agros
<avien. orb. terr. .1020_1020> Incola decurrit, sitit atrum dira cruorem
<avien. orb. terr. .1021> Gens hominum, et saeuo pascuntur pectora bello.
<avien. orb. terr. .1022> Tum Pisida ferox exercet pinguia culta,
<avien. orb. terr. .1023> Telmessusque dehinc urbs eminet, <eminet> arcem
<avien. orb. terr. .1024> Inclita per nubes attollens moenia Lyrbe,
<avien. orb. terr. .1025_1025> Et Lacedaemoniae surgunt fastigia Selges.
<avien. orb. terr. .1026> Plurimus hinc terras intrat sinus, undaque longe
<avien. orb. terr. .1027> Vicina Euxino rupti sola caespitis urget.
<avien. orb. terr. .1028> Hic diros Cilicas trames tenet, inque diei
<avien. orb. terr. .1029> Tenditur exortum. sulcant duo flumina terram,
<avien. orb. terr. .1030_1030> Pyramus hic undas, hic uoluit(==VOLVIT) Pinarus aequor;
<avien. orb. terr. .1031> Cydnus item mediae discernit moenia Tarsi.
<avien. orb. terr. .1032> Pegasus hoc olim suspendit caespite sese,
<avien. orb. terr. .1033> Impressaeque solo liquit uestigia calcis,
<avien. orb. terr. .1034> Esset ut insigni reuoluta in saecula semper
<avien. orb. terr. .1035_1035> Nomen humo, clari post ultima Bellorophontis.
<avien. orb. terr. .1036> Hic caespes late producit Alitius arua,
<avien. orb. terr. .1037> Horrescitque comis nemorum, per inhospita cuius
<avien. orb. terr. .1038> Aequora secreto uitam protraxerat agro.
<avien. orb. terr. .1039> Lyrnessusque dehinc, hic Malus et Anchialia,
<avien. orb. terr. .1040_1040> Inlustresque Soloe post carmina uatis alumni.
<avien. orb. terr. .1041> Commagenorum propter diffunditur ora,
<avien. orb. terr. .1042> Et procul Hesperium curuatur limes in axem,
<avien. orb. terr. .1043> Donec piniferas Casii prorepat ad arces.
<avien. orb. terr. .1044> Hinc sollers Asiam facili cape carmine totam.
<avien. orb. terr. .1045_1045> Forma sit huius enim talis tibi: quattuor illam
<avien. orb. terr. .1046> In latera effusam cordi dato; longior autem
<avien. orb. terr. .1047> Sit modus his, rutili quae spectant sideris ortum:
<avien. orb. terr. .1048> Tumque tene, primo quod carmine Musa locuta,
<avien. orb. terr. .1049> Totam Asiam celsi praecingi uertice Tauri
<avien. orb. terr. .1050_1050> Extima in Indorum. montis tamen accipe molem
<avien. orb. terr. .1051> Per latus id duci, quo dat Cynosura pruinas,
<avien. orb. terr. .1052> Solis ab occasu uastum decurrere Nilum,
<avien. orb. terr. .1053> Indicum ab eois mare feruere, rursus ab austro
<avien. orb. terr. .1054> Fluctibus immodicis Rubri salis aequora uolui(==VOLVI).
<avien. orb. terr. .1055_1055> Ora Syrum curui procumbens litoris acta
<avien. orb. terr. .1056> In notum et eoi confinia tenditur euri.
<avien. orb. terr. .1057> Haec Coele est Graio sub nomine: namque duobus
<avien. orb. terr. .1058> Vt conclusa iugis, uallis uice, multa cauatur.
<avien. orb. terr. .1059> Ab zephyro Casius mons imminet; axe diei
<avien. orb. terr. .1060_1060> Consurgentis item Libanus premit arduus arua.
<avien. orb. terr. .1061> Pars procul a pelago terras colit, inque recessu
<avien. orb. terr. .1062> Gens agitat. salso quidquid pulsatur ab aestu,
<avien. orb. terr. .1063> Phoenicum regio est. hi Rubro a gurgite quondam
<avien. orb. terr. .1064> Mutauere domus, primique per aequora uecti
<avien. orb. terr. .1065_1065> Lustrauere salum, primi docuere carinis
<avien. orb. terr. .1066> Ferre cauis orbis commercia, sidera primi
<avien. orb. terr. .1067> Seruauere polis. populis Phoenicibus ergo
<avien. orb. terr. .1068> Vrbs Iope, sterilisque dehinc habitatur Elais,
<avien. orb. terr. .1069> Gazaque proceris adsurgens undique muris.
<avien. orb. terr. .1070_1070> Hic Tyrus est opulens, et Berytus optima, Byblos
<avien. orb. terr. .1071> Sidoniique lares, ubi labens agmine amoeno
<avien. orb. terr. .1072> Caespitis inrigui Bostrenus iugera findit.
<avien. orb. terr. .1073> Nec minus hic Tripolis pingui sola porrigit agro;
<avien. orb. terr. .1074> Orthosisque dehinc attollitur; hic Marathus stat.
<avien. orb. terr. .1075_1075> Litoris extremo caput altis turribus effert
<avien. orb. terr. .1076> Laodice, et glauci praelambitur aequoris unda.
<avien. orb. terr. .1077> Hic nemorosa uiret Daphne loca, celsa cupressus
<avien. orb. terr. .1078> Erigitur, ramos innectit laurus odora,
<avien. orb. terr. .1079> Crine Dionaeo myrtus diffunditur, altae
<avien. orb. terr. .1080_1080> Consurgunt pinus, et caelum sibila pulsant
<avien. orb. terr. .1081> Robora, mollicomis tellus insternitur herbis.
<avien. orb. terr. .1082> Vrbs mediis Apamea dehinc consistit in aruis,
<avien. orb. terr. .1083> Et qua Phoebeam procul incunabula lucem
<avien. orb. terr. .1084> Prima fouent, Emesus fastigia celsa renidet.
<avien. orb. terr. .1085_1085> Nam diffusa solo latus explicat, ac subit auras
<avien. orb. terr. .1086> Turribus in caelum nitentibus: incola claris
<avien. orb. terr. .1087> Cor studiis acuit, uitam pius imbuit ordo;
<avien. orb. terr. .1088> Denique flammicomo deuoti pectora Soli
<avien. orb. terr. .1089> Vitam agitant; Libanus frondosa cacumina turget,
<avien. orb. terr. .1090_1090> Et tamen his celsi certant fastigia templi.
<avien. orb. terr. .1091> Hic scindit iuxta tellurem glaucus Orontes,
<avien. orb. terr. .1092> Nec procul Antiochi uagus interlabitur urbem,
<avien. orb. terr. .1093> Praestringens undis Apamenae iugera glaebae.
<avien. orb. terr. .1094> Fertilis hic caespes protenditur, aruaque amica
<avien. orb. terr. .1095_1095> Sunt pecori, in saeptis facilis Pomona resurgit,
<avien. orb. terr. .1096> Et fecunda Ceres campo flauescit aperto.
<avien. orb. terr. .1097> Si rursus tepidum uia deflectatur in austrum,
<avien. orb. terr. .1098> Curua sinus Arabi succedent aequora propter.
<avien. orb. terr. .1099> Namque Arabas Syriaeque solum sinus iste fluento
<avien. orb. terr. .1100_1100> Diuidit, et tentis procul interfunditur undis:
<avien. orb. terr. .1101> Et tamen eoos paulum inclinatur in axes
<avien. orb. terr. .1102> Vsque in belligeri confinia flexus Elani.
<avien. orb. terr. .1103> Hinc tellus Arabum producit caespite campos,
<avien. orb. terr. .1104> Et latera ab gemino sale cingitur: adluit aestus
<avien. orb. terr. .1105_1105> Persicus hanc, Arabumque sinus rigat aequore terras.
<avien. orb. terr. .1106> His sua flabra polo spirant: nam Persicus euro
<avien. orb. terr. .1107> Turgescit uento, zephyro sinus aestuat alter.
<avien. orb. terr. .1108> Pars alia in primos quae semet porrigit ortus,
<avien. orb. terr. .1109> Et notus insurgit cui nubifer, aequore Rubri
<avien. orb. terr. .1110_1110> Tangitur oceani; felici terra recumbit
<avien. orb. terr. .1111> Tota solo. tellus hic semper fragrat odoro
<avien. orb. terr. .1112> Caespite: prorumpit lacrimoso stipite myrrha,
<avien. orb. terr. .1113> Myrrha furor quondam Cinyreius. hic ladani uim
<avien. orb. terr. .1114> Vellera desudant, calami coma pullulat almi,
<avien. orb. terr. .1115_1115> Gignit humus casiam, concrescunt tura per agros,
<avien. orb. terr. .1116> Longaque fecundis pinguescit odoribus ora.
<avien. orb. terr. .1117> Vera fides, illic femori sub imagine partus
<avien. orb. terr. .1118> Dirrupisse Iouem penetralia, proderet ortus
<avien. orb. terr. .1119> Vt sacer aetheria fulgentem fronte Lyaeum.
<avien. orb. terr. .1120_1120> Nascenti Baccho risit pater, undique fulsit
<avien. orb. terr. .1121> Caelicolum sedes, conuexaque pura tetendit
<avien. orb. terr. .1122> Festa dies; tellus effudit diues odores,
<avien. orb. terr. .1123> Villorum subitis tumuit pecus incrementis,
<avien. orb. terr. .1124> Ver habuere suum noua gramina, flore frequenti
<avien. orb. terr. .1125_1125> Pinxit terra sinus, ac nymphis unda cucurrit
<avien. orb. terr. .1126> Largior; internis etiam procul undique ab oris
<avien. orb. terr. .1127> Ales amica deo largum congessit amomum.
<avien. orb. terr. .1128> Extemplo Liber subnectit nebride pectus,
<avien. orb. terr. .1129> Effusasque comas hedera ligat, inde uirentis
<avien. orb. terr. .1130_1130> Attollit thyrsos, et blandi luminis igne
<avien. orb. terr. .1131> Os hilarat, totaque celer diffunditur aethra.
<avien. orb. terr. .1132> Sed propter Libanum terram sulcant Nabataei,
<avien. orb. terr. .1133> Chaulasiique dehinc, Agraei rursus, et inde
<avien. orb. terr. .1134> Lybdamis est tellus; Macae(==MA+CA.E) uicina fluento
<avien. orb. terr. .1135_1135> Persidis accedunt; Rutili contermina ponti
<avien. orb. terr. .1136> Minaei Sabataeque tenent; super impiger ampla
<avien. orb. terr. .1137> Aequora desulcat glaebae ditis Cletabenus.
<avien. orb. terr. .1138> Plurima praeterea gens circumplectitur illic
<avien. orb. terr. .1139> Oram Arabum, muta sed degunt agmina fama,
<avien. orb. terr. .1140_1140> Et numerus cunctis inglorius. inde fauoni
<avien. orb. terr. .1141> Qua plaga fecundos alit almis flatibus agros,
<avien. orb. terr. .1142> Barbara montiuagos tellus extendit Erembas.
<avien. orb. terr. .1143> Hi uitam duris agitant in cautibus omnem,
<avien. orb. terr. .1144> Intectique artus erepunt ardua semper
<avien. orb. terr. .1145_1145> Culmina saxorum. non ollis pabula in usum
<avien. orb. terr. .1146> Terra parit: glaebas abrodunt more ferarum
<avien. orb. terr. .1147> Ieiunas herbae, nec amicas frugibus ullis.
<avien. orb. terr. .1148> Hinc ultra Libani rursum fastigia celsi,
<avien. orb. terr. .1149> Lux Hyperionio qua se sustollit ab ortu,
<avien. orb. terr. .1150_1150> Alterius Syriae limes iacet usque Sinopen
<avien. orb. terr. .1151> Gurgitis attiguam. mediis hic impigra in aruis
<avien. orb. terr. .1152> Cappadocum gens est. propter freta turgida rursus
<avien. orb. terr. .1153> Assyrii iuxta sunt ostia Thermodontis,
<avien. orb. terr. .1154> Et festina citis euoluitur unda fluentis.
<avien. orb. terr. .1155_1155> Nec procul, attollit qua se facis ardor eoae,
<avien. orb. terr. .1156> Plurimus Euphratae manat liquor. iste feroci
<avien. orb. terr. .1157> Fusus ab Armenia uastum caput exserit antro,
<avien. orb. terr. .1158> Inque notum primae protenditur agmine molis;
<avien. orb. terr. .1159> At matutinos iterum conuersus in axes,
<avien. orb. terr. .1160_1160> Diuidit inserto mediam Babylona fluento;
<avien. orb. terr. .1161> Inde Teredoniae iuga propter maxima rupis
<avien. orb. terr. .1162> Persidis in pontum sparso cadit effluus amni.
<avien. orb. terr. .1163> Hunc super, in septem quantum uia carpitur ortus
<avien. orb. terr. .1164> Caespitis extenti spatiis, citus aequora Tigris
<avien. orb. terr. .1165_1165> Prona rotans, et saxa iugis auulsa supremis,
<avien. orb. terr. .1166> Et totas late celeri trahit agmine siluas.
<avien. orb. terr. .1167> Quin et uasta palus medio distenditur agro:
<avien. orb. terr. .1168> Maximus hanc fluctu Tigris secat, intrat aperti
<avien. orb. terr. .1169> Terga lacus, stupet unda silens tacitaeque recumbunt
<avien. orb. terr. .1170_1170> Aequora Thosipes; solidarum denique more
<avien. orb. terr. .1171> Riparum stagni facies incisa quiescit,
<avien. orb. terr. .1172> Inuectumque sibi cohibens altrinsecus amnem
<avien. orb. terr. .1173> Stat disclusa palus. sic Elidis incola pontum
<avien. orb. terr. .1174> Dissicit Alpheus, pelago sic inserit undas
<avien. orb. terr. .1175_1175> Inlaesum optatae flumen ducens Arethusae.
<avien. orb. terr. .1176> Ergo per et stagno uehitur celer amnis aperto;
<avien. orb. terr. .1177> Hoc elapsus item uim proni gurgitis urget.
<avien. orb. terr. .1178> Non alium tantus rapit impetus; haud ita quisquam
<avien. orb. terr. .1179> Spumescit fluctus, neque tantos ulla fragores
<avien. orb. terr. .1180_1180> Vnda ciet. medio quae tellus funditur agro
<avien. orb. terr. .1181> Hos amnis inter nomen tenet, ut situs illam
<avien. orb. terr. .1182> Flumine praecinctam gemino per aperta locauit.
<avien. orb. terr. .1183> Non qui lanatum longo pecus educat agro,
<avien. orb. terr. .1184> Aut qui cornigeri ductor gregis arua pererrat,
<avien. orb. terr. .1185_1185> Gramina qui pastor simis petit apta capellis,
<avien. orb. terr. .1186> Quique cauo sollers committit semina sulco,
<avien. orb. terr. .1187> Quem Pomona iuuat, quem ramis aesculus altis
<avien. orb. terr. .1188> Inlicit et pingui dependens subere glando,
<avien. orb. terr. .1189> Brachia Nysaei qui palmitis ordine iusto
<avien. orb. terr. .1190_1190> Digerit, aut tectis si quis dolat impiger ornos,
<avien. orb. terr. .1191> Vel salis in fluctus qui cymbam nauita texit,
<avien. orb. terr. .1192> Spreuerit hos saltus; nihil indiga subtrahit ora,
<avien. orb. terr. .1193> Diues humo tellus, diues iacet arbore caespes.
<avien. orb. terr. .1194> Istius in boream quidquid protenditur agri,
<avien. orb. terr. .1195_1195> Armenii et uitam duri sulcant Matieni.
<avien. orb. terr. .1196> Qua sunt flabra noti, Babylon subducitur arce
<avien. orb. terr. .1197> Procera in nubes. hanc prisca Semiramis urbem
<avien. orb. terr. .1198> Vallauit muris, quos non absumere flammae,
<avien. orb. terr. .1199> Non aries penetrare queat. stat maxima Beli
<avien. orb. terr. .1200_1200> Aula quoque argento, domus Indo dente nitescit,
<avien. orb. terr. .1201> Aurum tecta operit, sola late contegit aurum.
<avien. orb. terr. .1202> Ipsa dehinc tellus, quae circumplectitur urbem,
<avien. orb. terr. .1203> Et procerarum fluctu uernat palmarum,
<avien. orb. terr. .1204> Et splendente procul beryllo ferta renidet.
<avien. orb. terr. .1205_1205> Hic tamen internis Ophietidis arcis in aruis
<avien. orb. terr. .1206> Inter gemmiferas excrescit creber harenas.
<avien. orb. terr. .1207> Hinc Babylona super, geminae pro finibus ursae,
<avien. orb. terr. .1208> Cossi Massabataeque et Chalonita uagantur.
<avien. orb. terr. .1209> At rursum Armeniae si quis pede pergat ab arce
<avien. orb. terr. .1210_1210> Rupis, et eoas gressum producat in oras,
<avien. orb. terr. .1211> Medica prolixos spectabit regna per agros.
<avien. orb. terr. .1212> Horum qui gelidi succedunt plaustra Bootis,
<avien. orb. terr. .1213> Pinguia rura tenent: sunt illic Atropateni,
<avien. orb. terr. .1214> Sunt Geri(==GE+RI) et Mardi. tepidum qui rursus ad austrum
<avien. orb. terr. .1215_1215> Oram habitant, Scythicae deducunt semina gentis.
<avien. orb. terr. .1216> Nam Medea ferox fuit ollis sanguinis auctor.
<avien. orb. terr. .1217> Haec cum Pandionis(==PANDI.ONIS) letum componeret aulae,
<avien. orb. terr. .1218> Attica qua pulchro tellus pinguescit Ilisso,
<avien. orb. terr. .1219> Proditur inque fugam propere conuertitur exsul.
<avien. orb. terr. .1220_1220> Has post in terras pinnis subit Aeetine,
<avien. orb. terr. .1221> Inseditque locos; ueteres accedere Colchos
<avien. orb. terr. .1222> Nulla inerat menti fiducia. denique ab illa
<avien. orb. terr. .1223> Medorum suboli magicae furor artis inhaeret.
<avien. orb. terr. .1224> Pars gentis, rutilos Phoebi quae spectat in ortus,
<avien. orb. terr. .1225_1225> Saxa habitat, saxis excudit narcissiten.
<avien. orb. terr. .1226> Qui propter dumos nemorosaque rura uagantur,
<avien. orb. terr. .1227> In pecus intenti, crebro grege pascua tondent.
<avien. orb. terr. .1228> Medica se tantos effundit glaeba per agros,
<avien. orb. terr. .1229> Caspia ut extento contingat caespite claustra.
<avien. orb. terr. .1230_1230> Haec Asiae dixere fores, hiet ore quod illo
<avien. orb. terr. .1231> Porta quasi, et longas biuium discedat in oras.
<avien. orb. terr. .1232> Quippe niuosa poli qua cardine uertitur arctos,
<avien. orb. terr. .1233> Panditur Hyrcanis hinc ianua; ianua Persis
<avien. orb. terr. .1234> Hinc patet, imbriferum qua uergit mundus in austrum.
<avien. orb. terr. .1235_1235> Ecce sub immenso portarum uertice Parthi
<avien. orb. terr. .1236> Rura tenent, curui nequicquam uomeris usu
<avien. orb. terr. .1237> Sollicitanda sibi; non ollis cura laborque
<avien. orb. terr. .1238> Aequora terrarum grauibus componere rastris:
<avien. orb. terr. .1239> Exercent saeui se semper Martis in arma.
<avien. orb. terr. .1240_1240> Sica comes lateri est, dextra autem hastilia uibrant,
<avien. orb. terr. .1241> Demittunt pharetras umeris, et letifer arcus
<avien. orb. terr. .1242> Semper inest laeuae; neque per compendia diras
<avien. orb. terr. .1243> Producunt animas, non puppibus aequora sulcant,
<avien. orb. terr. .1244> Non proni gregibus pecoris fera uita iuuatur.
<avien. orb. terr. .1245_1245> Sed quatit alipedum sola semper cursus equorum,
<avien. orb. terr. .1246> Pulsaque terra gemit; discurrunt crebra per auras
<avien. orb. terr. .1247> Spicula, missilibus late subtexitur aer.
<avien. orb. terr. .1248> Quin coniuratos amor est si discere Persas
<avien. orb. terr. .1249> Consimilis, sollersque trahit te cura per orbem,
<avien. orb. terr. .1250_1250> Has quoque Musa tibi formabit carmine terras,
<avien. orb. terr. .1251> Quae liquidos amnis uia deuehat, utque iugorum
<avien. orb. terr. .1252> Consurgat uertex, quibus oris arua recumbant
<avien. orb. terr. .1253> Barbara, famosum qui Persam roboret usus.
<avien. orb. terr. .1254> Quippe Asianarum primi degunt regionum.
<avien. orb. terr. .1255_1255> Vita opulens genti, gazas quoque terra ministrat
<avien. orb. terr. .1256> Omnibus, et largum populis producitur aeuum.
<avien. orb. terr. .1257> Diues in his mos est iam longi tempora saecli,
<avien. orb. terr. .1258> Ex quo Maeoniam bello triuere cruento.
<avien. orb. terr. .1259> Inludunt auro uestes, et cuncta teguntur
<avien. orb. terr. .1260_1260> Auro membra uiris, auro uestigia condunt:
<avien. orb. terr. .1261> Tantus Persarum dissoluit pectora luxus.
<avien. orb. terr. .1262> Ipsa autem tellus inclusa est montibus altis,
<avien. orb. terr. .1263> Vndique in australem latus inclinatior axem,
<avien. orb. terr. .1264> Ac boream longe, longe quoque Caspia claustra
<avien. orb. terr. .1265_1265> Deserit, atque noti placida perfunditur aura.
<avien. orb. terr. .1266> Istius at spatiis finem dat Persicus aestus,
<avien. orb. terr. .1267> Incoliturque solum populis tribus: una sub arcto
<avien. orb. terr. .1268> Pars agit, armigeris nimium contermina Medis;
<avien. orb. terr. .1269> Altera per mediae telluris terga uagatur;
<avien. orb. terr. .1270_1270> Porro ad flabra noti, pelagus prope, tertia degit.
<avien. orb. terr. .1271> Plurima praeterea percurrunt flumina terram
<avien. orb. terr. .1272> Persidis, et rigidas curuant labentia ripas.
<avien. orb. terr. .1273> Arua secat Cyrus, perrumpit rura Choaspes,
<avien. orb. terr. .1274> Indica prouoluens procul aequora, cuius ad undam
<avien. orb. terr. .1275_1275> Incola flauentem studio sectatur achaten.
<avien. orb. terr. .1276> Nam cum brumali ceciderunt sidere nimbi,
<avien. orb. terr. .1277> Imbribus et caelo fusis furit auctior amnis,
<avien. orb. terr. .1278> Hos lapides late flumen trahit; undique tellus
<avien. orb. terr. .1279> Circumiecta dehinc laeti uiret ubere campi.
<avien. orb. terr. .1280_1280> Sed qua caeruleam sinus infert Persicus undam,
<avien. orb. terr. .1281> Gens Carmanorum late colit. hanc facis ortus
<avien. orb. terr. .1282> Vrit Phoebeae: tanto quoque funditur agro,
<avien. orb. terr. .1283> Vt simul et glauci contingat gurgitis aestum,
<avien. orb. terr. .1284> Et procul internae perreptet iugera terrae.
<avien. orb. terr. .1285_1285> Hos super at tellus tendit Gedrosia glaebam
<avien. orb. terr. .1286> Oceani uicina fretis, et flumen ad Indum
<avien. orb. terr. .1287> Auroraeque latus Scytha miti proximus austro
<avien. orb. terr. .1288> Accolit; australis certe Scytha dicitur iste,
<avien. orb. terr. .1289> Namque alii dura pulsantur desuper arcto.
<avien. orb. terr. .1290_1290> Indus Caucasiae prorumpens rupis ab antro
<avien. orb. terr. .1291> Aduersum pelago Rubri procul aequoris amnem
<avien. orb. terr. .1292> Porrigit, inque notum recto fluit agmine aquarum.
<avien. orb. terr. .1293> Ora dehinc Indo duo sunt, mediumque per agrum
<avien. orb. terr. .1294> Insula se uasto fundit tergo Patalene.
<avien. orb. terr. .1295_1295> Innumeras idem dispescit flumine gentes,
<avien. orb. terr. .1296> Oritas Arabasque et ueloces Arachotas,
<avien. orb. terr. .1297> Et Sagam infidum, uel qui per inhospita late
<avien. orb. terr. .1298> Discreti populis, discreti finibus agri
<avien. orb. terr. .1299> Arua agitant, uno sed nomine sunt Arieni.
<avien. orb. terr. .1300_1300> Hi quamquam steriles decurrant semper harenas,
<avien. orb. terr. .1301> Munera nec carpant cerealia, nec noua prelo
<avien. orb. terr. .1302> Musta premant, fuluo tamen inuenere corallo
<avien. orb. terr. .1303> Pandere uiuendi commercia, quaerere pulchrae
<avien. orb. terr. .1304> Sapphiri latebras et praeduros adamantas.
<avien. orb. terr. .1305_1305> Calliope, Indorum populos et regna canamus.
<avien. orb. terr. .1306> Vltima terrarum tellus aspergitur Indi
<avien. orb. terr. .1307> Fluctibus Oceani; primam coquit hanc radiis sol,
<avien. orb. terr. .1308> Sol Hyperionius, sol magni gratia mundi,
<avien. orb. terr. .1309> Astrorum genitor, lucis sator et uigor aethrae.
<avien. orb. terr. .1310_1310> Sed genti Indorum taeter color: efflua semper
<avien. orb. terr. .1311> His coma, liuentes imitantur crine hyacinthos.
<avien. orb. terr. .1312> Pars subit abrupti sola caespitis, aurea ut illis
<avien. orb. terr. .1313> Terrarum in latebris excudant caute metalla;
<avien. orb. terr. .1314> Pars telas statuunt, et uestimenta laborant
<avien. orb. terr. .1315_1315> Lintea; pars Indi procurat segmina dentis,
<avien. orb. terr. .1316> Atque ebur inuigilat; multi, qua flumina nimbis
<avien. orb. terr. .1317> Auget hiems, uastum ut late trahat agmen aquarum
<avien. orb. terr. .1318> Alueus, et celsas euincant aequora ripas,
<avien. orb. terr. .1319> Palantes obeunt beryllum, prona fluenta
<avien. orb. terr. .1320_1320> Quem procul internis a finibus aut adamanta
<avien. orb. terr. .1321> Detulerint; his glauca dehinc tornatur iaspis.
<avien. orb. terr. .1322> Nec minus et bacas alii prope marmora curuis
<avien. orb. terr. .1323> Excudunt conchis; pars rursum diuite cura
<avien. orb. terr. .1324> Herbosi lapidis uenas fodit; hique rubore
<avien. orb. terr. .1325_1325> Suffusas blando quaerunt campis amethystos.
<avien. orb. terr. .1326> Horum diues enim tellus est Indica semper,
<avien. orb. terr. .1327> Et tali scrupo caespes tumet; amnibus autem
<avien. orb. terr. .1328> Fertilis inriguis crebro praelambitur ora;
<avien. orb. terr. .1329> Extendunt celsi uaga late brachia luci,
<avien. orb. terr. .1330_1330> Et uernat nemorum semper coma. nunc tibi formam
<avien. orb. terr. .1331> Terrarum expediam, nunc carmine flumina fabor,
<avien. orb. terr. .1332> Nunc rigidos montes, nunc multae denique gentis
<avien. orb. terr. .1333> Absoluam populos. latera agris undique in Indis
<avien. orb. terr. .1334> Quattuor esse tene: coeant tot et anguli ab omni
<avien. orb. terr. .1335_1335> Parte sibi, obliquae claudentes extima terrae,
<avien. orb. terr. .1336> Ceu species rhombo est. zephyri de partibus Indus
<avien. orb. terr. .1337> Gurgitis occursu fit cesae terminus orae,
<avien. orb. terr. .1338> Axe noti Rubri late salis obiacet unda,
<avien. orb. terr. .1339> Flumen item Ganges fit limes caespiti eoo,
<avien. orb. terr. .1340_1340> Atque Lycaonia consurgit Caucasus arcto.
<avien. orb. terr. .1341> Aequore qua fuso laticem prouoluitur Indus,
<avien. orb. terr. .1342> Dardanidum gens est, ubi magnus sorbet Hydaspes
<avien. orb. terr. .1343> Delapsum summa saxorum mole Acesinen.
<avien. orb. terr. .1344> Tertius amnis item secat agri proxima Cophes,
<avien. orb. terr. .1345_1345> In medioque Sabae sunt caespite; gens quoque Scodri
<avien. orb. terr. .1346> Propter agit, populique dehinc uelut ordine facto
<avien. orb. terr. .1347> Hylleum longas exercent uomere terras.
<avien. orb. terr. .1348> Gargaridae rursum: gens haec obnoxia Baccho,
<avien. orb. terr. .1349> Et glaebam sulcant, et ritibus orgia ludunt.
<avien. orb. terr. .1350_1350> Hic Hypanis lateque trahens uaga terga Cymander,
<avien. orb. terr. .1351> Magnus utrimque modi dimittitur, Hemodique
<avien. orb. terr. .1352> Rupe procul fuluum prouoluunt fluctibus aurum;
<avien. orb. terr. .1353> Nec minus hic campos intrant Gangetidis orae,
<avien. orb. terr. .1354> Quae per flabra noti fuso distenditur agro,
<avien. orb. terr. .1355_1355> Vsque in celsa iacens confinia Colidis arcis.
<avien. orb. terr. .1356> Colis <at> ipsa dehinc cetosi uergit in aequor
<avien. orb. terr. .1357> Oceani, tantoque iugo subit aetheris auras,
<avien. orb. terr. .1358> Arceat alituum subducta ut rupe uolatum.
<avien. orb. terr. .1359> Sed circum Gangis regio est deuota Lyaeo,
<avien. orb. terr. .1360_1360> Perpetuique sacri talis narratur origo.
<avien. orb. terr. .1361> Indorum in populos fatalia Liber agebat
<avien. orb. terr. .1362> Proelia: uipereo late Bellona flagello
<avien. orb. terr. .1363> Increpat, et magno tremuerunt regna pauore,
<avien. orb. terr. .1364> Insistente deo. uenit ergo ad flumina Gangis,
<avien. orb. terr. .1365_1365> Discursuque sacro praeludit proelia Liber.
<avien. orb. terr. .1366> Maenades extemplo maculosae nebridis usum
<avien. orb. terr. .1367> Permutant clypeis, uiridique hastilia thyrso
<avien. orb. terr. .1368> Succedunt; soluunt properantes lintea Bacchae
<avien. orb. terr. .1369> Vincula, uiroso pectus uinxere dracone;
<avien. orb. terr. .1370_1370> Pro molli uitta prorepunt crine chelydri,
<avien. orb. terr. .1371> Excitoque ferus persultat in agmine Mauors.
<avien. orb. terr. .1372> Dux aquilas in bella rapit, tremit Indica tellus
<avien. orb. terr. .1373> Pressa pede, et toto tonuerunt classica caelo.
<avien. orb. terr. .1374> Ergo et Nysaeos dixit gens rite recessus,
<avien. orb. terr. .1375_1375> Et stata sollicito deducunt orgia ritu.
<avien. orb. terr. .1376> Ipse dehinc diros ut Liber perculit Indos,
<avien. orb. terr. .1377> Hemodi uictor conscendit uerticis arces,
<avien. orb. terr. .1378> Effusamque solo gentem procul adspicit omnem:
<avien. orb. terr. .1379> Ima iugi exstantis uestigia gurgite canent.
<avien. orb. terr. .1380_1380> Oceani eoi praetento denique Bacchus
<avien. orb. terr. .1381> Litore, et extrema terrarum uictor in ora,
<avien. orb. terr. .1382> Ducit laurigeros post Indica bella triumphos,
<avien. orb. terr. .1383> Erigit et geminas telluris fine columnas,
<avien. orb. terr. .1384> Inuisitque dehinc Ismeni fluminis undam.
<avien. orb. terr. .1385_1385> Has tantum gentes commendat fama per orbem:
<avien. orb. terr. .1386> Vile aliae uulgus, pecorum uice, terga pererrant
<avien. orb. terr. .1387> Caespitis abiecti. non his aut gloria forti
<avien. orb. terr. .1388> Parta manu est, aut clara decus peperere metalla
<avien. orb. terr. .1389> Terrarum uenis: habitant ignota locorum
<avien. orb. terr. .1390_1390> Semper inexpertes famae, per inhospita degunt
<avien. orb. terr. .1391> Arua procul, nullis sunt dignae denique Musis.
<avien. orb. terr. .1392> At tu, Phoebe pater, uos clari turba, Camenae,
<avien. orb. terr. .1393> Nominis, Aonio famam inspirate labori.
