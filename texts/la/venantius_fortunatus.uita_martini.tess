<ven. fort. mart. praef..1> Nauta rudis tumido cum uult dare uela profundo 
<ven. fort. mart. praef..2> Atque procellosas nescius intrat aquas, 
<ven. fort. mart. praef..3> Raucisono latrante salo cum perstrepit aequor 
<ven. fort. mart. praef..4> Et uaga terrifico murmurat unda freto, 
<ven. fort. mart. praef..5> Exsiliens pelagus colles ubi uoluit(==VOLVIT) aquosos 
<ven. fort. mart. praef..6> Planaque dorsa malis mobile rupe tument, 
<ven. fort. mart. praef..7> Naufragii cumulos rapiens per confraga pontus, 
<ven. fort. mart. praef..8> Qua crepitat rapidus monte natante liquor: 
<ven. fort. mart. praef..9> Certatim implicitam quatiunt uada caerula cumbam, 
<ven. fort. mart. praef..10> Cum liquidi campi pensile transit iter. 
<ven. fort. mart. praef..11> Si fera crescat hiems, ut spumis uerberet auras 
<ven. fort. mart. praef..12> Et mare caeruleum tollat ad astra caput, 
<ven. fort. mart. praef..13> Fluctibus excussus per nubila nauita currit, 
<ven. fort. mart. praef..14> Intrat et aerias pendula prora uias. 
<ven. fort. mart. praef..15> Pars subit una ratis, pars altera uergit harenis, 
<ven. fort. mart. praef..16> Nutat et in dubio lubrica libra freto. 
<ven. fort. mart. praef..17> Nunc sursum inspicitur pelagi furibunda ruina, 
<ven. fort. mart. praef..18> Pontus et iratas desuper armat aquas, 
<ven. fort. mart. praef..19> Nunc quoque prosiliens Zephyri pelagique repulsu 
<ven. fort. mart. praef..20> Fluctibus ex imis euolat acta ratis. 
<ven. fort. mart. praef..21> Afficitur tremulis temerarius arbiter undis 
<ven. fort. mart. praef..22> Et stupet implicitas quas petat arte uias. 
<ven. fort. mart. praef..23> Attonitus trepidus hebetans uagus anxius anceps 
<ven. fort. mart. praef..24> Confuso ingenio mox ope nauta caret. 
<ven. fort. mart. praef..25> Iamque gubernaclum amittens ratione regendi 
<ven. fort. mart. praef..26> Pondere uictus aquae nescius arte iacet. 
<ven. fort. mart. praef..27> Sic ego de modicis minimus, uenerabilis Agnes 
<ven. fort. mart. praef..28> Cum Radegunde sacra, quas colo sorte pia, 
<ven. fort. mart. praef..29> Tendere pollicitum quia cogor ad ardua gressum, 
<ven. fort. mart. praef..30> Impellis tantis uiribus impar agor. 
<ven. fort. mart. praef..31> Fluctuat ingenium cui non natat unda Camenae, 
<ven. fort. mart. praef..32> Sensus harenosus non rigat ore lacus. 
<ven. fort. mart. praef..33> Nam celsum meritis Martinum ad sidera notum, 
<ven. fort. mart. praef..34> Cum sint uota, mihi non ualet arca loqui. 
<ven. fort. mart. praef..35> Poscendum est uobis, ne naufraga prora laboret 
<ven. fort. mart. praef..36> Flatibus ille suis ut mea uela iuuet. 
<ven. fort. mart. praef..37> Credere tunc potero ad portum mea carbasa ferri, 
<ven. fort. mart. praef..38> Aspirante fide si sua flabra fauent. 
<ven. fort. mart. praef..39> Ferte precanter opem et de uerbo poscite uerba: 
<ven. fort. mart. praef..40> Si fons ille rigat, riuulus iste meat. 
<ven. fort. mart. praef..41> Vos date quod uobis cum fenore reddat alumnus, 
<ven. fort. mart. praef..42> Addam ut thesauris parua talenta suis. 
<ven. fort. mart. 1.1> Altithronus postquam repedauit ad aethera Christus 
<ven. fort. mart. 1.2> Carne triumphali uictricia signa reportans, 
<ven. fort. mart. 1.3> Inclitus inferni spoliato carcere diues, 
<ven. fort. mart. 1.4> Tartarei reprimens feralia iura tyranni, 
<ven. fort. mart. 1.5> Et Stygis omnipotens adamantina claustra reuellit. 
<ven. fort. mart. 1.6> Sede fera populi longa caligine tecti 
<ven. fort. mart. 1.7> Captiuum retrahens portis bipatentibus agmen: 
<ven. fort. mart. 1.8> Milibus ereptis ergo est ut redditus astris 
<ven. fort. mart. 1.9> Et patris in solio sedit sua dextera dexter 
<ven. fort. mart. 1.10> Quae conuersatus dederat miracula terris 
<ven. fort. mart. 1.11> Multa euangelici reserante uolumine libri 
<ven. fort. mart. 1.12> Hebraicus cecinit stilus, Atticus atque Latinus, 
<ven. fort. mart. 1.13> Prosaico digesta situ, commune rotatu. 
<ven. fort. mart. 1.14> Primus enim docili distinguens ordine carmen 
<ven. fort. mart. 1.15> Maiestatis opus metri canit arte Iuuencus. 
<ven. fort. mart. 1.16> Hinc quoque conspicui radiauit lingua Seduli 
<ven. fort. mart. 1.17> Paucaque perstrinxit florente Orientius ore, 
<ven. fort. mart. 1.18> Martyribusque piis sacra haec donaria mittens 
<ven. fort. mart. 1.19> Prudens prudenter Prudentius immolat actus. 
<ven. fort. mart. 1.20> Stemmate corde fide pollens Paulinus et arte 
<ven. fort. mart. 1.21> Versibus explicuit Martini dogma magistri. 
<ven. fort. mart. 1.22> Sortis apostolicae quae gesta uocantur et actus 
<ven. fort. mart. 1.23> Facundo eloquio sulcauit uates Arator. 
<ven. fort. mart. 1.24> Quod sacra explicuit serie genealogus olim, 
<ven. fort. mart. 1.25> Alcimus egregio digessit acumine praesul. 
<ven. fort. mart. 1.26> Ast ego sensus inops, Italae quota portio linguae. 
<ven. fort. mart. 1.27> Faece grauis, sermone leuis, ratione pigrescens, 
<ven. fort. mart. 1.28> Mente hebes, arte carens, usu rudis, ore nec expers 
<ven. fort. mart. 1.29> Paruula grammaticae lambens refluamina guttae. 
<ven. fort. mart. 1.30> Rhetorici exiguum praelibans gurgitis haustum, 
<ven. fort. mart. 1.31> Cote ex iuridica cui uix rubigo recessit. 
<ven. fort. mart. 1.32> Quae prius addidici dediscens et cui(==CU_I) tantum 
<ven. fort. mart. 1.33> Artibus ex illis odor est in naribus istis. 
<ven. fort. mart. 1.34> Non praetexta mihi rutilat toga, paenula nulla 
<ven. fort. mart. 1.35> Flammea, nuda fames superest de paupere lingua. 
<ven. fort. mart. 1.36> Scilicet inter tot sanctorum culmina uatum, 
<ven. fort. mart. 1.37> Fulmina doctorum et gemmantia prata loquentum 
<ven. fort. mart. 1.38> Nullo flore uirens ego tendam texere sertam 
<ven. fort. mart. 1.39> Mellis et irrigui haec austera absinthia miscam? 
<ven. fort. mart. 1.40> Quod tamen ut facerem, fieri res illa coegit, 
<ven. fort. mart. 1.41> Quominus ipse reus pro crimine redderer amplo, 
<ven. fort. mart. 1.42> Conuenienter enim ratio quia plena poposcit 
<ven. fort. mart. 1.43> Huius pontificis solui praeconia uerbis 
<ven. fort. mart. 1.44> Cuius causa fuit hac me regione uenire. 
<ven. fort. mart. 1.45> Ergone dignus ero Martini gesta beati, 
<ven. fort. mart. 1.46> Pannoniae geniti qua clara Sauaria uernat 
<ven. fort. mart. 1.47> Attrectare manu trepida uel pangere lingua? 
<ven. fort. mart. 1.48> Non eget ille meis tenebris, quia luce coruscans 
<ven. fort. mart. 1.49> Gallica celsa pharus fulgorem extendit ad Indos. 
<ven. fort. mart. 1.50> Qui puer in teneris uix pubescentibus annis 
<ven. fort. mart. 1.51> Frigore sub gelido terras crispante pruina, 
<ven. fort. mart. 1.52> Cum undas tristis hiems freno glaciale ligasset 
<ven. fort. mart. 1.53> Et uaga libertas fluuiorum inclusa lateret 
<ven. fort. mart. 1.54> Asperiore gelu, de se sibi uincula nectens, 
<ven. fort. mart. 1.55> Plus aqua frigidior, tunica uestita rigoris: 
<ven. fort. mart. 1.56> Occurrenti igitur portae Ambianensis egeno, 
<ven. fort. mart. 1.57> Qui sibi restiterat, chlamydis partitur amictum 
<ven. fort. mart. 1.58> Et feruente fide membris algentibus offert. 
<ven. fort. mart. 1.59> Frigoris iste capit partem, capit ille teporis, 
<ven. fort. mart. 1.60> Inter utrosque inopes partitur feruor et algor 
<ven. fort. mart. 1.61> Et noua mercandi fit nundina frigus et aestus, 
<ven. fort. mart. 1.62> Vnaque paupertas satis est diuisa duobus. 
<ven. fort. mart. 1.63> Hac se ueste tamen tectum obtulit ipse creator 
<ven. fort. mart. 1.64> Martinique chlamys texit uelamine Christum. 
<ven. fort. mart. 1.65> Nulla Augustorum meruit hunc uestis honorem: 
<ven. fort. mart. 1.66> Militis alba chlamys plus est quam purpura regis. 
<ven. fort. mart. 1.67> Prima haec uirtutum fuit arra et pignus amoris. 
<ven. fort. mart. 1.68> Post fera barbaries peteret cum Gallica claustra 
<ven. fort. mart. 1.69> Ac prope Vangionum premeret loca feruidus hostis, 
<ven. fort. mart. 1.70> Militiae sanctus cuncta emolumenta recusat. 
<ven. fort. mart. 1.71> Hinc sibi Caesareas fremuit Iulianus in iras: 
<ven. fort. mart. 1.72> Imperat ut clausum teneat custodia iustum 
<ven. fort. mart. 1.73> Ac ueniente die primus properaret in agmen; 
<ven. fort. mart. 1.74> Quo tamen ante aciem sacer ire fatetur inermis. 
<ven. fort. mart. 1.75> Venerat ergo dies belli: pacem expetit hostis 
<ven. fort. mart. 1.76> Atque orante uno cecidit furor omnibus armis 
<ven. fort. mart. 1.77> Innumerasque acies solus sine sanguine uicit. 
<ven. fort. mart. 1.78> Hinc loca latronum incedens, ratus ire per Alpes, 
<ven. fort. mart. 1.79> Vinctis post tergum manibus deductus ab uno, 
<ven. fort. mart. 1.80> Tempore sub mortis hostis compendia tractans, 
<ven. fort. mart. 1.81> Credit latro deum dum praedicat iste colendum, 
<ven. fort. mart. 1.82> Et dare qui uoluit(==VOLUIT) mortem capit ore salutem. 
<ven. fort. mart. 1.83> Ducitur ille ferox a religione ligatus 
<ven. fort. mart. 1.84> Atque suus praedo Martini praeda fit ultro. 
<ven. fort. mart. 1.85> Quam bonus ille isti, sed plus pius hic fuit illi. 
<ven. fort. mart. 1.86> Seruantur simul, ille fide, hic(==SIC) corpore uiuens; 
<ven. fort. mart. 1.87> Ambo ualent, dum nemo cadit: sic uicit uterque. 
<ven. fort. mart. 1.88> Hinc loca praeteriens pulcherrima Mediolani, 
<ven. fort. mart. 1.89> Florea rura terens per amoena uirecta uiator, 
<ven. fort. mart. 1.90> Obuius occurrit uetus et temerarius hostis, 
<ven. fort. mart. 1.91> Mentitus speciem humanae sub imagine formae. 
<ven. fort. mart. 1.92> Falsiloquax pereunte fide, male doctus in arte 
<ven. fort. mart. 1.93> Quod peteretur iter quaerit: cui comminus ille 
<ven. fort. mart. 1.94> Huc properare refert qua se deus ire uocaret. 
<ven. fort. mart. 1.95> Cui ferus hostis ait: "quacumque accedere tendes 
<ven. fort. mart. 1.96> Tecum pergo nocens, uota in contraria currens". 
<ven. fort. mart. 1.97> Voce prophetali sanctus cui protinus infit: 
<ven. fort. mart. 1.98>"Est meus adiutor dominus, mala nulla uerebor. 
<ven. fort. mart. 1.99> Ne timeam timidum, timor est deus arma timentum. 
<ven. fort. mart. 1.100> Tutus in aduersis gradior rectore superno. 
<ven. fort. mart. 1.101> Insidiae uia nulla patet sub tegmine diuo". 
<ven. fort. mart. 1.102> Haec ait, et ualidi transfixus cuspide uerbi 
<ven. fort. mart. 1.103> Daemon abest. sic umbra fugit quem Christus obumbrat. 
<ven. fort. mart. 1.104> Interea matrem gentili errore resoluens 
<ven. fort. mart. 1.105> Illa istum mundo, hic illam generauit Olympo 
<ven. fort. mart. 1.106> Decrepitamque senem sancto facit amne renasci 
<ven. fort. mart. 1.107> Et meliore sinu generant sua uiscera matrem. 
<ven. fort. mart. 1.108> Dogmaque sacrilego quod fuderat Arrius ore 
<ven. fort. mart. 1.109> Tempestate graui totum populauerat orbem: 
<ven. fort. mart. 1.110> Per magis Illyricum male naufraga lingua natabat. 
<ven. fort. mart. 1.111> Hinc quoque coeperunt nasci noua proelia iusto, 
<ven. fort. mart. 1.112> Fortior ut fieret reparatis belliger armis, 
<ven. fort. mart. 1.113> Ad uirtutis opus per multa pericula crescens. 
<ven. fort. mart. 1.114> Vir pius ergo sagax fideique fidelis athleta, 
<ven. fort. mart. 1.115> Sparsa uenena heresis reprimens dum dimicat hosti, 
<ven. fort. mart. 1.116> Suppliciis lacerus, flagris datus urbe repulsus. 
<ven. fort. mart. 1.117> Rem patris ac geniti aequalem uel spiritus almi, 
<ven. fort. mart. 1.118> Vim, genus et specimen, uirtutem lumen honorem, 
<ven. fort. mart. 1.119> Vnum uelle trium sua per tormenta fatetur. 
<ven. fort. mart. 1.120> Dulcia membra uiri per amara flagella cauantur 
<ven. fort. mart. 1.121> Et Christi iuuenem ueterata piacula torquent. 
<ven. fort. mart. 1.122> Sed grauior fit poena leuis per nomen amantis. 
<ven. fort. mart. 1.123> Et quia summus apex fidei uirtutis honoris 
<ven. fort. mart. 1.124> Hilarius(==HI+LA-RI-US) famae radios iaculabat in orbem 
<ven. fort. mart. 1.125> Rite sacerdoti penetralia iura gubernans, 
<ven. fort. mart. 1.126> Bucina terribilis, tuba legis, praeco Tonantis, 
<ven. fort. mart. 1.127> Pulchrior electro, ter cocto ardentior auro, 
<ven. fort. mart. 1.128> Largior Eridano, Rhodano torrentior amplo, 
<ven. fort. mart. 1.129> Vberior Nilo, generoso sparsior Histro, 
<ven. fort. mart. 1.130> Cordis inundantis docilis ructare fluenta, 
<ven. fort. mart. 1.131> Fontibus ingenii sitientia pectora rorans, 
<ven. fort. mart. 1.132> Mens euangelici bis bini plena libelli, 
<ven. fort. mart. 1.133> Quattuor ore suo manans noua flumina mundo, 
<ven. fort. mart. 1.134> Ornatum ecclesiae pollens, diadema coruscum, 
<ven. fort. mart. 1.135> In membris Christi capitis uelut infula fulgens, 
<ven. fort. mart. 1.136> Pectore belligerans, adamantinus arte topazos, 
<ven. fort. mart. 1.137> Ad uirtutis opus mens inconcussa palaestris, 
<ven. fort. mart. 1.138> Gemmifer eloquiis, radiantior ore lapillis, 
<ven. fort. mart. 1.139> Doctor apostolicus uacuans ratione sophistas, 
<ven. fort. mart. 1.140> Dogmate luce fide informans uirtute sequaces. 
<ven. fort. mart. 1.141> Hostibus hic quoniam grauis insuperabilis esset, 
<ven. fort. mart. 1.142> Ducitur exilio qua longa Seleucia tendit, 
<ven. fort. mart. 1.143> Regis et auxilio petit hinc sua praemia miles. 
<ven. fort. mart. 1.144> Cuius in abscessu errori uaga Gallia cedit 
<ven. fort. mart. 1.145> Et regio titubat tanta se turre mouente. 
<ven. fort. mart. 1.146> Hoc ubi praepropere Martinus comperit inde, 
<ven. fort. mart. 1.147> Constituit cellam sub uertice Mediolani, 
<ven. fort. mart. 1.148> Expulit unde uirum tum Auxentius auctor iniquus. 
<ven. fort. mart. 1.149> Hinc pius exul adit qua Gallinaria turget 
<ven. fort. mart. 1.150> Insula, frugis inops, pascens radicibus herbae. 
<ven. fort. mart. 1.151> Ergo uenenatum helleborum mox sumpsit ab ore, 
<ven. fort. mart. 1.152> Incipit inde mori qua uiuere credidit escis. 
<ven. fort. mart. 1.153> Sed graue uirus agens oratio sola fugauit 
<ven. fort. mart. 1.154> Et uiuente uiro intra se sua mortua mors est. 
<ven. fort. mart. 1.155> Rursus ut Hilario redeundi est cessa facultas, 
<ven. fort. mart. 1.156> Excurrit properus sua post uestigia iustus. 
<ven. fort. mart. 1.157> Excipit hic cupidum cupiens et amator amantem 
<ven. fort. mart. 1.158> Fitque monasterium Pictaua comminus urbe. 
<ven. fort. mart. 1.159> Iungitur inde sacro catechumenus ore docendus, 
<ven. fort. mart. 1.160> Atque absente uiro rapuit graue funus amicum. 
<ven. fort. mart. 1.161> En subito Martinus adest qui defuit absens. 
<ven. fort. mart. 1.162> Ecce redit pietas, redit et simul arra salutis. 
<ven. fort. mart. 1.163> Ergo ubi conspexit gelidum de febre cadauer, 
<ven. fort. mart. 1.164> Flet gemit accurrit dolet heiulat uritur angit, 
<ven. fort. mart. 1.165> Concipiensque fidem cella omnes iussit abire 
<ven. fort. mart. 1.166> Exclusitque foris foribus, sine teste relictus; 
<ven. fort. mart. 1.167> Tum super algentis corpus prosternitur ardens, 
<ven. fort. mart. 1.168> Iudicis exactor, reuomant ut Tartara functum. 
<ven. fort. mart. 1.169> Interea geminis spatio remorante sub horis 
<ven. fort. mart. 1.170> Ecce redit facies, saliunt per membra uapores, 
<ven. fort. mart. 1.171> Stat rubor inde genis, oculos pupilla repingit, 
<ven. fort. mart. 1.172> Rursus et insertus renouat specularia uisus, 
<ven. fort. mart. 1.173> Vena tumet riuis animato fonte cruoris. 
<ven. fort. mart. 1.174> Paulatim assurgit fabrica titubante columna 
<ven. fort. mart. 1.175> Erigiturque iacens pariter domus et suus hospes, 
<ven. fort. mart. 1.176> Ipse iterum post se uiuens, idem auctor et heres. 
<ven. fort. mart. 1.177> Qui rediuiuus ait se iudicis ante tribunal 
<ven. fort. mart. 1.178> Ductum damnandum, Martino orante reductum. 
<ven. fort. mart. 1.179> Lupicini(==LU+PI-CI-NI+) demum celerans dum praeterit agrum, 
<ven. fort. mart. 1.180> Comperit, heu, famulum crudeli funere raptum, 
<ven. fort. mart. 1.181> Elidendo suum fera per suspendia collum, 
<ven. fort. mart. 1.182> Accessitque ubi sic male pendula praeda iacebat, 
<ven. fort. mart. 1.183> Expulit hinc cunctos, solus solita arma requirens. 
<ven. fort. mart. 1.184> Incubuit super exanimis pallentia membra, 
<ven. fort. mart. 1.185> Et premit arca sacri hunc ne premat arca sepulchri. 
<ven. fort. mart. 1.186> Mox tamen ore precem ut uiuentis misit in aurem, 
<ven. fort. mart. 1.187> Mors pede uersa retro praedam fugitiua reliquit 
<ven. fort. mart. 1.188> Euomuitque uorax auida de fauce rapinam. 
<ven. fort. mart. 1.189> Protinus exiluit lento conamine functi 
<ven. fort. mart. 1.190> Iam leuior se terra mouens animata calore, 
<ven. fort. mart. 1.191> Languida colla leuans oculosque ex morte soporos, 
<ven. fort. mart. 1.192> Vix reserans grauido uigilantia lumina uisu, 
<ven. fort. mart. 1.193> Mortis odore adhuc remanente in naribus illis; 
<ven. fort. mart. 1.194> Sed prensante manu totos simul erigit artus 
<ven. fort. mart. 1.195> Et stetit intrepidis membrorum machina plantis. 
<ven. fort. mart. 1.196> Viuificatus enim gressum meditando rediscens 
<ven. fort. mart. 1.197> Reddidit obsequium uitae pro munere sancto, 
<ven. fort. mart. 1.198> Vsque ad uestibulum domus illum ducere tendens, 
<ven. fort. mart. 1.199> Defunctum eripuit subito qui ex limine mortis: 
<ven. fort. mart. 1.200> Pro mercede manens haec compensatio iusto. 
<ven. fort. mart. 1.201> Gloria, Christe, tibi, facis haec qui mira per orbem! 
<ven. fort. mart. 1.202> Accidit ut Toronum praesul peteretur ad urbem 
<ven. fort. mart. 1.203> Nec tamen educi posset de limine cellae; 
<ven. fort. mart. 1.204> Rusticius quidam simulata febre iugalis 
<ven. fort. mart. 1.205> Obtinet egressum sancti ad uestigia supplex. 
<ven. fort. mart. 1.206> Vrbibus ex reliquis noua conciliabula currunt, 
<ven. fort. mart. 1.207> Laetificata simul sanctam se ferre rapinam: 
<ven. fort. mart. 1.208> Ne tamen effugiat, iustum custodia uallat. 
<ven. fort. mart. 1.209> Interea paucis tunc obsistentibus insons 
<ven. fort. mart. 1.210> Eligitur, trahitur, sacratur et arce locatur. 
<ven. fort. mart. 1.211> Aemulus unus erat Defensor episcopus obstans, 
<ven. fort. mart. 1.212> Ne Martinus oues pastor curaret alendas. 
<ven. fort. mart. 1.213> Nec mora, iudicio domini lectore canente 
<ven. fort. mart. 1.214> Versiculo psalmi Defensor sponte notatur. 
<ven. fort. mart. 1.215>"Ex ore infantum et lactantum perfice laudem 
<ven. fort. mart. 1.216> Nunc defensorem qui sic bene destruis" inquit. 
<ven. fort. mart. 1.217> Mox fragor astra petit, clamor uagus atria complet 
<ven. fort. mart. 1.218> Et docet ille fauor de Defensore reatum 
<ven. fort. mart. 1.219> Addictusque uir est se iudice, teste propheta. 
<ven. fort. mart. 1.220> Inde monasterium sibi condit rupe sub alta, 
<ven. fort. mart. 1.221> Vir monachus perstans in pontificatus honore, 
<ven. fort. mart. 1.222> Plurima conueniunt ubi sancta examina fratrum. 
<ven. fort. mart. 1.223> Ergo aderat propius locus et celeberrimus olim: 
<ven. fort. mart. 1.224> Ampla uetustatis cum tempora transiluissent, 
<ven. fort. mart. 1.225> Martyris esse pium spargebat opinio cultum. 
<ven. fort. mart. 1.226> Quo sacer exorans tumulo, salit umbra sepulchro, 
<ven. fort. mart. 1.227> Laeua ex parte loquens meritis res ipsa sinistra. 
<ven. fort. mart. 1.228> Imperat ut nomen fateatur imago uel actum. 
<ven. fort. mart. 1.229> Latronem se uoce refert, pro crimine caesum. 
<ven. fort. mart. 1.230> Nil cum martyribus sibi participare beatis, 
<ven. fort. mart. 1.231> His quia palma manet, nam se male poena teneret. 
<ven. fort. mart. 1.232> Omnibus auditur, Martino cernitur uni. 
<ven. fort. mart. 1.233> Illa superstitio tali sub sorte uetatur, 
<ven. fort. mart. 1.234> Sic altar pariter remouetur, larua fugatur. 
<ven. fort. mart. 1.235> Post iter arripiens comitatu religioso 
<ven. fort. mart. 1.236> Exequiis subito gentilibus obuius exit. 
<ven. fort. mart. 1.237> Dum putat inde uehi cultu simulacra profano, 
<ven. fort. mart. 1.238> Pingit inaduersus(==INADVERSUS) signum crucis. illa cucurrit 
<ven. fort. mart. 1.239> Ante uirum, sua bella gerens, pietatis amica. 
<ven. fort. mart. 1.240> Obuia turba riget gressuque extorpuit aegro 
<ven. fort. mart. 1.241> Atque immota gradu uertigine rapta rotatur. 
<ven. fort. mart. 1.242> Additur illud: onus deponunt colla, cadauer 
<ven. fort. mart. 1.243> Nec iam ferre ualent et mors in pondere crescit. 
<ven. fort. mart. 1.244> Tunc sacer inspiciens opus hoc esse exequiarum, 
<ven. fort. mart. 1.245> Iussit abire procul, digitis crucis arma repingens. 
<ven. fort. mart. 1.246> Vnde ligauit iter, miseratus et inde resoluit, 
<ven. fort. mart. 1.247> Vna eademque manu mandata per aera mittens, 
<ven. fort. mart. 1.248> Hoc mirum faciens de suspicione sacerdos. 
<ven. fort. mart. 1.249> Protinus antiquum cupiens exurere fanum 
<ven. fort. mart. 1.250> Iussit et acclinem propius succidere pinum. 
<ven. fort. mart. 1.251> Obuia congreditur cui rustica contio pugnax, 
<ven. fort. mart. 1.252> Ne succidatur res nata et debita flammis. 
<ven. fort. mart. 1.253> Proinde paciscuntur hac lege excidere pinum, 
<ven. fort. mart. 1.254> Si Martinus eam ualeat retinere ruentem. 
<ven. fort. mart. 1.255> Annuit hoc populus, hoc spondet sponte sacerdos. 
<ven. fort. mart. 1.256> Mollia subduntur rigido sub stipite membra 
<ven. fort. mart. 1.257> Et suspectatur pini peritura ruina. 
<ven. fort. mart. 1.258> Interea rapidis sonat icta bipennibus arbor 
<ven. fort. mart. 1.259> Atque subincrepitans casura cacumine nutat: 
<ven. fort. mart. 1.260> Paulatim inclinans iam uicta secure ruebat. 
<ven. fort. mart. 1.261> Turbati monachi expectant extrema magistri, 
<ven. fort. mart. 1.262> Credentes ramos transfigere uiscera iusti. 
<ven. fort. mart. 1.263> Vir tamen intrepidus perstat pinoque cadenti 
<ven. fort. mart. 1.264> Obtulit arma crucis, cumulans sua bella triumphis. 
<ven. fort. mart. 1.265> Extimuit fugitiua uirum repedabilis arbor 
<ven. fort. mart. 1.266> Et ruitura procul suspendit in aere lapsum; 
<ven. fort. mart. 1.267> Excutiens retro uersa comas sine more caducum 
<ven. fort. mart. 1.268> Continuit saltum sese per inania librans; 
<ven. fort. mart. 1.269> Contra naturam succisa et curua repugnans 
<ven. fort. mart. 1.270> Mox petit illud iter qua non sua pondera torquent. 
<ven. fort. mart. 1.271> Hinc ad ruricolas uertigo infesta rotatur 
<ven. fort. mart. 1.272> In montem exiliens, uindex ut puniat hostes, 
<ven. fort. mart. 1.273> Resque parata neci fuit ultio facta saluti. 
<ven. fort. mart. 1.274> Fit fragor in partes, monachi per gaudia deflent, 
<ven. fort. mart. 1.275> Gentiles stupidi noua per miracula pallent. 
<ven. fort. mart. 1.276> Iudicio ligni hominum mollita uoluntas 
<ven. fort. mart. 1.277> Expetit arma crucis conuersa errore repulso 
<ven. fort. mart. 1.278> Et timor hic pini Martinum fecit amari, 
<ven. fort. mart. 1.279> Maiorem generans fructum cum decidit arbor. 
<ven. fort. mart. 1.280> Hinc iubet alterius succendere culmina fani; 
<ven. fort. mart. 1.281> Vicinamque domum cum flammea lingua uoraret, 
<ven. fort. mart. 1.282> Viribus ardor agens totis laxatus habenis, 
<ven. fort. mart. 1.283> Obuius ipse uolat qua tum globus igneus ibat, 
<ven. fort. mart. 1.284> Scandens tecta domus; hinc uerba precantia mittit. 
<ven. fort. mart. 1.285> Mox tota in uentos reuoluta incendia feruent 
<ven. fort. mart. 1.286> Et contra Boream Vulcanius ardor anhelat. 
<ven. fort. mart. 1.287> Seditione mouent elementa domestica rixas: 
<ven. fort. mart. 1.288> Aduersis Zephyris uideas pugnare fauillas, 
<ven. fort. mart. 1.289> Hinc furor Australis premit, hinc uelocibus alis 
<ven. fort. mart. 1.290> Flamma uolans Borinas mordebat in aera pinnas. 
<ven. fort. mart. 1.291> Obructata diu tandemque euicta per auras, 
<ven. fort. mart. 1.292> Quas armare solent, fugiebant flamina flammas 
<ven. fort. mart. 1.293> Condicione noua: satis haec res mira per orbem 
<ven. fort. mart. 1.294> Flabra timent ignem, timet ignis ligna uorare 
<ven. fort. mart. 1.295> Atque auidae flammae sua nutrimenta pauescunt 
<ven. fort. mart. 1.296> Paulatimque foci se languida lingua resorbet; 
<ven. fort. mart. 1.297> Vrere qui solet, a se ipso consumitur ignis 
<ven. fort. mart. 1.298> Martinique fides sine nubibus intulit imbres. 
<ven. fort. mart. 1.299> Rursus ut hinc aliud cuperet subuertere templum, 
<ven. fort. mart. 1.300> Rustica turba uetat diuelli fana profana. 
<ven. fort. mart. 1.301> Vnde repulsus adit loca proxima, sed biduano 
<ven. fort. mart. 1.302> Contectus cinere et saetis ieiunia ducens 
<ven. fort. mart. 1.303> Numinis auxilium ad templa imminuenda precatur. 
<ven. fort. mart. 1.304> Militiae angelicae coram duo protinus adsunt 
<ven. fort. mart. 1.305> Siderei proceres, hastas et scuta tenentes. 
<ven. fort. mart. 1.306> Comminus his sanctum compellant uocibus ultro: 
<ven. fort. mart. 1.307>"Praesidiis, Martine, tuis delabimur astri. 
<ven. fort. mart. 1.308> Squalidus ipse sedes, sed fit tua cura Tonantis 
<ven. fort. mart. 1.309> Suffragiisque tuis caeli fremit arduus axis 
<ven. fort. mart. 1.310> Belliger et totis conspirat Olympus in armis. 
<ven. fort. mart. 1.311> Vt coepta efficias, per nos tibi militat aether. 
<ven. fort. mart. 1.312> Mittimur a domino gemini tua castra regentes, 
<ven. fort. mart. 1.313> Hac pro parte duces, melior qua causa laborat. 
<ven. fort. mart. 1.314> Nunc age rumpe moras, neu rustica turba rebellet 
<ven. fort. mart. 1.315> Arma ministra uides: nostrum est superare superbos. 
<ven. fort. mart. 1.316> Irrue, ne trepides, ope nostra ad templa ruenda, 
<ven. fort. mart. 1.317> Nec titubare decet fauor est ubi numinis almi". 
<ven. fort. mart. 1.318> Tum sacer aggrediens properus dissoluere templum, 
<ven. fort. mart. 1.319> Idola comminuit, fana eruit, obruit aras 
<ven. fort. mart. 1.320> Totaque sublimis iacuit sub puluere moles. 
<ven. fort. mart. 1.321> Rusticitas inimica prius fauet ipsa ruinae 
<ven. fort. mart. 1.322> Instat et excidio quae defendebat iniquum, 
<ven. fort. mart. 1.323> Idola proiciens, nomen confessa Tonantis: 
<ven. fort. mart. 1.324> Vno eodemque(==E.ODEMQVE) ictu(==ICTU_) hoc respuit, eligit illud. 
<ven. fort. mart. 1.325> Post Aeduorum templum dum euellere uellet, 
<ven. fort. mart. 1.326> Obstant inculti cultores ruricolares, 
<ven. fort. mart. 1.327> Ne colerent melius sua si cultura periret. 
<ven. fort. mart. 1.328> Ex quibus audaci nisu male fortior unus 
<ven. fort. mart. 1.329> Dum cuperet gladio caput obtruncare sacratum, 
<ven. fort. mart. 1.330> Cui nuda ceruice pater sese obtulit ultro. 
<ven. fort. mart. 1.331> Ast ubi mente ferox totas collegerat iras, 
<ven. fort. mart. 1.332> Exacuens rabiem, sed cordis acumine tonsus, 
<ven. fort. mart. 1.333> Acrius insiliens totos suspenderat artus, 
<ven. fort. mart. 1.334> Bis furor armatus iuguli ruiturus in ictum, 
<ven. fort. mart. 1.335> Tam grauius feriens, quantum alte educitur ensis, 
<ven. fort. mart. 1.336> Astrictis capulo digitis dum temperat ungues, 
<ven. fort. mart. 1.337> Noxius, horrifica meditatus uulnera dextra, 
<ven. fort. mart. 1.338> Mortis amicus amans, facinus crudeliter ausus: 
<ven. fort. mart. 1.339> Iam ferro incumbens capiti, mucrone reducto 
<ven. fort. mart. 1.340> Sternitur ipse solo qui sic pendebat in ictum 
<ven. fort. mart. 1.341> Ac resupinat humo qui pronior ibat in ausum, 
<ven. fort. mart. 1.342> Mittit et ore precem cum membra superba iacerent, 
<ven. fort. mart. 1.343> Iusto stante cadens, quo credit stare cadente: 
<ven. fort. mart. 1.344> Dum uice diuersa stat inops, ruit ille superbus. 
<ven. fort. mart. 1.345> Rursus opus peragens dum uerteret idola pernix, 
<ven. fort. mart. 1.346> Vir quidam tractans Martini de nece cultrum 
<ven. fort. mart. 1.347> Dum rapit, eripitur rapienda rapina rapaci 
<ven. fort. mart. 1.348> Excussumque fugit sine more uolatile ferrum 
<ven. fort. mart. 1.349> Iam leuiore uia, neque post comparuit usquam. 
<ven. fort. mart. 1.350> Sic cultro ablato manibus latro extitit insons, 
<ven. fort. mart. 1.351> Redditur et mitis postquam fit nudus ab armis. 
<ven. fort. mart. 1.352> Nec furor ante animi periens, nisi tela perissent. 
<ven. fort. mart. 1.353> Inuita haec pietas, quae perdidit unde noceret. 
<ven. fort. mart. 1.354> Saepe beatus item contradicentibus ipsis 
<ven. fort. mart. 1.355> Agricolis praestante fide se orante iubebat 
<ven. fort. mart. 1.356> Vt male culta suis caderent fera fana ministris. 
<ven. fort. mart. 1.357> Sic quoque pontificem soliti impugnare rebelles, 
<ven. fort. mart. 1.358> Dum templa euertunt, ipsi sunt arma beato 
<ven. fort. mart. 1.359> Hostilique manu Martini bella geruntur, 
<ven. fort. mart. 1.360> Partibus atque suis alieno milite uincit. 
<ven. fort. mart. 1.361> Quin etiam fuerit curatio quanta patrono, 
<ven. fort. mart. 1.362> Quanta medellifero manarit gratia tactu, 
<ven. fort. mart. 1.363> Laudibus in tantis muta est facundia mundi. 
<ven. fort. mart. 1.364> Quem cunctis uidisse fuit meruisse salutem. 
<ven. fort. mart. 1.365> Est satis ipse suus testis generosus et auctor. 
<ven. fort. mart. 1.366> Qui quondam ingrediens Treuerorum moenia mitis, 
<ven. fort. mart. 1.367> Qua resoluta diu per uiscera fluxa rigebat 
<ven. fort. mart. 1.368> Tabida paralysis gelido languore puella, 
<ven. fort. mart. 1.369> Flatibus extremis quasi iam de funere uiuens; 
<ven. fort. mart. 1.370> Cuius erant oculi uigilis custodia mortis, 
<ven. fort. mart. 1.371> Funeris exequias reddentia lumina membris; 
<ven. fort. mart. 1.372> Soluere festinans animatae uincula carnis 
<ven. fort. mart. 1.373> Spiritus arcano uix mobilis ibat anhelo, 
<ven. fort. mart. 1.374> Fine trahens dubio perituram naribus auram; 
<ven. fort. mart. 1.375> Pes manus ora genae recubabat imago sepultae, 
<ven. fort. mart. 1.376> Nec tumulata quidem, sed portio tota sepulchri. 
<ven. fort. mart. 1.377> Cuius amore pio patris exanimata senectus 
<ven. fort. mart. 1.378> Dilacerata genis, niueis male compta capillis 
<ven. fort. mart. 1.379> Cum impatiens ageret nec adesset cura medellae, 
<ven. fort. mart. 1.380> Comperit ut sanctum aduectum dignanter ad urbem, 
<ven. fort. mart. 1.381> Aduolat inde senex uetulis iuuenaliter annis 
<ven. fort. mart. 1.382> Impiger exiliens, cursu sua tempora uincens. 
<ven. fort. mart. 1.383> Pontificum uallante choro populoque fremente 
<ven. fort. mart. 1.384> Irruit in medios clamoribus inuerecundus; 
<ven. fort. mart. 1.385> Nam dolor insignis non respicit arma pudoris. 
<ven. fort. mart. 1.386> Corruit ergo senex sancta ad uestigia pronus, 
<ven. fort. mart. 1.387> Genua(==GENVA-), manus plantasque per oscula mollia lambens. 
<ven. fort. mart. 1.388> Vix gemitu laxante loqui sic incipit aeger: 
<ven. fort. mart. 1.389>"Vir Martine dei, populari nate saluti, 
<ven. fort. mart. 1.390> Vir cunctis bonitate parens, tibi suggero luctus, 
<ven. fort. mart. 1.391> Ne miseri pereant lacrimae, pietatis amice, 
<ven. fort. mart. 1.392> Quem mea causa trahit loca tam longinqua uenire, 
<ven. fort. mart. 1.393> Vt labor iste uiae tribuat compendia uitae. 
<ven. fort. mart. 1.394> Est mihi nata domi decumbens uulnere morbi, 
<ven. fort. mart. 1.395> Exequiis uicina suis sine sorte medellae. 
<ven. fort. mart. 1.396> Quae quondam incolumis stabat mea sola uoluptas, 
<ven. fort. mart. 1.397> Obsequiis intenta piis, placabilis, in qua 
<ven. fort. mart. 1.398> Vita mihi haec dulcis erat solando senectam. 
<ven. fort. mart. 1.399> Ecce perit secumque trahit mea uiscera leto 
<ven. fort. mart. 1.400> Canitiemque patris miserandi in Tartara ducit. 
<ven. fort. mart. 1.401> Ire sed ipse prior cuperem, si forte liceret. 
<ven. fort. mart. 1.402> Quaenam uita seni uel quo mihi uota parenti 
<ven. fort. mart. 1.403> Spe pereunte patris cum nomine prolis ademptae? 
<ven. fort. mart. 1.404> Qua nubente uiro per dona futura nepotum 
<ven. fort. mart. 1.405> Aridus in ramis poteram reuirescere prolis; 
<ven. fort. mart. 1.406> Cum magis haec reputem praesentis damna salutis, 
<ven. fort. mart. 1.407> Me spectante rapi natam, mea lumina, luci, 
<ven. fort. mart. 1.408> Ordine disposito melius cui causa placeret, 
<ven. fort. mart. 1.409> Vt senis illa patris oculorum clauderet orbes. 
<ven. fort. mart. 1.410> Vnde, sacer, dignare auidam suspendere mortem 
<ven. fort. mart. 1.411> Atque minister opis rapiendae occurre puellae. 
<ven. fort. mart. 1.412> Si mora fit, mea causa perit: succurre duobus. 
<ven. fort. mart. 1.413> Nam me cura necat, si illi curatio cessat". 
<ven. fort. mart. 1.414> Qua sacer erubuit confusus uoce sacerdos, 
<ven. fort. mart. 1.415>"Indignum sese tali uirtute ministrum". 
<ven. fort. mart. 1.416> Sed pater instabat compellans uocibus isdem: 
<ven. fort. mart. 1.417>"Debitus insanis medicus uenis, exere curas, 
<ven. fort. mart. 1.418> Sentiat aduentum medici purgatio morbi". 
<ven. fort. mart. 1.419> His impulsus adit qua lassa puella iacebat, 
<ven. fort. mart. 1.420> Turba adstante foris, faceret quid pastor ouili. 
<ven. fort. mart. 1.421> Hinc sua bella gerens orator ad arma recurrit 
<ven. fort. mart. 1.422> Sternens membra solo sensu super astra reducto. 
<ven. fort. mart. 1.423> Hinc ubi consurgens faciem conspexit alumnae, 
<ven. fort. mart. 1.424> Ilico uox rediit peregrinis sedibus hospes 
<ven. fort. mart. 1.425> Et rediuiua suae cecinerunt organa linguae. 
<ven. fort. mart. 1.426> Paulatimque artus liquor ut penetrauit oliui, 
<ven. fort. mart. 1.427> Viuificata pedum geminis stetit arca columnis 
<ven. fort. mart. 1.428> Et fundata suo uiguerunt culmina gressu. 
<ven. fort. mart. 1.429> Post quoque Tetradii famulus proconsulis exspes 
<ven. fort. mart. 1.430> Mancipium alterius sub hospite(==SOSPITE) daemone factus, 
<ven. fort. mart. 1.431> Dentibus ut rabiens alienis frenderet armis 
<ven. fort. mart. 1.432> Nec sua sed hostis fieret se milite pugna. 
<ven. fort. mart. 1.433> Quem dominus famulum supplex purgare precatur, 
<ven. fort. mart. 1.434> Sed duci ad sanctum uetuit ferus hospes et hostis. 
<ven. fort. mart. 1.435> Tetradius rursus iusti uestigia lambens 
<ven. fort. mart. 1.436> Supplicat ut pergant ubi saeuus latro latebat. 
<ven. fort. mart. 1.437> Sed sacer ipse domum gentilis adire recusat. 
<ven. fort. mart. 1.438> Spondet Tetradius humilis cum fascibus altis, 
<ven. fort. mart. 1.439> Si eripiat hosti famulum, se credere Christo. 
<ven. fort. mart. 1.440> Imposita ergo manu puero fera larua recedit 
<ven. fort. mart. 1.441> Et mala iucundum pastorem bestia fugit. 
<ven. fort. mart. 1.442> Tetradius pariter catechumenus esse meretur 
<ven. fort. mart. 1.443> Atque salutiferi baptismatis amne nouatur. 
<ven. fort. mart. 1.444> Sic puer et dominus maculis purgantur ademptis: 
<ven. fort. mart. 1.445> Iste hostis laqueis, erroribus ille solutus, 
<ven. fort. mart. 1.446> Ille carens animae poenis, hic carnis erinys. 
<ven. fort. mart. 1.447> Liber uterque manens gemino micuere triumpho. 
<ven. fort. mart. 1.448> Condicio famuli libertas facta patroni: 
<ven. fort. mart. 1.449> Excipit iste fidem, cum de illo perfidus exit. 
<ven. fort. mart. 1.450> Nec longo spatio sub eodem tempore sanctus 
<ven. fort. mart. 1.451> Forte domum ingrediens in limine substitit ipso, 
<ven. fort. mart. 1.452> Terribilem referens se cernere daemonis umbram. 
<ven. fort. mart. 1.453> Arreptoque coco uexat fera belua praedam, 
<ven. fort. mart. 1.454> Dentibus armatis lacerans se siue sodales. 
<ven. fort. mart. 1.455> Terga dabant socii nec quisquam ire obuius audet, 
<ven. fort. mart. 1.456> Vix loca tuta fugae capientes praepete saltu 
<ven. fort. mart. 1.457> Hoc satis esse suum uel se subducere morsu. 
<ven. fort. mart. 1.458> Martius ergo chalybs, Martinus belliger armis 
<ven. fort. mart. 1.459> Nec pede diffugit nec siuit abire fugacem, 
<ven. fort. mart. 1.460> Pestem stare iubens, acuit qui fauce molares. 
<ven. fort. mart. 1.461> Cui digitos uir sanctus in os dum mitteret, infit: 
<ven. fort. mart. 1.462>"Si potes, ecce uora oblatam, lupe noxie, praedam. 
<ven. fort. mart. 1.463> Quam peteres alibi datur ultro dentibus esca". 
<ven. fort. mart. 1.464> Quo dicto fauces geminae reuocantur utrimque: 
<ven. fort. mart. 1.465> Ne uiolet digitos, suspendit belua rictus 
<ven. fort. mart. 1.466> Et manibus tangi timuit qui dente uoraret. 
<ven. fort. mart. 1.467> Qui dum intra obsessum poenis ageretur acerbis 
<ven. fort. mart. 1.468> Nec tamen ob digitos exire per ora liceret, 
<ven. fort. mart. 1.469> Foeda ministerii foedus uestigia linquens 
<ven. fort. mart. 1.470> Sordidus egreditur qua sordibus est uia fluxu. 
<ven. fort. mart. 1.471> Tale iter arreptum sic te decet ire uiator. 
<ven. fort. mart. 1.472> Hinc cum barbariem sparsisset fama per urbem 
<ven. fort. mart. 1.473> Prouentumque trucem crudelia semina ferrent, 
<ven. fort. mart. 1.474> Pastor adesse iubet quendam ex grege daemoniacum; 
<ven. fort. mart. 1.475> Imperat ut prodat, si nuntia uera uagarent. 
<ven. fort. mart. 1.476> Tortus ut ore reus, ueluti sub iudice missus, 
<ven. fort. mart. 1.477> Gressibus humanis aduectus larua fatetur, 
<ven. fort. mart. 1.478> Hanc famam in populum bis quino daemone fusam, 
<ven. fort. mart. 1.479> Vt cogente metu Martinus abiret ab urbe. 
<ven. fort. mart. 1.480> Barbara tempestas tranquilla lege quiescit: 
<ven. fort. mart. 1.481> Formidanda tibi nulla est irruptio gentis 
<ven. fort. mart. 1.482> Nec causam armorum uerearis pacis amator. 
<ven. fort. mart. 1.483> Martino praesente aditum fallacia perdit, 
<ven. fort. mart. 1.484> Mendax uera refert et certum nuntiat error. 
<ven. fort. mart. 1.485> Insatiata malis quae sic fremit ore cruento 
<ven. fort. mart. 1.486> Bestia bella mouens reuocauit munera pacis. 
<ven. fort. mart. 1.487> Inde Parisiacam sacer intrans concite portam 
<ven. fort. mart. 1.488> Obuiat in faciem leprosum uersus euntem, 
<ven. fort. mart. 1.489> Qui sibi dispar erat nec iam a se cognitus ibat, 
<ven. fort. mart. 1.490> Vir maculis uarius, cute nudus, uulnere tectus, 
<ven. fort. mart. 1.491> Tabe fluens, gressu aeger, inops uisu, asper amictu, 
<ven. fort. mart. 1.492> Mente hebes, ore putris, lacerus pede, uoce refractus, 
<ven. fort. mart. 1.493> Induerat miserum peregrino tegmine pallor. 
<ven. fort. mart. 1.494> Improuisus enim hunc sanctus ad oscula traxit 
<ven. fort. mart. 1.495> Astringensque uirum fuso medicamine laxat. 
<ven. fort. mart. 1.496> Nam simul ut tetigit benedictas ore saliuas, 
<ven. fort. mart. 1.497> Effugit unguiferum languoris sarcina tactum, 
<ven. fort. mart. 1.498> Mersa figura redit, faciem cutis aduena uestit, 
<ven. fort. mart. 1.499> Ad speculum remeat peregrina fronte character 
<ven. fort. mart. 1.500> Et deleta diu rescribitur oris imago. 
<ven. fort. mart. 1.501> Virtutum quam celsa fides, ubi concite sancti 
<ven. fort. mart. 1.502> Pacis ab officio perierunt proelia morbi! 
<ven. fort. mart. 1.503> Complexu res dira fugit, languoris iniqui 
<ven. fort. mart. 1.504> Peste cadente nouam gesserunt oscula pugnam. 
<ven. fort. mart. 1.505> Inclita religio Martini, cuius honore 
<ven. fort. mart. 1.506> Foedere fida fides formosat foeda fidelis! 
<ven. fort. mart. 1.507> O felix regio sancti pede lumine tactu, 
<ven. fort. mart. 1.508> Illustris lustrante uiro loca lustra ligustra 
<ven. fort. mart. 1.509> Vrbes rura domus templa oppida moenia uillas, 
<ven. fort. mart. 1.510> Quaeque uiri insignis tam insignia signa mereris! 
<ven. fort. mart. 1.511> Cuius ab ore sacro, magnalia cetera uincens, 
<ven. fort. mart. 1.512> Leprosi ad curam Iordanis in oscula fluxit 
<ven. fort. mart. 1.513> Et fontem fluidae maculae lauat unda saliuae. 
<ven. fort. mart. 2.1> Pendula iam dudum laxaui carbasa pinu, 
<ven. fort. mart. 2.2> Dum pelagus componit, iter dum nauta resumit, 
<ven. fort. mart. 2.3> Et restricta semel leuius se sarcina ducit. 
<ven. fort. mart. 2.4> Me quoque iam primi finita parte libelli 
<ven. fort. mart. 2.5> Ad cursum leuis aura uocat, paro lintea uentis: 
<ven. fort. mart. 2.6> Spiritus alteuolans, imple mea uela secundus, 
<ven. fort. mart. 2.7> Ne trepidam classem contraria flabra flagellent. 
<ven. fort. mart. 2.8> Martinum mea prora uehat: sancta entheca nautae, 
<ven. fort. mart. 2.9> Dulcis apex, spes fida ratis, leue pondus amantis, 
<ven. fort. mart. 2.10> Mercis onus suaue est, etsi ueheretur in ulnis. 
<ven. fort. mart. 2.11> Qui tetigit quodcumque manu uel tactus ab ullo est, 
<ven. fort. mart. 2.12> A digitis salit alta salus, fluit unguen ab ungue. 
<ven. fort. mart. 2.13> Fimbria quin etiam quod nobilis attigit umquam, 
<ven. fort. mart. 2.14> Sparsit abundantem modica de ueste salutem, 
<ven. fort. mart. 2.15> Fontis et huius aquis restricta est unda cruoris 
<ven. fort. mart. 2.16> Siccauitque suo refluamina fluxa fluento. 
<ven. fort. mart. 2.17> Sumens aeger opem per furta salubria fili, 
<ven. fort. mart. 2.18> Dum nescit medicus, finit discrimina morbus. 
<ven. fort. mart. 2.19> Arbiter Arborius, uir praefectorius idem, 
<ven. fort. mart. 2.20> Quartano genitam grauiter cruciante camino, 
<ven. fort. mart. 2.21> Plurima dum faceret neque cura mederet alumnae, 
<ven. fort. mart. 2.22> Missa beata uiri restrinxit epistula febrem: 
<ven. fort. mart. 2.23> Qua superimposita charta recubante puella, 
<ven. fort. mart. 2.24> Mos sudoris aquas ubi littera sicca rigauit, 
<ven. fort. mart. 2.25> Febris ab internis extracta est arida membris: 
<ven. fort. mart. 2.26> Axe serenato madidans sine uellere nimbi 
<ven. fort. mart. 2.27> Rore atramenti restincta est flamma camini. 
<ven. fort. mart. 2.28> Israhelitarum(==ISRAHELITA+RUM) ueluti Moysiticus alter, 
<ven. fort. mart. 2.29> Ne uapor excruciet, protendit pagina nubem. 
<ven. fort. mart. 2.30> Quam mirum artificem dantem per scripta salutem! 
<ven. fort. mart. 2.31> Sic operabatur praesens ubi non erat ipse. 
<ven. fort. mart. 2.32> Quae patre ab Arborio Martino offertur opimo 
<ven. fort. mart. 2.33> Consecranda manu qua saluificata sit ipsa. 
<ven. fort. mart. 2.34> Quam bene bis sanam cum uirginitate puellam 
<ven. fort. mart. 2.35> Reddidit iste patri proprio pater, ille superno! 
<ven. fort. mart. 2.36> Sic meruit geminam solo curante medellam, 
<ven. fort. mart. 2.37> Dum caram subolem morti subduxit utraeque. 
<ven. fort. mart. 2.38> Paulinique oculum taetra caligine mersum 
<ven. fort. mart. 2.39> Impositis manibus radius penetrauit acutus 
<ven. fort. mart. 2.40> Atque serena dies detersa nube refulsit, 
<ven. fort. mart. 2.41> Lumen et emicuit facies non lusca gemellum 
<ven. fort. mart. 2.42> Martini digitis oleo manante lucernae, 
<ven. fort. mart. 2.43> Cuncta salutifero superans collyria tactu. 
<ven. fort. mart. 2.44> Ipse etiam casu scalarum uertice lapsus 
<ven. fort. mart. 2.45> Dinumeransque cadendo gradus, capite, ore relisus, 
<ven. fort. mart. 2.46> Attritus membris, descendens saltibus amplis, 
<ven. fort. mart. 2.47> Multorum medicus tam plurima uulnera portans 
<ven. fort. mart. 2.48> Dum cellae recubat grauiter sub nocte sopora, 
<ven. fort. mart. 2.49> Peruigilis domini uenit angelus aere fusus. 
<ven. fort. mart. 2.50> Vlcera quaeque uiri tractans dum singula palpat, 
<ven. fort. mart. 2.51> Tangens membra manu solidat uestigia gressu 
<ven. fort. mart. 2.52> Excutiturque lues fugitiuo tabida saltu 
<ven. fort. mart. 2.53> Et sudibus laceros rediit cutis una per artus. 
<ven. fort. mart. 2.54> Crastinus incolumi processit corpore comptus 
<ven. fort. mart. 2.55> Angelicamque fidem testis praesentia fecit. 
<ven. fort. mart. 2.56> Nec perferre pium longinqua flagella decebat, 
<ven. fort. mart. 2.57> Quando flagellari grauiter non pertulit ullum. 
<ven. fort. mart. 2.58> Praetereunda mihi neque sunt haec maxima rerum. 
<ven. fort. mart. 2.59> Maximus Augustus, nece regis maximus armis 
<ven. fort. mart. 2.60> Imperium indeptus, ciuili clade superbus, 
<ven. fort. mart. 2.61> Dum regit insolitas frenorum infrenus habenas, 
<ven. fort. mart. 2.62> Pontificum cui tunc adulatio laxa fauebat 
<ven. fort. mart. 2.63> Principis et nutu cleri tum circulus ibat, 
<ven. fort. mart. 2.64> Martino ueniente tamen res ipse precatus, 
<ven. fort. mart. 2.65> Vt sanctum ad mensam(==MENSAM_) habeat: qui saepe repulsus 
<ven. fort. mart. 2.66> Tandem promeruit fieri conuiua beati. 
<ven. fort. mart. 2.67> Imperio plaudente simul sedet, urbe fauente, 
<ven. fort. mart. 2.68> Conuiuam caeli quod terrena excipit aula. 
<ven. fort. mart. 2.69> Conueniunt proceres, praefectus consul honores 
<ven. fort. mart. 2.70> Certatim asciti, regalia festa colentes, 
<ven. fort. mart. 2.71> Principe postposito miraturi acta sacrati. 
<ven. fort. mart. 2.72> Augusti obsequiis fremit undique concitus orbis, 
<ven. fort. mart. 2.73> Diuitias pariter producens deliciasque 
<ven. fort. mart. 2.74> Quas habet Indus Arabs Geta Thrax Persa Afer Hiberus, 
<ven. fort. mart. 2.75> Quod fert meridies arctos occasus et ortus, 
<ven. fort. mart. 2.76> Quod Boreas Aquilo Libs Circius Auster et Eurus, 
<ven. fort. mart. 2.77> Quod Geon et Phison, Tigris Eufratesque redundant, 
<ven. fort. mart. 2.78> Rhenus Atax Rhodanus Tibris Padus, Hister Orontes, 
<ven. fort. mart. 2.79> Quod mare terra polus pisce alite fruge ministrat. 
<ven. fort. mart. 2.80> Emblema gemma lapis toreumata(==TO+RE.UMATA) tura, Falerna 
<ven. fort. mart. 2.81> Gazaque, Creta Samus Cypros Colophona Seraptis, 
<ven. fort. mart. 2.82> Lucida perspicuis certantia uina lapillis, 
<ven. fort. mart. 2.83> Vix discernendis crystallina pocula potis. 
<ven. fort. mart. 2.84> Inde calix niueus uariat per uina colores, 
<ven. fort. mart. 2.85> Hinc mentita bibunt patera fucante Falerna. 
<ven. fort. mart. 2.86> Hic abacum picto bombycina flore decorant 
<ven. fort. mart. 2.87> Alte laborata et uel qualia pensat Aragne; 
<ven. fort. mart. 2.88> Serica purpureis sternuntur uellera uillis; 
<ven. fort. mart. 2.89> Illita blatta toris aurumque intermicat ostro 
<ven. fort. mart. 2.90> Totaque permixtis radiant uelamina gemmis. 
<ven. fort. mart. 2.91> Inde pari pariter rutilant aetate ministri: 
<ven. fort. mart. 2.92> In cunctis uarius habitus, nitor omnibus unus. 
<ven. fort. mart. 2.93> Quod ualet ore loqui, potuit sub principe ferri. 
<ven. fort. mart. 2.94> Ordine Caesareo Martino haec pompa paratur, 
<ven. fort. mart. 2.95> Qui modicis contentus erat, satiandus in uno. 
<ven. fort. mart. 2.96> Accubat interea princeps, simul ordo senatus, 
<ven. fort. mart. 2.97> Presbyter inde toro ueneranda acclinat in ulna. 
<ven. fort. mart. 2.98> At iusta regem sella sacer adsidet arta. 
<ven. fort. mart. 2.99> Porrigit hinc regi mox pocula prima minister. 
<ven. fort. mart. 2.100> Qui sancto iubet ante dari, quo possit ab ipso 
<ven. fort. mart. 2.101> Augustus calicem excipere et potare secundus. 
<ven. fort. mart. 2.102> Martinus patera oblata ut bibit ore parumper, 
<ven. fort. mart. 2.103> Diuino sitiens potius se fonte rigari, 
<ven. fort. mart. 2.104> Principe postposito partem libaminis imam 
<ven. fort. mart. 2.105> Presbytero tribuit, sciens quod dignior esset. 
<ven. fort. mart. 2.106> Miratur princeps proceres conuiua ministri 
<ven. fort. mart. 2.107> Iudicioque suo se pensauere minores. 
<ven. fort. mart. 2.108> Ilico percurrit res gesta palatia complens, 
<ven. fort. mart. 2.109> Hoc quod apud sanctum fuit ordine presbyterali 
<ven. fort. mart. 2.110> Augustus conuiua minor: uox una per urbem 
<ven. fort. mart. 2.111> Martinum fecisse canit sub principis ora 
<ven. fort. mart. 2.112> Iudicis in minimi mensa quod nemo ualeret. 
<ven. fort. mart. 2.113> Erubuitque aliud hinc dicere turba satelles. 
<ven. fort. mart. 2.114> Si quid enim uoluit(==VOLUIT) pro supplice forte precari, 
<ven. fort. mart. 2.115> Induperatori Martinus et imperat ipsi. 
<ven. fort. mart. 2.116> Qui tamen Augusto praedixit sorte futura 
<ven. fort. mart. 2.117> Prospera quae meteret, quae mox contraria ferret. 
<ven. fort. mart. 2.118> Motibus Italiae pugnante Valentiniano 
<ven. fort. mart. 2.119> Maximus ut cecidit post bella secunda tyrannus, 
<ven. fort. mart. 2.120> Qui graue succubuit Aquileia protinus urbe, 
<ven. fort. mart. 2.121> Martini dictis et uerbo libra pependit. 
<ven. fort. mart. 2.122> Coetibus angelicis uisus saepe atque locutus 
<ven. fort. mart. 2.123> Miscuit humanas turmis caelestibus aures, 
<ven. fort. mart. 2.124> Voce salutatus uel nutibus ipse salutans 
<ven. fort. mart. 2.125> Aligeros proceres tenuata per aera lapsos, 
<ven. fort. mart. 2.126> Mitibus alloquiis ageret qui saepe monerent, 
<ven. fort. mart. 2.127> Qui caelo expeterent terrena sede parentem 
<ven. fort. mart. 2.128> Et consanguineum quasi longa in saecula ciuem, 
<ven. fort. mart. 2.129> Voce requirentes et amore perenne uocantes: 
<ven. fort. mart. 2.130> Quid faceret terris anima haec tam libera culpis 
<ven. fort. mart. 2.131> Vt subeat caelis peregrinus et hospes ab aruis. 
<ven. fort. mart. 2.132> Daemonicas etiam species falsasque figuras 
<ven. fort. mart. 2.133> Quaslibet in formas si uerteret infitiator, 
<ven. fort. mart. 2.134> Perspicuas habuit penetralis acumine uisus 
<ven. fort. mart. 2.135> Martinique oculos neque falsa fefellit imago. 
<ven. fort. mart. 2.136> Nam quamuis uaria tegeretur larua figura, 
<ven. fort. mart. 2.137> Sancto nuda fuit, cum non se absconderet umbra. 
<ven. fort. mart. 2.138> Et quia perfidiis illusio nulla ualebat, 
<ven. fort. mart. 2.139> Prensus in arte feros iaculabat probra beato, 
<ven. fort. mart. 2.140> Et cum fraus cessat, hostis conuicia iactat. 
<ven. fort. mart. 2.141> Tempore nam quodam cornu bouis ecce cruentum 
<ven. fort. mart. 2.142> Ipse cruentus habens infert ad tecta sacrati. 
<ven. fort. mart. 2.143> Irruit in cellam causamque exponit iniquam 
<ven. fort. mart. 2.144>"Quo uirtus, Martine, tua est? hoc aspicis"? inquit. 
<ven. fort. mart. 2.145>"Vnum namque tuum nuper hac caede peremi 
<ven. fort. mart. 2.146> Et mihi praeda iacet pecuali capta ministro 
<ven. fort. mart. 2.147> Iniunctumque nefas sceleris bos armiger implet. 
<ven. fort. mart. 2.148> Damno cresco tuo, congaudens ubere fletu". 
<ven. fort. mart. 2.149> Protinus his dictis fratres simul aduocat omnes 
<ven. fort. mart. 2.150> Et pater ore refert quidquid ferus indicat hostis, 
<ven. fort. mart. 2.151> Sollicitus ne quid lupus abripuisset ouili. 
<ven. fort. mart. 2.152> Perquirunt socios monachi numerumque recensent, 
<ven. fort. mart. 2.153> Sed grege de niueo modicus neque defuit agnus. 
<ven. fort. mart. 2.154> Conductus mercede tamen deest rusticus unus 
<ven. fort. mart. 2.155> Ligna trahendo focis nemorum uectore bubulco. 
<ven. fort. mart. 2.156> Quo propero iubet ire gradu causamque requiri. 
<ven. fort. mart. 2.157> Semianimem inueniunt missi, suprema gementem, 
<ven. fort. mart. 2.158> Indicat atque necem dum adhuc super halitus errat, 
<ven. fort. mart. 2.159> Quod sua laxato taurus foret inguina cornu; 
<ven. fort. mart. 2.160> Explicitaque fide uitam cum uoce reliquit. 
<ven. fort. mart. 2.161> Nec sanctum hoc errare facit quod fecerat error. 
<ven. fort. mart. 2.162> Additur hinc etiam rerum mirabilis ordo: 
<ven. fort. mart. 2.163> Mille nocendi artes dum perfidus exerit hostis, 
<ven. fort. mart. 2.164> Nunc Iouis in faciem, nunc se mentitus Anubem, 
<ven. fort. mart. 2.165> Saepe habitu Veneris, saepissime fronte Mineruae 
<ven. fort. mart. 2.166> Sedulus insidiis sancto sua seria rumpens 
<ven. fort. mart. 2.167> Diuersis formis se, ut terror cresceret, offert 
<ven. fort. mart. 2.168> Et uacuus generet specie uariante timorem, 
<ven. fort. mart. 2.169> Qui uirtute nequit, superatus ut arte rebellet. 
<ven. fort. mart. 2.170> Sed tamen intrepidus persistit inania temnens, 
<ven. fort. mart. 2.171> Semper inaduersus iaculans crucis arma beatus, 
<ven. fort. mart. 2.172> Belliger hoc clipeo hostilia tela relidens: 
<ven. fort. mart. 2.173> Qua penetrante acie se machina falsa resoluit. 
<ven. fort. mart. 2.174> Saepe etiam in sanctum uacuos acuere tumultus 
<ven. fort. mart. 2.175> Infitiatores falso minitante flagello. 
<ven. fort. mart. 2.176> Sed fremitus fragilis per inania cymbala tinnit 
<ven. fort. mart. 2.177> Oppositisque minis interritus ipse resistit, 
<ven. fort. mart. 2.178> Nec fundata decet contra euacuata moueri. 
<ven. fort. mart. 2.179> Hinc quoque letiferi suffusus felle ueneni 
<ven. fort. mart. 2.180> Perfidus horribilis trux lubricus inuidus anguis 
<ven. fort. mart. 2.181> Ore cruentatis Martinum prouocat armis: 
<ven. fort. mart. 2.182> Cur habeat monachos oneroso crimine pressos? 
<ven. fort. mart. 2.183> Cur maculosa cohors habitet pia saepta magistri? 
<ven. fort. mart. 2.184> Ne rea turba malis uiolet consortia iusti 
<ven. fort. mart. 2.185> Morbida neu reliquos uitii contagia fucent, 
<ven. fort. mart. 2.186> Qui male polluerint lauacri uenerabilis undam 
<ven. fort. mart. 2.187> Ac sua perdiderint baptismata crimine mersi, 
<ven. fort. mart. 2.188> Nec uia sit ueniae periit quibus orbita lapsis, 
<ven. fort. mart. 2.189> Cum semel in foueam uix sit reuocare ruentem 
<ven. fort. mart. 2.190> Ac neque restitui uastato in corpore florem, 
<ven. fort. mart. 2.191> Nec redeat miseris ultra indulgentia Christi. 
<ven. fort. mart. 2.192> Tunc Martinus ait haec contra daemonis iram: 
<ven. fort. mart. 2.193>"Perfide desipiens, quia non tua commoda ceruis, 
<ven. fort. mart. 2.194> Hostis inique tibi, tibi noxie te pereunte: 
<ven. fort. mart. 2.195> Si nunc paeniteas, si nunc resipiscere uelles, 
<ven. fort. mart. 2.196> Praecipitare animas, ut iam per crimina nolles 
<ven. fort. mart. 2.197> Nec tua seruirent alienae tela ruinae 
<ven. fort. mart. 2.198> Erroresque tuos damnares ultime iudex, 
<ven. fort. mart. 2.199> De pietate dei fidens promittere possem, 
<ven. fort. mart. 2.200> Vt tibi tam misero misereri Christus haberet 
<ven. fort. mart. 2.201> Et cito donaret scelerata piacula culpae. 
<ven. fort. mart. 2.202> Ob hoc arce poli descendit ad arua redemptor, 
<ven. fort. mart. 2.203> Perdita ut eriperet, peritura nec ipsa perirent. 
<ven. fort. mart. 2.204> Immaculatus enim maculas detergere uenit 
<ven. fort. mart. 2.205> Vulneribusque suis curaret ut ulcera mundi. 
<ven. fort. mart. 2.206> Funeris ordo sui nostrae fuit arra salutis: 
<ven. fort. mart. 2.207> Sputa flagella chlamys fel acetum lancea claui, 
<ven. fort. mart. 2.208> Crux pia mors, tumulus lapis, inferus umbra tyrannus: 
<ven. fort. mart. 2.209> Victa simul triduo premit, et redit auctor ad astra 
<ven. fort. mart. 2.210> Descensusque suus meus est ascensus in altum. 
<ven. fort. mart. 2.211> Nec peccatoris mortem magis eligit ultor, 
<ven. fort. mart. 2.212> Quando suis poenis nobis dedit arma salutis". 
<ven. fort. mart. 2.213> Sic pius indomitam pestem mansuescere temptat 
<ven. fort. mart. 2.214> Promisitque lupo bona pastor ouilia reddi. 
<ven. fort. mart. 2.215> Quanto magis homini reserarit praemia Christi, 
<ven. fort. mart. 2.216> Propter quem ipse deus homo fit, iacet atque resurgit? 
<ven. fort. mart. 2.217> O pietas et celsa fides, praesumptio dulcis, 
<ven. fort. mart. 2.218> Quae promittit opem deceptori et perituro! 
<ven. fort. mart. 2.219> Explicuit uotum, si non ualet ire iuuandum: 
<ven. fort. mart. 2.220> Cui minus in posse est, satis est ostendere uelle, 
<ven. fort. mart. 2.221> Nam totum impendit qui non abscondit amorem. 
<ven. fort. mart. 2.222> Hinc Clarus, placidis adulescens moribus expers, 
<ven. fort. mart. 2.223> Martinum amplectens patrem et sua cuncta relinquens, 
<ven. fort. mart. 2.224> Tempore quique breui micuit uirtute fideque, 
<ven. fort. mart. 2.225> Cum prope pontificem habitacula constituisset 
<ven. fort. mart. 2.226> Ac sua complures peterent consortia fratres, 
<ven. fort. mart. 2.227> Huic se tunc monachus socians Anatolius addit. 
<ven. fort. mart. 2.228> In commune prius humilis censura sodalis. 
<ven. fort. mart. 2.229> Qui rudis ingenii, uersuto illusus ab hoste 
<ven. fort. mart. 2.230> Post ait ad sese quod caelitus angelus iret 
<ven. fort. mart. 2.231> Ac reserare sibi mysteria clausa Tonantis, 
<ven. fort. mart. 2.232> Et cito siderea uolitent sua nuntia pinna 
<ven. fort. mart. 2.233> Atque remissa uiri responsio nubila tangat, 
<ven. fort. mart. 2.234> Iter se et dominum memorans iter esse propinquum, 
<ven. fort. mart. 2.235> E sibi contigui iactat confinia caeli, 
<ven. fort. mart. 2.236> Se secreta dei sciendo iam esse prophetam. 
<ven. fort. mart. 2.237> Sed Clarum, ut credat, nec opinio falsa mouebat. 
<ven. fort. mart. 2.238> Tunc sine more furens Anatolius adserit audax, 
<ven. fort. mart. 2.239> Quod sibi de caelo dominus transmittat amictum, 
<ven. fort. mart. 2.240> Induat et uestem delatam nocte silenti, 
<ven. fort. mart. 2.241> Vt signa stupeant cuius modo uerba cauillant. 
<ven. fort. mart. 2.242> Eleuat hinc uarium monachorum turba tumultum 
<ven. fort. mart. 2.243> Et suspensa tenet spectatio uana sodales. 
<ven. fort. mart. 2.244> Interea medias quasi nox transcurrerat horas 
<ven. fort. mart. 2.245> Et rota flexa aequo gyrabat cardine metam: 
<ven. fort. mart. 2.246> Fit subito strepitus, quatitur locus, arua mouentur 
<ven. fort. mart. 2.247> Et confusa simul uario fremit aula susurro, 
<ven. fort. mart. 2.248> Murmure raucisono frangente lepore loquellas. 
<ven. fort. mart. 2.249> Credas pugnaces uolitare per astra falanges 
<ven. fort. mart. 2.250> Et uideas rapidas discurrere turbine turmas. 
<ven. fort. mart. 2.251> Hinc ubi concussis redierunt otia turbis 
<ven. fort. mart. 2.252> Motaque tempestas tranquilla silentia sumpsit, 
<ven. fort. mart. 2.253> Aduocat ex monachis confestim Anatolius unum, 
<ven. fort. mart. 2.254> Comminus et tunicam ostentat iactantior albam, 
<ven. fort. mart. 2.255> Qua uacue tumidus falso umbrabatur honore, 
<ven. fort. mart. 2.256> Candidus exuuiis, sed nigri daemonis arte. 
<ven. fort. mart. 2.257> Inde ciet reliquos, occurrit Clarus et ipse, 
<ven. fort. mart. 2.258> Palpat mollitiem uestis candore niuali, 
<ven. fort. mart. 2.259> Serica confingunt tenuato stamina filo, 
<ven. fort. mart. 2.260> Nec contacta manu discerni uellera possunt. 
<ven. fort. mart. 2.261> Ducitur interea monachis nox peruigil hymnis, 
<ven. fort. mart. 2.262> Et compacta choris Dauitica canna resultat, 
<ven. fort. mart. 2.263> Vt coram altithronus uelamina uisa reuelet. 
<ven. fort. mart. 2.264> Iam spumabat equis Aurorae auriga rubores, 
<ven. fort. mart. 2.265> Sol quoque lucifluas curru flectebat habenas 
<ven. fort. mart. 2.266> Atque renata dies reuocabat in arua labores: 
<ven. fort. mart. 2.267> Mox Clarus monachum Martino ostendere tendit. 
<ven. fort. mart. 2.268> Noscens pontifici fantasmata nulla latere, 
<ven. fort. mart. 2.269> Cum sancti ante oculos uario fuit una figura 
<ven. fort. mart. 2.270> Decipulamque suam deceptor perdit in illum. 
<ven. fort. mart. 2.271> Coeperat his demens Anatolius ergo reniti, 
<ven. fort. mart. 2.272> Interdicta sibi ne Martini occurrat ouili.
<ven. fort. mart. 2.273> Dum tamen inuitus traheretur passibus haerens, 
<ven. fort. mart. 2.274> Tegmina falsiloqui uanescunt alba nigelli 
<ven. fort. mart. 2.275> Et male destituunt monachum uaga pallia nudum 
<ven. fort. mart. 2.276> Nec stat imagineis simulatilis umbra figuris. 
<ven. fort. mart. 2.277> Territa Martini sic nomine larua refugit. 
<ven. fort. mart. 2.278> Hostis iners maiora suis dehinc(==DE.H.INC) uiribus audens, 
<ven. fort. mart. 2.279> Perfidus et totiens elisus nec sibi credens, 
<ven. fort. mart. 2.280> Debilis arma mouens et degener ardua temptans, 
<ven. fort. mart. 2.281> Vt sua laus fieret uel sollicitasse potentem, 
<ven. fort. mart. 2.282> Cresceret et titulis, fortem pulsasse sagittis: 
<ven. fort. mart. 2.283> Denique cum sanctus recubaret in aggere fusus, 
<ven. fort. mart. 2.284> Insinuando preces domino pro plebe sacerdos, 
<ven. fort. mart. 2.285> Constitit ante oculos deformis forma rebellis, 
<ven. fort. mart. 2.286> Sulphurea sub luce micans, radiatilis umbra, 
<ven. fort. mart. 2.287> Lumine mentito tenebrosus et atra uorago 
<ven. fort. mart. 2.288> Fulgidus exuuiis, regali ueste satelles, 
<ven. fort. mart. 2.289> Tectus bratteolis, uacuo diademate pulcher, 
<ven. fort. mart. 2.290> Ordine gemmarum numerosa luce coruscus, 
<ven. fort. mart. 2.291> Falsa ueste potens, cui calceus illitus auro, 
<ven. fort. mart. 2.292> Laetior et tumido iactans se pompa triumpho. 
<ven. fort. mart. 2.293> Cuius ad aspectum sanctus hebet ore represso 
<ven. fort. mart. 2.294> Mutuaque ambo diu tenuere silentia fastu, 
<ven. fort. mart. 2.295> Mirans ille uirum, dum despicit iste superbum. 
<ven. fort. mart. 2.296> Quem prior alloquitur reus et temerarius hostis: 
<ven. fort. mart. 2.297>"Quae dudum, Martine, cupis penetrante precatu. 
<ven. fort. mart. 2.298> Iam pia uota tenes: ego sum tua gloria Christus. 
<ven. fort. mart. 2.299> Exigis ut ueniam ualidos recreare labores 
<ven. fort. mart. 2.300> Et sudata tuis ut soler bella tropaeis: 
<ven. fort. mart. 2.301> Debita militiae dare oportet munera regem. 
<ven. fort. mart. 2.302> Descensurus enim ad terras huc dirigo gressum, 
<ven. fort. mart. 2.303> Vt tua sollicitis requiescant pectora curis". 
<ven. fort. mart. 2.304> His sacer intrepidus nolens responsa referre 
<ven. fort. mart. 2.305> Despicit et reticet, tractat neque uerba relaxat: 
<ven. fort. mart. 2.306> Mens solidata manens, rimans alta atque profunda 
<ven. fort. mart. 2.307> Cardine nec tremulo uento neque flante rotatur. 
<ven. fort. mart. 2.308> Lubricus hinc repetit mordacia sibila serpens: 
<ven. fort. mart. 2.309>"Credere quid dubitas proprio quod lumine cernis" 
<ven. fort. mart. 2.310> En ego sum Christus, tecum qui consero uoces, 
<ven. fort. mart. 2.311> Et loquor haec secreta palam dignando futura. 
<ven. fort. mart. 2.312> Neu de me trepides, testis mihi fulgida lux est. 
<ven. fort. mart. 2.313> Spiritus ut uerax Martini igniuit acumen 
<ven. fort. mart. 2.314> Ac patefecit iter, ne clausa uenena laterent 
<ven. fort. mart. 2.315> Hostis et anguini posset discernere fraudem, 
<ven. fort. mart. 2.316> Libertate potens sanctis sermonibus inquit: 
<ven. fort. mart. 2.317>"Non ita se dominus uenturum dixit in orbem, 
<ven. fort. mart. 2.318> Se neque purpureum nec sic diademate fultum 
<ven. fort. mart. 2.319> Pandit apostolicis uoce insinuante columnis, 
<ven. fort. mart. 2.320> Cum sua carnalis raperetur ad astra figura 
<ven. fort. mart. 2.321> Atque piis plantis strauerunt flamina pinnas, 
<ven. fort. mart. 2.322> Cum pede pressa sacro seruirent aera regi 
<ven. fort. mart. 2.323> Angelicis uectus manibus celer aethera calcans, 
<ven. fort. mart. 2.324> Ingrediens teneras neque frangens gressibus auras. 
<ven. fort. mart. 2.325> Pendula planta uolans cum nubila finderet intrans, 
<ven. fort. mart. 2.326> Remige pinnigero qua non facit ala sigillum: 
<ven. fort. mart. 2.327> Cum Galilaeis tunc spectantibus angelus astans 
<ven. fort. mart. 2.328> Sic ait altithronum rediturum qualiter iret. 
<ven. fort. mart. 2.329> Vnde probanda probo, reprobo reprobantia probra: 
<ven. fort. mart. 2.330> Non sunt signa mei regis, sed castra tyranni. 
<ven. fort. mart. 2.331> Ast ego transfixas clauis nisi uidero palmas 
<ven. fort. mart. 2.332> Atque beata crucis tum stigmata carne gerentem 
<ven. fort. mart. 2.333> Ac latus et fossas traiecto missile costas, 
<ven. fort. mart. 2.334> Vnde cruentati pariunt baptismata riui 
<ven. fort. mart. 2.335> Et sacra purpureo maculas lauat unda fluento, 
<ven. fort. mart. 2.336> Quae dedit in pretium generosa talenta redemptor 
<ven. fort. mart. 2.337> Inque crucis trutina pretii nomismata(==NO+MISMA-TA-) pensans, 
<ven. fort. mart. 2.338> Totum auctor redimens thesauro corporis orbem, 
<ven. fort. mart. 2.339> Cum gemma una fuit quae cuncta in uasa ualeret; 
<ven. fort. mart. 2.340> Hac nisi ueste tegi uideam qua pertulit auctor, 
<ven. fort. mart. 2.341> Indicio sine hoc Christum uenisse negabo. 
<ven. fort. mart. 2.342> Nam decet ut uictor doceat per signa triumphum 
<ven. fort. mart. 2.343> Plagaque fixa potest laudem accumulare tropaei". 
<ven. fort. mart. 2.344> Mox inimicus iners, uibratus uerbere uerbi, 
<ven. fort. mart. 2.345> Pestifer aerius tenuata per aethera lapsus, 
<ven. fort. mart. 2.346> In propriam speciem rediens ad inane solutus 
<ven. fort. mart. 2.347> Effugit ex oculis liquidas quasi fumus in auras 
<ven. fort. mart. 2.348> Et leuis umbriferae uolitauit imago figurae, 
<ven. fort. mart. 2.349> Visibus exclusus cellam paedore cruminans, 
<ven. fort. mart. 2.350> Agnitus indiciis, sua per uestigia sordens 
<ven. fort. mart. 2.351> Et foetore sibi comitante satellite fugit, 
<ven. fort. mart. 2.352> Martinique fidem neque fulgida forma fefellit 
<ven. fort. mart. 2.353> Nec radium mentis delusit splendor inanis, 
<ven. fort. mart. 2.354> Luce superfusa qua se nox taetra tegebat. 
<ven. fort. mart. 2.355> Numquid non poterat humilis superare superbum 
<ven. fort. mart. 2.356> Aut non deiceret tam mente benignus iniquum 
<ven. fort. mart. 2.357> Pacificis armis doctus domitare rebelles? 
<ven. fort. mart. 2.358> Cuius dulcis erat fauor et honor altus amoris, 
<ven. fort. mart. 2.359> Non solum abluere alterius, sed lambere plantas 
<ven. fort. mart. 2.360> Hospitis atque non uestigia tergere lingua, 
<ven. fort. mart. 2.361> Semper aquam manibus tribuens uenientibus ipse, 
<ven. fort. mart. 2.362> Caelestis cupiens homini seruire minister, 
<ven. fort. mart. 2.363> Et manus, alma pedes de peccatore luebat, 
<ven. fort. mart. 2.364> Cum sua porrigeret uel fimbria tacta salutem. 
<ven. fort. mart. 2.365> Qui illecebras mundi fugiendas instituebat 
<ven. fort. mart. 2.366> Et saeclo sua lucra dari, nil quaerere terris, 
<ven. fort. mart. 2.367> Vt censum fugeret qui ascendere uellet Olympum, 
<ven. fort. mart. 2.368> Vt graue pondus agri uel nummi nullus haberet 
<ven. fort. mart. 2.369> Nec retineret opes qui caelo occurreret heres. 
<ven. fort. mart. 2.370> Namque onus ascensum uetat et descendere praestat, 
<ven. fort. mart. 2.371> Imum uersa trahunt nec in altum pondera ducunt, 
<ven. fort. mart. 2.372> In montem gradiens titubat sub fasce columna, 
<ven. fort. mart. 2.373> Deficit et fragilis ualido sub pondere planta; 
<ven. fort. mart. 2.374> Mergit in undosum cumulatam sarcina proram: 
<ven. fort. mart. 2.375> Vt petat ad portum, rerum facit entheca iactum. 
<ven. fort. mart. 2.376> Qui pater illustris Paulini gesta beabat, 
<ven. fort. mart. 2.377> Floruit Italiae quo post antistite Nola 
<ven. fort. mart. 2.378> Qua regio Campana sedet rectore superno: 
<ven. fort. mart. 2.379> Diues agris, opulens famulis, locupletus aceruis, 
<ven. fort. mart. 2.380> Vir censu uastus, lare celsus et ore rotundus, 
<ven. fort. mart. 2.381> Ditior ipse fide pro Christo fit sibi pauper 
<ven. fort. mart. 2.382> Et dedit innumeros redimentes crimina nummos. 
<ven. fort. mart. 2.383> Cuius sparsa solo migrauit ad astra facultas 
<ven. fort. mart. 2.384> Fecit et in caelum pigras ascendere terras, 
<ven. fort. mart. 2.385> Vno stando loco et dant bruta ad sidera saltum. 
<ven. fort. mart. 2.386> Ergo euangelicum Paulino implente relatum 
<ven. fort. mart. 2.387> Martinus monitat cunctis talem esse sequendum, 
<ven. fort. mart. 2.388> Tramite difficili potuit quia pergere diues 
<ven. fort. mart. 2.389> Depositoque onere ascendit quia liber in arcem 
<ven. fort. mart. 2.390> Exemploque monens uocat altius ire sequaces. 
<ven. fort. mart. 2.391> Iam quoque Martini quae fabula fluxerit ore, 
<ven. fort. mart. 2.392> Quae grauitas fuerit, quam acer, de lege disertus! 
<ven. fort. mart. 2.393> Quaestio nec latuit caelesti iure peritum: 
<ven. fort. mart. 2.394> Vir reserare ualens quodcumque aenigma negaret, 
<ven. fort. mart. 2.395> Ingenii dulcis prudentia larga redundans, 
<ven. fort. mart. 2.396> Fonte perenne bibens quod riuulus ille ligaret, 
<ven. fort. mart. 2.397> Sermo pius promptus placidus catus aptus amandus 
<ven. fort. mart. 2.398> Intentis animis, caeli possessor in aruis, 
<ven. fort. mart. 2.399> Peruigil orator mandando negotia Christo, 
<ven. fort. mart. 2.400> Iudicis in uultus inopum querimonia pandens, 
<ven. fort. mart. 2.401> Doctus in arte sacra miserorum exponere causas, 
<ven. fort. mart. 2.402> Adsertor ualidus, superans fora iura togatos, 
<ven. fort. mart. 2.403> Nobilis astructor, facundus contionator. 
<ven. fort. mart. 2.404> Qui prece profusa(==PRO+FU+SA+) domini uadimonia placans 
<ven. fort. mart. 2.405> Quantum uoce ualens uiduis atque orfanatrofis, 
<ven. fort. mart. 2.406> Cuius et ipsa polum taciturna silentia pulsant! 
<ven. fort. mart. 2.407> Mens fundata deo, sine fuco, proxima caelo, 
<ven. fort. mart. 2.408> Otia nulla terens et nulla negotia carnis, 
<ven. fort. mart. 2.409> Quidquid agendum esset totum uelociter implens; 
<ven. fort. mart. 2.410> Sed mora Christus erat, famulans sibi nocte dieque, 
<ven. fort. mart. 2.411> Non cibus et somnus nisi quod natura necessat: 
<ven. fort. mart. 2.412> Tardus edax, uelox uigilans sopor, esca sub ictu, 
<ven. fort. mart. 2.413> Nec faceret nisi quod sine his caro uiuere nescit; 
<ven. fort. mart. 2.414> Tempus utrumque dicans causis repetendo duabus: 
<ven. fort. mart. 2.415> Lectio nunc resonans sibi, nunc oratio currens; 
<ven. fort. mart. 2.416> Cuius erat requies tantum mutare labores. 
<ven. fort. mart. 2.417> Si foris isset, erat homo iugiter intimus orans, 
<ven. fort. mart. 2.418> Caelo non carnis, sed tendens lumina cordis. 
<ven. fort. mart. 2.419> Nec dolus inclusus latuit nec ab ore refluxit. 
<ven. fort. mart. 2.420> Vir sine mundanis, domini possessio munda, 
<ven. fort. mart. 2.421> Nullum iudicio damnans, mala nulla repensans; 
<ven. fort. mart. 2.422> Haec sua forte fuit, si facta iniuria fratri est. 
<ven. fort. mart. 2.423> A minimis laeso non umquam erat ultio dulcis 
<ven. fort. mart. 2.424> Deque gradu proprio neque reppulit officialem. 
<ven. fort. mart. 2.425> Carus et aduersis, pius aequis, blandus iniquis? 
<ven. fort. mart. 2.426> Ira tumor risus maeror stetit exul ab illo. 
<ven. fort. mart. 2.427> Non in fronte tenens nubem nec in ore cachinnum 
<ven. fort. mart. 2.428> Idem semper erat facie cute corde colore, 
<ven. fort. mart. 2.429> Nec uariabat opus uir adhuc in corpore constans, 
<ven. fort. mart. 2.430> Immortale aliquid mortali ab imagine promens. 
<ven. fort. mart. 2.431> Ora deus, sensum pietas, pax corda tenebat, 
<ven. fort. mart. 2.432> Pro se parua gerens aliena misertus agebat, 
<ven. fort. mart. 2.433> Naturae ut seriem postponens angelus esset. 
<ven. fort. mart. 2.434> Alta supergrediens, mente ultra nubila tendens 
<ven. fort. mart. 2.435> Liber ab humanis intrabat sidera ciuis. 
<ven. fort. mart. 2.436> Inclita signa gerens et multa futura prophetans 
<ven. fort. mart. 2.437> Stabat adhuc terris caelestibus intimus haerens, 
<ven. fort. mart. 2.438> Noscens clausa dei quasi consiliator amici, 
<ven. fort. mart. 2.439> Cum sua participat caro secreta clienti; 
<ven. fort. mart. 2.440> Vir cui Christus amor, Christus honor, omnia Christus, 
<ven. fort. mart. 2.441> Flos odor esca sapor fons lux uia gloria Christus: 
<ven. fort. mart. 2.442> Huius in affectu insertus solidatus adultus 
<ven. fort. mart. 2.443> Ac uelut arbor agri, secus est ubi cursus aquarum, 
<ven. fort. mart. 2.444> Flore comis foliis et fructu perpete gaudens 
<ven. fort. mart. 2.445> Ornata aeternae fert poma perennia uitae 
<ven. fort. mart. 2.446> Inter apostolicas acies sacrosque prophetas 
<ven. fort. mart. 2.447> Martyriique choros atque agmina fulgida caeli, 
<ven. fort. mart. 2.448> Rege sub inuicto qua exercitus ille coruscat 
<ven. fort. mart. 2.449> Per turmas, proceres, legiones atque cohortes 
<ven. fort. mart. 2.450> Milite seu comite et gradibus duce consule crescens, 
<ven. fort. mart. 2.451> Lacteus iste toga, rutilus micat ille corona, 
<ven. fort. mart. 2.452> Hunc praetexta nitens, illum diadema facetat, 
<ven. fort. mart. 2.453> Hos chlamys, ast illos armilla topaza decorat, 
<ven. fort. mart. 2.454> Balteus huic radiat, huic infula crine coruscat, 
<ven. fort. mart. 2.455> Alter palmatae, trabeae nitet alter honore, 
<ven. fort. mart. 2.456> Pingit et ornatum gemma aurum purpura byssus, 
<ven. fort. mart. 2.457> Nec uidet hoc oculus quod habet super astra senatus: 
<ven. fort. mart. 2.458> His frueris, Martine, bonis sub principe caeli, 
<ven. fort. mart. 2.459> Coetibus angelicis sociabilis et patriarchis, 
<ven. fort. mart. 2.460> Compar apostolicis meritis, aequande prophetis, 
<ven. fort. mart. 2.461> Addite martyribus, rubricat quibus unda cruoris, 
<ven. fort. mart. 2.462> Fulgide confessor, candentia lilia uincens, 
<ven. fort. mart. 2.463> Lumine purpureo redimite, decore corusce, 
<ven. fort. mart. 2.464> Liberius gradiens per celsa palatia regis, 
<ven. fort. mart. 2.465> Vir transcripte potens aeterna in saecula ciuis; 
<ven. fort. mart. 2.466> Signifer arma crucis fers nobilitata triumphis, 
<ven. fort. mart. 2.467> Dulcis, adorande et mihi pectore, uoce colende. 
<ven. fort. mart. 2.468> Cuius prosaicus cecinit prius acta Seuerus, 
<ven. fort. mart. 2.469> Versibus intonuit Paulinus deinde beatus, 
<ven. fort. mart. 2.470> Aequiperare ualens illustris uterque relator: 
<ven. fort. mart. 2.471> Materie uicti sed et ipsi carmine cedunt. 
<ven. fort. mart. 2.472> Luminibus tantis ego nubilus inseror audax 
<ven. fort. mart. 2.473> E minimis minimus, de magno maxima temptans, 
<ven. fort. mart. 2.474> Qui pede subtitubo, balbutio faucis anhelo, 
<ven. fort. mart. 2.475> Et rudis eloquio carpo quod condere certor. 
<ven. fort. mart. 2.476> Da ueniam, quia te cecinit rea lingua relatu. 
<ven. fort. mart. 2.477> Fer pietatis opem misero miserando misertor, 
<ven. fort. mart. 2.478> Rector ut altithronus cum uenerit arbiter orbis, 
<ven. fort. mart. 2.479> Tu memor obtineas delicti obliuia nostri: 
<ven. fort. mart. 2.480> Inter me ac dominum mediator adesto benigne, 
<ven. fort. mart. 2.481> Quem sua culpa ligat tua ut interuentio soluat. 
<ven. fort. mart. 2.482> Spes Fortunati sit fida salutis egeni 
<ven. fort. mart. 2.483> Suppliciter humilem tibi se strauisse, patrone, 
<ven. fort. mart. 2.484> Qui leprae maculas medicata per oscula purgas 
<ven. fort. mart. 2.485> Mortis et extremae reuocas in origine finem 
<ven. fort. mart. 2.486> Carnis adhuc fragilis quondam sub imagine constans. 
<ven. fort. mart. 2.487> Nunc opus ut mites pietas tua commodet aures, 
<ven. fort. mart. 2.488> Nam prece posse uales apud illum cuius haberis: 
<ven. fort. mart. 2.489> Quod peto tu poteris, quia totum praestat amicis. 
<ven. fort. mart. 2.490> Sic tibi quaeque petis tribuat praesentia regis. 
<ven. fort. mart. 3.1> Hactenus in bibulis fixa stetit anchora terris,
<ven. fort. mart. 3.2> Otia lenta trahens et inerti dente quiescens,
<ven. fort. mart. 3.3> Leniter alludens dum sibilat aura soporem
<ven. fort. mart. 3.4> Et nos umbra tegit uiridante crepidine ripae:
<ven. fort. mart. 3.5> Ecce serena dies rutilata crepuscula profert
<ven. fort. mart. 3.6> Et pelagus rate nauta petit; iam soluo rudentes
<ven. fort. mart. 3.7> Litus harundineum linquens, leuo carbasa uentis.
<ven. fort. mart. 3.8> Ante per Hadriacas spumas dare uela uidebar
<ven. fort. mart. 3.9> Turbine raptus aquae per murmura rauca fragoris
<ven. fort. mart. 3.10> Cum duce Sulpicio, bene cuius ab ore uenusto
<ven. fort. mart. 3.11> Martini sacros dulcis stilus edidit actus:
<ven. fort. mart. 3.12> Quos ego sub geminis claudo pede curro libellis,
<ven. fort. mart. 3.13> Infimus egregii contexens gesta patroni;
<ven. fort. mart. 3.14> Rursus in Oceanos uideor mihi tendere fluctus,
<ven. fort. mart. 3.15> Maius iter gradiens, ubi se uada glauca relidunt
<ven. fort. mart. 3.16> Et crescit terrore timor rate nube profundo.
<ven. fort. mart. 3.17> Dum tamen alta peto, resonet mihi Gallus in aure
<ven. fort. mart. 3.18> Gesta beata uiri, quo mitiget unda tumorem
<ven. fort. mart. 3.19> Et sermone uiam releuet sale fabula dulcis.
<ven. fort. mart. 3.20> Deferor ecce freto, fugiunt et litora uisum.
<ven. fort. mart. 3.21> Remiget hic Gallus, Martinus uela gubernet,
<ven. fort. mart. 3.22> Flamina Christus agat, portum quibus unda reducat.
<ven. fort. mart. 3.23> Nunc quoque gesta sacri, dum nauigo, nauta loquatur.
<ven. fort. mart. 3.24> Mensibus hibernis, dum Bosphorus alligat undas
<ven. fort. mart. 3.25> Et liquidos campos uetat imber arare carinis
<ven. fort. mart. 3.26> Oceanusque negat commercia ferre Britannis,
<ven. fort. mart. 3.27> Cum sata sub rigido sua germina frigore celant
<ven. fort. mart. 3.28> Ac penetrante gelu liget unda et herba liquescit,
<ven. fort. mart. 3.29> Astitit ante fores orans uestem aeger egenus:
<ven. fort. mart. 3.30> Lingua ligata gelu nec solueret ore loquellas.
<ven. fort. mart. 3.31> Vt tegeretur inops, sacer imperat ergo ministro.
<ven. fort. mart. 3.32> Ipse remota petens populi caret arte tumultu.
<ven. fort. mart. 3.33> Comperit ut sanctus nihil accepisse trementem,
<ven. fort. mart. 3.34> Exuitur tunica algentemque obtexit amictu;
<ven. fort. mart. 3.35> Quam sine teste dedit latitans et abire coegit.
<ven. fort. mart. 3.36> Ecce minister adest rogitans procedere sanctum,
<ven. fort. mart. 3.37> Sed sacer ante monet uestiri tegmine nudum.
<ven. fort. mart. 3.38> Haec memorante pio stupidus hebet archidiacon:
<ven. fort. mart. 3.39> Quid faceret, nudum dum non ibi cerneret ullum?
<ven. fort. mart. 3.40> Noscere nec poterat residente antistite nudo
<ven. fort. mart. 3.41> Qui tunicae interius non inspiciebat amictum,
<ven. fort. mart. 3.42> Amphibalo exterius dum membra obtecta laterent.
<ven. fort. mart. 3.43> Angit in ancipiti, quod(==QVO+D) hoc(==HO+C) aenigma beati?
<ven. fort. mart. 3.44> Quaestio tanta ligat neque problema soluit egeni.
<ven. fort. mart. 3.45> Tunc ait ipse sacer: "mihi tegmen defer abollae,
<ven. fort. mart. 3.46> Nec pauper defit qui uestibus indiget illis".
<ven. fort. mart. 3.47> Succensus grauiter tegimen fert uile minister,
<ven. fort. mart. 3.48> Ante pedes iactans ait: "en sine paupere uestem".
<ven. fort. mart. 3.49> Induitur sancto hirsuta bigerrica palla,
<ven. fort. mart. 3.50> Vix cui digna foret stola lactea et aurea fulua;
<ven. fort. mart. 3.51> Processit tum summus honor, sed pauper amictu,
<ven. fort. mart. 3.52> Despectus tunica, caelesti in sede senator.
<ven. fort. mart. 3.53> Interea populis ceremonia sancta retractans
<ven. fort. mart. 3.54> Cum holocausta sacrae manibus benediceret arae,
<ven. fort. mart. 3.55> Protinus a capite emicuit globus ignis amici,
<ven. fort. mart. 3.56> Lambens colla comasque, et flamma benigna uolabat
<ven. fort. mart. 3.57> Tactu mollis, honore potens, splendore coruscans,
<ven. fort. mart. 3.58> Crine ornans, meritum prodens, pro tegmine fulgens,
<ven. fort. mart. 3.59> Praebuit obsequium minus impendente ministro,
<ven. fort. mart. 3.60> Gesta occulta index in lucem lumine mittens.
<ven. fort. mart. 3.61> O diues pauper, tunica contente nec una,
<ven. fort. mart. 3.62> Qui nec habes aliam neque uis retinere uel ipsam,
<ven. fort. mart. 3.63> Dum superesse putas uestitum simplicis usus,
<ven. fort. mart. 3.64> Cui grauis est uel palla leuis, dum clamat egenus:
<ven. fort. mart. 3.65> Tegmine pro nudi cupiens procedere nudus
<ven. fort. mart. 3.66> Nec partiris opem, sed totum cedis egenti,
<ven. fort. mart. 3.67> Haec tua sola putans, petitus(==PE-TI-TUS) si nulla negasses,
<ven. fort. mart. 3.68> Vt magis esses inops, inopi dum cuncta dedisses;
<ven. fort. mart. 3.69> Nec puduit, uerecunde pater, sine ueste sedentem,
<ven. fort. mart. 3.70> Sed nihil erubuit pietas impensa fidelis
<ven. fort. mart. 3.71> Nec minimum retinens, fieret quo maior honore.
<ven. fort. mart. 3.72> Est mihi uelle loqui speciosa negotia nudi,
<ven. fort. mart. 3.73> Sed rapiunt auidum reliquarum insignia rerum.
<ven. fort. mart. 3.74> Dum recubaret humo fluitans Euantius aeger
<ven. fort. mart. 3.75> Fessus et extremus cum iam super halitus iret,
<ven. fort. mart. 3.76> Pontificem precibus celer euocat, ut properaret
<ven. fort. mart. 3.77> Et uia coepta sacri fieret sibi uita reducti.
<ven. fort. mart. 3.78> Nec cunctatus iter Martinus adire uiator
<ven. fort. mart. 3.79> Vix medium spatium emensus gradiente senecta
<ven. fort. mart. 3.80> Ante salutis opem misit, quam uisus adesset,
<ven. fort. mart. 3.81> Atque medella aegro data nuntiat ire beatum,
<ven. fort. mart. 3.82> Significans etiam cursor medicina sequentem.
<ven. fort. mart. 3.83> Dum pede tardat heros(==HE-RO+S), praecessit cura uolatu
<ven. fort. mart. 3.84> Aduentusque pii fert aura salubris odorem,
<ven. fort. mart. 3.85> Vt cito succurrant, unguenta per aera tranant.
<ven. fort. mart. 3.86> Sol ueluti radiis dat longius ore calores,
<ven. fort. mart. 3.87> Sic Martinus opem et quo non est exhibet arte.
<ven. fort. mart. 3.88> Admiranda nimis res est, ubi peste fugata
<ven. fort. mart. 3.89> Antea quam medicus pulsum tenet, exilit aeger
<ven. fort. mart. 3.90> Obuius occurrens sancto obsequiumque rependit.
<ven. fort. mart. 3.91> Duxit et ipse domum qui se sibi luce reduxit,
<ven. fort. mart. 3.92> Nunc alacer saltu, recubans paulo ante grabatto.
<ven. fort. mart. 3.93> Interea miris Euantius actibus expers
<ven. fort. mart. 3.94> Supplicat incolumis, domui ut mora crastina tardet:
<ven. fort. mart. 3.95> Hospitis et tanti tenet una diecula uultum,
<ven. fort. mart. 3.96> Sed mora tum fuit haec occasio danda salutis.
<ven. fort. mart. 3.97> Ilico percutitur puer atro dente chelydri
<ven. fort. mart. 3.98> Membraque percussi distenderat ira ueneni.
<ven. fort. mart. 3.99> Cum spatium uitae mors importuna negaret
<ven. fort. mart. 3.100> Flebile et in toto regnaret corpore uirus,
<ven. fort. mart. 3.101> Exposuit puerum ante pedes Euantius almi,
<ven. fort. mart. 3.102> Omnia confisus Martinum posse mereri.
<ven. fort. mart. 3.103> Sanctus enim tactu mox singula membra pererrat
<ven. fort. mart. 3.104> Atque manu medica morientia uiscera palpat.
<ven. fort. mart. 3.105> Inde super uulnus, qua bestia fixerat ictum,
<ven. fort. mart. 3.106> Vt posuit digitum, fluit undique uena ueneni
<ven. fort. mart. 3.107> Et repedauit iter dederat qua uipera uirus.
<ven. fort. mart. 3.108> Hinc sacer inspiciens collecta tabe tumorem,
<ven. fort. mart. 3.109> Pollice subducto quam fuderat ulcere serpens
<ven. fort. mart. 3.110> Cuncta ueneni uis per hiatum uulneris exit.
<ven. fort. mart. 3.111> Sanguine concreto stillans, uelut ubere caprae,
<ven. fort. mart. 3.112> Turgida plaga necem uomuit de uulnere filans,
<ven. fort. mart. 3.113> Concretam saniem uena saliente relaxans.
<ven. fort. mart. 3.114> Effert uirus iners refluente canale liquorem
<ven. fort. mart. 3.115> Et data letiferum reuocat retro fistula riuum.
<ven. fort. mart. 3.116> Expugnante fide morsus uim perdidit anguis
<ven. fort. mart. 3.117> Et quia non perimunt perierunt arma ueneni.
<ven. fort. mart. 3.118> Stat puer incolumis, remanet neque pallor in ore.
<ven. fort. mart. 3.119> Miratur famulum dominus, stupet et domus omnis
<ven. fort. mart. 3.120> Currere seruitio quem crederet ire sepulchro.
<ven. fort. mart. 3.121> Hinc pius antistes, loca singula more requirens,
<ven. fort. mart. 3.122> Hispidus occurrit raedae fiscalis amictu.
<ven. fort. mart. 3.123> Quo iumenta, sacri dum pallia pendula cernunt,
<ven. fort. mart. 3.124> Feruida subductum rapuere per inuia currum.
<ven. fort. mart. 3.125> Dimissis auriga rotis et miles habenis
<ven. fort. mart. 3.126> Martinum flagris et fustibus urguet iniquis.
<ven. fort. mart. 3.127> Sed de caede uiri pecudi datur ultio tristis.
<ven. fort. mart. 3.128> Ipse tamen patiens, iaculorum grandine pressus
<ven. fort. mart. 3.129> Atque flagellantum dum debacchatur erinys,
<ven. fort. mart. 3.130> Vulnera nulla refert manibus nec ab ore susurros.
<ven. fort. mart. 3.131> Hinc grauius cruciat caedentem ignobilis ira,
<ven. fort. mart. 3.132> Hic quia dum tolerat, se irridi computat alter,
<ven. fort. mart. 3.133> Et magis ille furit, dum sustinet iste libenter.
<ven. fort. mart. 3.134> Interea ad raedam redeunt grassante querella,
<ven. fort. mart. 3.135> Dum satiat uindicta famem lymphatilis irae.
<ven. fort. mart. 3.136> Mulas ire monent qua publicus aduocat agger.
<ven. fort. mart. 3.137> Voce premunt et fuste dolant lacerantque flagello,
<ven. fort. mart. 3.138> Sed neque compulsae rapiunt iuga lora quadrigae:
<ven. fort. mart. 3.139> Fixa manent nec fessa mouent uelut aerea signa,
<ven. fort. mart. 3.140> Ceu liquefacta nouo se glutine terra ligasset,
<ven. fort. mart. 3.141> A putre ut credas animalia puluere nexa.
<ven. fort. mart. 3.142> Agnouere uiri se numinis arte teneri.
<ven. fort. mart. 3.143> Accurrunt celeres, inquirunt nomen euntis,
<ven. fort. mart. 3.144> Martinum inueniunt a se crudeliter actum.
<ven. fort. mart. 3.145> Confusi, flentes, rubricante pudore reclini
<ven. fort. mart. 3.146> Ante pedes sancti sternuntur et ore precantur,
<ven. fort. mart. 3.147> Vt ueniam errori tribuat, sinat ire ligatos.
<ven. fort. mart. 3.148> Quos tamen ante sacer praedixerat esse retentos.
<ven. fort. mart. 3.149> Rem probat, ulcus amat, ueniam dat, abire perorat.
<ven. fort. mart. 3.150> Quos uirtus uinxit, pietas mollita resoluit.
<ven. fort. mart. 3.151> Ore pependit iter: uerba artant, uerba relaxant,
<ven. fort. mart. 3.152> Et iuga frena rotas mulas auriga recepit.
<ven. fort. mart. 3.153> Carnutis hinc etiam dum praetereundo ueniret,
<ven. fort. mart. 3.154> Ethnica per campos passim obuia turba fluebat,
<ven. fort. mart. 3.155> Excita amore sacri, licet et non crederet ipsi,
<ven. fort. mart. 3.156> Ad speculare nouum concurrens undique uisu,
<ven. fort. mart. 3.157> Cum necdum his Christi radiaret honore character
<ven. fort. mart. 3.158> Nec sacra uerbigeni flueret super unda Tonantis.
<ven. fort. mart. 3.159> At Martinus ouans, domino reserante profunda,
<ven. fort. mart. 3.160> Sensit adesse locum quo fertile surgeret aruum.
<ven. fort. mart. 3.161> Incipit alloquiis fera pectora cultor arare:
<ven. fort. mart. 3.162> Ore sacer nitido dumosa noualia purgans,
<ven. fort. mart. 3.163> Proscindens, iterans, bis terque quaterque resulcans
<ven. fort. mart. 3.164> Paulatim ad fructus stupidos animauerat agros.
<ven. fort. mart. 3.165> Hinc rudibus populis Christi noua semina iactat;
<ven. fort. mart. 3.166> Sensibus humanis lactantia germina surgunt,
<ven. fort. mart. 3.167> Leniter et rigidis coalescunt gramina sulcis.
<ven. fort. mart. 3.168> Quid faceret sanctus turbis coeuntibus amplis,
<ven. fort. mart. 3.169> Messe in tam multa ueniens operarius unus?
<ven. fort. mart. 3.170> Excolit includit serit inserit alligat ambit.
<ven. fort. mart. 3.171> Interea mulier defuncto pendula nato
<ven. fort. mart. 3.172> Bracchia distendens offert ante ora cadauer,
<ven. fort. mart. 3.173> Funeris increpitans misero fera cantica planctu;
<ven. fort. mart. 3.174> Dum dolor ad lacrimas trahit, haec uix explicat ore:
<ven. fort. mart. 3.175>"Fortis amice dei, toto uenerabilis orbe,
<ven. fort. mart. 3.176> Quem semper lamenta mouent pietate propinqua,
<ven. fort. mart. 3.177> Ardens quid cupiam corpus tibi nuntiet algens.
<ven. fort. mart. 3.178> Ecce obiit miserae mihi filius ubere raptus,
<ven. fort. mart. 3.179> In quo mater eram: nec spes neque restitit heres:
<ven. fort. mart. 3.180> Occubuit genitus, cecidit domus et mihi fructus,
<ven. fort. mart. 3.181> Nulla remanserunt uteri solacia duri
<ven. fort. mart. 3.182> Nec superest quod dulce uocem, quo fessa reclinem,
<ven. fort. mart. 3.183> Vbere quod recreem: totus perit ordo parentis.
<ven. fort. mart. 3.184> Qui restas, precor, adfer opem medicamine uerbi,
<ven. fort. mart. 3.185> Redde genus nec sit matris mihi nomen inane;
<ven. fort. mart. 3.186> Ni suboles redeat, secum mea funera ducat".
<ven. fort. mart. 3.187> Adiuuat hanc populus clamans: "sacer, adnue uotis"
<ven. fort. mart. 3.188> In cunctis uox una tonat, "miserere precanti".
<ven. fort. mart. 3.189> Tum pius antistes, genibus profusus(==PRO+FU+SUS) in aruis,
<ven. fort. mart. 3.190> Sternitur ante oculos domini, pro plebe satagens(==SA-TA+GENS),
<ven. fort. mart. 3.191> Vt mereretur ouem, per quam grex plurimus esset.
<ven. fort. mart. 3.192> Adnuit omnipotens, famulo dans culmen honorum.
<ven. fort. mart. 3.193> Mox bonus ore preces orator misit in aures,
<ven. fort. mart. 3.194> Ordine disposito postquam se oratio complet,
<ven. fort. mart. 3.195> Erigitur senior, simul infans uiuificatur
<ven. fort. mart. 3.196> Porrigiturque suae populo sub teste mamillae.
<ven. fort. mart. 3.197> Fit fragor et populi noua pectore uota uolutant,
<ven. fort. mart. 3.198> Mirantes hominem leti mutasse uigorem,
<ven. fort. mart. 3.199> Et qui in morte manet morti sua iura tulisse.
<ven. fort. mart. 3.200> Inde cateruatim Christum dominumque deumque
<ven. fort. mart. 3.201> Confessi exorant fieri se lege beati.
<ven. fort. mart. 3.202> Fit subito in campis populus catechumenus omnis:
<ven. fort. mart. 3.203> Non templa expectant nec claustra dicata sacelli
<ven. fort. mart. 3.204> Ecclesiaeque typum campus generosior explet,
<ven. fort. mart. 3.205> Quodque solet tectis pratis adhibetur apertis.
<ven. fort. mart. 3.206> Vnica mors pueri sic uitae parturit agmen,
<ven. fort. mart. 3.207> Dumque unus terrae rediit, plebs astra recepit:
<ven. fort. mart. 3.208> Sub duce Martino felix exercitus hic est.
<ven. fort. mart. 3.209> Dum regeret princeps data iura Valentinianus,
<ven. fort. mart. 3.210> Romuleis opibus mundo famulante superbus.
<ven. fort. mart. 3.211> Tum pia causa sacrum comitatum compulit ire.
<ven. fort. mart. 3.212> Quem, quia praesensit se posci talia Caesar
<ven. fort. mart. 3.213> Quae nollet praestare. uirum iubet arce repelli
<ven. fort. mart. 3.214> Et uetat a foribus penetrare palatia iustum.
<ven. fort. mart. 3.215> Instat ad haec uxor, cui tunc erat Arrius auctor.
<ven. fort. mart. 3.216> Sed sacer ut uidit tali se fraude repelli,
<ven. fort. mart. 3.217> Hinc aula exclusus redit arma domestica sumens,
<ven. fort. mart. 3.218> Contegitur saetis respergitur atque fauillis.
<ven. fort. mart. 3.219> Ordine miles agens remouet potumque cibumque.
<ven. fort. mart. 3.220> Nocte dieque uacans orandi iugiter usu.
<ven. fort. mart. 3.221> Septimus ergo dies aderat. quo sanctus amore
<ven. fort. mart. 3.222> Fortia castra mouens his desudabat in armis:
<ven. fort. mart. 3.223> Quo angelus assistens iubet ire palatia iustum.
<ven. fort. mart. 3.224> Fretus in auxilio Martinus pergit ad arcem.
<ven. fort. mart. 3.225> Limine nullus obest. ad principis ora perintrat.
<ven. fort. mart. 3.226> Qui sanctum inspiciens, quod adesset frenduit ore
<ven. fort. mart. 3.227> Atque astante pio solio neque surgit ab alto.
<ven. fort. mart. 3.228> Regalem sellam mox ignibus ardor oberrat
<ven. fort. mart. 3.229> Et uaga flamma natat qua molle sedile coruscat.
<ven. fort. mart. 3.230> Vndique fusa furens, sed culpae Caesaris ultrix,
<ven. fort. mart. 3.231> Ceruicis durae soluens ardore rigorem.
<ven. fort. mart. 3.232> Inde flagella cocunt, hinc regem incendia caedunt,
<ven. fort. mart. 3.233> Vapulat et rapidis flammis augusta potestas.
<ven. fort. mart. 3.234> Hinc celer exiluit rapiens se Caesar et ardens,
<ven. fort. mart. 3.235> Martini genua amplectens pedibusque uolutans.
<ven. fort. mart. 3.236> Sicque superbum hominem se agnoscere poena coegit,
<ven. fort. mart. 3.237> Vilia regna probans et celsa cacumina curuans,
<ven. fort. mart. 3.238> Imperiale caput sancti ad uestigia subdens.
<ven. fort. mart. 3.239> Nec spectare preces patitur reuerentia iusti:
<ven. fort. mart. 3.240> Praestitit ante tumens, quam supplex danda rogasset.
<ven. fort. mart. 3.241> Regia rite parans conuiuia saepe beato
<ven. fort. mart. 3.242> Obtulit inde fauens abeunti munera princeps;
<ven. fort. mart. 3.243> Paupertate potens sed reppulit omnia sanctus
<ven. fort. mart. 3.244> Donaque despiciens meruit plus principe ab ipso,
<ven. fort. mart. 3.245> Tanto maius habens quanto minus ambit auarus.
<ven. fort. mart. 3.246> Omnia sunt soli qui nulla requirit habenda.
<ven. fort. mart. 3.247> Hinc quoque Romuleam regeret cum Maximus arcem,
<ven. fort. mart. 3.248> Vir capiens apicem per publica gesta triumphis,
<ven. fort. mart. 3.249> Saepius hic sanctum per celsa palatia ducit,
<ven. fort. mart. 3.250> Hoc toto sermone loquens de luce futura,
<ven. fort. mart. 3.251> Quis sit honor iustis, laus gloria palma corona.
<ven. fort. mart. 3.252> Nec regina pedes cessat lacrimosa rigare,
<ven. fort. mart. 3.253> Sternens membra solo, suspendens gaudia uoto.
<ven. fort. mart. 3.254> Inde precatur ouans, conuiuia ut ipsa pararet:
<ven. fort. mart. 3.255> Obtinet hoc bonitas quod non ualet alta potestas.
<ven. fort. mart. 3.256> Ipsa manu sellam posuit mensamque parauit,
<ven. fort. mart. 3.257> Dans manibus lymphas rursus regina ministrat
<ven. fort. mart. 3.258> Laeta modesta suis palmis quas coxerat escas.
<ven. fort. mart. 3.259> Quo residente sacro stetit illa immobile planta,
<ven. fort. mart. 3.260> Fercula subducens et pocula porrigit ipsa,
<ven. fort. mart. 3.261> Vna ministra uiro suffecit ad omnia soli.
<ven. fort. mart. 3.262> Cenula finiuit, sed adhuc regina satagit
<ven. fort. mart. 3.263> Fragmina, reliquias, crustas et frusta recondens,
<ven. fort. mart. 3.264> Omnia praeponens haec imperialibus escis.
<ven. fort. mart. 3.265> Hoc Martinus agit quo clausos carcere laxet,
<ven. fort. mart. 3.266> Exilio ductos laribusque reducat auitis.
<ven. fort. mart. 3.267> Sed tibi, sancte pater, minus est Augusta quod explet:
<ven. fort. mart. 3.268> Hoc magis obsequio creuit regina peracto.
<ven. fort. mart. 3.269> Est locus in Toronum fine et confine Biturgum,
<ven. fort. mart. 3.270> Incola quem uicum uocitauit Claudiomagum:
<ven. fort. mart. 3.271> Mansio forte fuit Martino praetereunti,
<ven. fort. mart. 3.272> Ecclesiae domini qua secretalia pollent.
<ven. fort. mart. 3.273> Virgineique chori sancto abscedente requirunt,
<ven. fort. mart. 3.274> Quo stetit aut sedit, iacuit genua atque reflexit:
<ven. fort. mart. 3.275> Lambunt cuncta simul uel ad oscula singula ducunt,
<ven. fort. mart. 3.276> Diuisere sui ueneranda stramina lecti
<ven. fort. mart. 3.277> Atque leues paleas uirtutis pondere pensant.
<ven. fort. mart. 3.278> Quam tetigit stipulam sanctus, non ibat inanis:
<ven. fort. mart. 3.279> Denique post fragilis confregit fortia culmus.
<ven. fort. mart. 3.280> Nam grauiter quendam ut rabiens inuaserat hostis
<ven. fort. mart. 3.281> Et truculentus agens erroris spiritus iret,
<ven. fort. mart. 3.282> Dum rapiendo rotat uaesano cardine praedam,
<ven. fort. mart. 3.283> Hunc suspensa uiri collo fistuca fugauit
<ven. fort. mart. 3.284> Immanemque hostem palearis arista remouit.
<ven. fort. mart. 3.285> Tibia fruge ferax laruam iaculata sagittat
<ven. fort. mart. 3.286> Et stipula exilis quasi dura falarica fixit.
<ven. fort. mart. 3.287> Nec sic ullius ferri expauisset acumen,
<ven. fort. mart. 3.288> Spicula nec tantum timuisset missa per arcum,
<ven. fort. mart. 3.289> Lubrica pinnigero uenientia tela uolatu;
<ven. fort. mart. 3.290> Parthica ceu timidum si transfodisset harundo,
<ven. fort. mart. 3.291> Plaga ut uicino grauius lacerasset ab ictu,
<ven. fort. mart. 3.292> Stramina sic metuit trepidans adamantinus hostis.
<ven. fort. mart. 3.293> Ac uelut ex stipulis coqueret se flamma camini
<ven. fort. mart. 3.294> Vir stetit incolumis fugiente uolucriter umbra,
<ven. fort. mart. 3.295> Deserit et praedam lupus ingens et leo frendens.
<ven. fort. mart. 3.296> Inde reuertenti Treuerorum ex urbe beato
<ven. fort. mart. 3.297> Obuia forte datur medio fera bucula campo,
<ven. fort. mart. 3.298> Quam daemon dorso incumbens agitabat anhelo,
<ven. fort. mart. 3.299> Pendulus aerio quatiens auriga flagello,
<ven. fort. mart. 3.300> Pestifer arte noua cursor, boue nempe ueraedo,
<ven. fort. mart. 3.301> Cornigeri pecudis propulsor mulio tristis,
<ven. fort. mart. 3.302> Exagitator iners, residens per terga bubulcus.
<ven. fort. mart. 3.303> Hic ubi millimodas animalis adegerat iras,
<ven. fort. mart. 3.304> Ibat ubique fero furibunda iuuenca ministro,
<ven. fort. mart. 3.305> Sub tortore graui per curua, per inuia cursans.
<ven. fort. mart. 3.306> Accessit propius sancto furiatile cornu,
<ven. fort. mart. 3.307> Elataque manu pecudem consistere mandat.
<ven. fort. mart. 3.308> Quae stetit affixo minus improba bucula gressu.
<ven. fort. mart. 3.309> Quem sacer instantem mox uidit comminus, inquit:
<ven. fort. mart. 3.310>"Perge ferox, fuge saeue, redi male, cede cruente,
<ven. fort. mart. 3.311> Innocuum pecudem desiste agitare, nociue.
<ven. fort. mart. 3.312> Tunc animalis enim linquit fera belua tergum
<ven. fort. mart. 3.313> Et recipit proprium mitissima bucula sensum.
<ven. fort. mart. 3.314> Sternitur ante pedes sancti, ueneranter adorans,
<ven. fort. mart. 3.315> Flexit et ipsa genu quae non habet intellectum,
<ven. fort. mart. 3.316> Contra naturam discernens gesta beati,
<ven. fort. mart. 3.317> Obsequiumque dedit, meriti quae nescit honorem,
<ven. fort. mart. 3.318> Inde magis humilis, quia libera colla gerebat,
<ven. fort. mart. 3.319> Ante ligata tumens, a peste soluta reclinis,
<ven. fort. mart. 3.320> Quae stetit ore fremens, cecidit post uincula supplex
<ven. fort. mart. 3.321> Et sine uoce fauet armo iactata priore.
<ven. fort. mart. 3.322> Tum sacer antistes pecudem praecepit abire,
<ven. fort. mart. 3.323> Moxque gregem repetit pastoris uoce reuincta.
<ven. fort. mart. 3.324> Id gestum est illo sub tempore, quando beati
<ven. fort. mart. 3.325> Per medias flammas nec fimbria senserat ignes.
<ven. fort. mart. 3.326> De minimis etiam referantur maxima rerum.
<ven. fort. mart. 3.327> Tempore nam quodam, dum uicos circuit almus,
<ven. fort. mart. 3.328> Obuia (uenandi studio uolat agmen equorum)
<ven. fort. mart. 3.329> Nare sagace canum fit praeda reperta frutectis.
<ven. fort. mart. 3.330> Transiliunt campos equites et uoce sequuntur,
<ven. fort. mart. 3.331> Intendunt leporem fugitiuum agitare molossi.
<ven. fort. mart. 3.332> Saltibus excussi latratu et dente minaci 
<ven. fort. mart. 3.333> Diffusi excurrunt celeres in amore rapinae,
<ven. fort. mart. 3.334> Alter in alterius miscent uestigia saltus,
<ven. fort. mart. 3.335> Iste sequax tacitus, petit hic clamoribus auras,
<ven. fort. mart. 3.336> Hic frutice in uacuo delusus odore rotatur,
<ven. fort. mart. 3.337> Motibus arboreis saltu suspenditur alter,
<ven. fort. mart. 3.338> Capturae unius cunctorum frendet hiatus
<ven. fort. mart. 3.339> Saepe super leporem morsu deceptus inani;
<ven. fort. mart. 3.340> Vnguibus iniectis dum praeda uolubilis exit
<ven. fort. mart. 3.341> Ac se turba premit, sic lubrica bestula fugit.
<ven. fort. mart. 3.342> Non erat interea quo calle lepusculus iret:
<ven. fort. mart. 3.343> Mons uallis petra silua frutex defecerat omnis
<ven. fort. mart. 3.344> Per patulos campos fugienti tegmine nudo,
<ven. fort. mart. 3.345> Poplite defecto, pede lasso, nare reclina.
<ven. fort. mart. 3.346> Totus ab ore canis per singula murmura pendens
<ven. fort. mart. 3.347> Sensit adesse tamen Martini signa beati,
<ven. fort. mart. 3.348> Flexit iter trepidus hirsutas fraude per herbas.
<ven. fort. mart. 3.349> Auribus acclinis, uagus exagitatus anhelus
<ven. fort. mart. 3.350> Corruit ante pedes titubans lepus aduena supplex,
<ven. fort. mart. 3.351> Si non uoce potest, flatu pro luce precatur.
<ven. fort. mart. 3.352> Sic fera parua iacet Martini tegmine tuta
<ven. fort. mart. 3.353> Et recubat dulci defensa sub arboris umbra.
<ven. fort. mart. 3.354> Tum sacer ex solito miseratus more salubri
<ven. fort. mart. 3.355> Imperat ut catuli cessent abeunte fugace.
<ven. fort. mart. 3.356> At sacer ille canum mox sermo cucurrit in aures,
<ven. fort. mart. 3.357> Torpescunt agiles uerbo figente lyciscae,
<ven. fort. mart. 3.358> Gressibus instabiles pendentes saltibus ipsi
<ven. fort. mart. 3.359> Et rediere canes quasi per uestigia cancri.
<ven. fort. mart. 3.360> Effugit incolumis per aperta lepusculus arua
<ven. fort. mart. 3.361> Et cane seposito tutus terit alta uiator.
<ven. fort. mart. 3.362> Hic fugit, ille redit, nullus perit: ecce salutem.
<ven. fort. mart. 3.363> Sic quoque bestiolis pacem sacer intulit ipsis
<ven. fort. mart. 3.364> Debilitasque canum facta est pietatis imago,
<ven. fort. mart. 3.365> Qui potius uetito didicerunt parcere morsu;
<ven. fort. mart. 3.366> Et quia defuerant homines ubi mira facessit,
<ven. fort. mart. 3.367> Nil de laude perit: miracula bestia sensit.
<ven. fort. mart. 3.368> Quanta etiam sancti sermonis gratia fulsit!
<ven. fort. mart. 3.369> Qui cum nuper ouem uidisset uellere tonsam,
<ven. fort. mart. 3.370>"Haec euangelii" dicens "mandata peregit:
<ven. fort. mart. 3.371> Namque duas tunicas gestans uuam obtulit insons
<ven. fort. mart. 3.372> Et nudata suo de tegmine texit egentem.
<ven. fort. mart. 3.373> Inspiciens itidem sanctus per rura subulcum
<ven. fort. mart. 3.374> Nudum, pellicia tantum sub ueste trementem:
<ven. fort. mart. 3.375>"Ecce Adam, quondam paradisi sede repulsus,
<ven. fort. mart. 3.376> Exul ab elysio pascit gregis ora suelli:
<ven. fort. mart. 3.377> Deposito ueteris potius carnalis amictu
<ven. fort. mart. 3.378> Adam nempe noui nos induere instar oportet".
<ven. fort. mart. 3.379> Hinc iterum cernens uernantia prata beatus
<ven. fort. mart. 3.380>(Pars pastus, pars fossus erat, pars floreus agger:
<ven. fort. mart. 3.381> Sed sue confossus, boue pastus, flore comatus),
<ven. fort. mart. 3.382> Comparat ergo tribus sanctus tria nomina rebus:
<ven. fort. mart. 3.383>"Turpis adulterii species est fossa carectis,
<ven. fort. mart. 3.384> Herbaque coniugii retinet detonsa figuram,
<ven. fort. mart. 3.385> Est par uirginibus uiolis quae uernat imago,
<ven. fort. mart. 3.386> Herbis luxurians, faeno apta et flore decora,
<ven. fort. mart. 3.387> Digna deo, gemmis ratior, radiantior ostro".
<ven. fort. mart. 3.388> Miles item monachum professus(==PRO+FESSUS) cingula linquens
<ven. fort. mart. 3.389> Coniuge cum propria cuperet quia degere uitam,
<ven. fort. mart. 3.390> Mutauit meliore uia transcurrere metam
<ven. fort. mart. 3.391> Iure sacerdoti monitor hoc ordine dicens:
<ven. fort. mart. 3.392>"Belligeratori ualeat ne femina iungi:
<ven. fort. mart. 3.393> Sola aciem melius componit mascula uirtus.
<ven. fort. mart. 3.394> Debilior teneat murorum claustra caterua
<ven. fort. mart. 3.395> Et sexus fragilis sese intra saepta recondat.
<ven. fort. mart. 3.396> Hoc satis, ut mulier timeat, res ipsa timori,
<ven. fort. mart. 3.397> Miles ad arma potens pergat galeatus in agmen,
<ven. fort. mart. 3.398> Loricae triplicis squama radiante coruscus,
<ven. fort. mart. 3.399> Thoraca ex humeris indutus, nixus in hasta,
<ven. fort. mart. 3.400> Adsuetus clipeo, transmittens uulnus ab arcu,
<ven. fort. mart. 3.401> Hinc capulum uibrans, hinc torquens missile telum,
<ven. fort. mart. 3.402> Ferratae tunicae riuos sub pondere sudans".
<ven. fort. mart. 3.403> His dictis mulcens iuuenem resipiscere cogit,
<ven. fort. mart. 3.404> Coniuge postposita et repetit heremita coronam.
<ven. fort. mart. 3.405> Iugiter interea quia salsa et sancta canebat,
<ven. fort. mart. 3.406> Nec serie recipi neque possunt scripta teneri.
<ven. fort. mart. 3.407> Quaenam uita sacri fuerit, quis singula currat,
<ven. fort. mart. 3.408> Quanta fides animi, quam celsa et pura uoluntas?
<ven. fort. mart. 3.409> Ad quem non solum homines longo orbe uenirent,
<ven. fort. mart. 3.410> Verum etiam caelestis honor uisebat amanter
<ven. fort. mart. 3.411> Angelicusque chorus properabat ad ora frequenter,
<ven. fort. mart. 3.412> Colloquiis placidis ut fessum animaret amicum
<ven. fort. mart. 3.413> Et quasi complexum recreet per uerba parentem.
<ven. fort. mart. 3.414> Res probat ista sequens, quae gesta priora renarrat.
<ven. fort. mart. 3.415> Concilium allectum fuerat synodale Nemausum,
<ven. fort. mart. 3.416> Quo sacer antistes mediator adesse recusat.
<ven. fort. mart. 3.417> Ergo ratem scandens celerem parat ire per amnem,
<ven. fort. mart. 3.418> Coetibus in mediis habitans heremita remotus
<ven. fort. mart. 3.419> Ipse in puppe sedens: cunctos sua prora sequestrat;
<ven. fort. mart. 3.420> Angelus ecce tamen domini uenit aliger alno
<ven. fort. mart. 3.421>(Ipsa nempe die qua se conuentus abegit)
<ven. fort. mart. 3.422> Quidquid pontifices celebrarant ordine narrans,
<ven. fort. mart. 3.423> Pro uice Martini peragens synodalia praesens.
<ven. fort. mart. 3.424> Atque sui cura longinqua per aethera tranat.
<ven. fort. mart. 3.425> Quem pendente uia nec in aera pinna fatigat,
<ven. fort. mart. 3.426> Sed natat ala celer, donec noua nuntia portet,
<ven. fort. mart. 3.427> Quae mandat dominus nihil absconsurus amico.
<ven. fort. mart. 3.428> Rettulit ut prius. haec sacer et post cuncta probauit,
<ven. fort. mart. 3.429> Nec frangunt praedicta fidem neque prodita fallunt.
<ven. fort. mart. 3.430> Accidit hinc demum foribus sedente(==SE+DENTE) Seuero
<ven. fort. mart. 3.431> Compare cum Gallo, doctis et amore ministris:
<ven. fort. mart. 3.432> Murmure multiuago completur cella beati,
<ven. fort. mart. 3.433> Ostia clausa tenens. diei geminante sub hora;
<ven. fort. mart. 3.434> Audiuere loqui, sed quid nescire fatentur:
<ven. fort. mart. 3.435> Senserunt strepitum neque uerba loquacia norunt.
<ven. fort. mart. 3.436> Pars fuit haec meriti, uel sic sensisse superna:
<ven. fort. mart. 3.437> Agnita si non sunt, satis est audita mereri.
<ven. fort. mart. 3.438> Post sacer egrediens cellam maiore sereno,
<ven. fort. mart. 3.439> Sulpicio poscente diu quae gesta fuissent,
<ven. fort. mart. 3.440> Vix motus precibus tandem rem ex ordine pandit:
<ven. fort. mart. 3.441> Indicat hic Agnen, Theclam Mariamque locutam,
<ven. fort. mart. 3.442> Sanctarum exponens uultus habitumque beatus,
<ven. fort. mart. 3.443> Quae facies oculi gena pes manus arca figura
<ven. fort. mart. 3.444>(Lumine tam puro uidit saepe ora sororum),
<ven. fort. mart. 3.445> Quis color atque decus, quae forma et gratia quanta,
<ven. fort. mart. 3.446> Et sermone pari placidam dixisse salutem.
<ven. fort. mart. 3.447> Hic petit ad fratres, illae petiere sorores:
<ven. fort. mart. 3.448> Sed redit iste gradu, illae nam rediere uolatu.
<ven. fort. mart. 3.449> Culmen apostolicum celsas et honore columnas
<ven. fort. mart. 3.450> Saepe Petrum meruit Paulumque uidere licenter.
<ven. fort. mart. 3.451> Daemonicas etiam tolerans saepissime pugnas
<ven. fort. mart. 3.452> Nomine quemque suo increpitans cogebat abire.
<ven. fort. mart. 3.453> Maxime Mercurium infestum referebat adesse,
<ven. fort. mart. 3.454> Brutum namque Iouem et hebetem memorabat haberi
<ven. fort. mart. 3.455> O sinceri oculi, nulla caligine pressi,
<ven. fort. mart. 3.456> Mens radiata sopho, retinens sine nube serenum!
<ven. fort. mart. 3.457> Inspicis aeriam carnali lumine Theclam
<ven. fort. mart. 3.458> Atque uides Agnen redimitam fronte corona,
<ven. fort. mart. 3.459> Cernis et egregiam pretiosa luce Mariam.
<ven. fort. mart. 3.460> Vidisti templum domini diademate fultum,
<ven. fort. mart. 3.461> Vidisti thalamum sponsi super omnia pulchri,
<ven. fort. mart. 3.462> Compositum gemmis auroque ostroque decorum.
<ven. fort. mart. 3.463> Qualis iaspis erat pedibus laterique topazus?
<ven. fort. mart. 3.464> Qui digitis anuli uiridi fulgore uenusti?
<ven. fort. mart. 3.465> Quales armillae dextrae ardescente hyacintho?
<ven. fort. mart. 3.466> Quanto zona die lapidum radiabat honore?
<ven. fort. mart. 3.467> Cycladis aut qualis cataclyzis effora rasis?
<ven. fort. mart. 3.468> Quae palla ex umeris mixto chrysoprase beryllis?
<ven. fort. mart. 3.469> Quodue monile decens collo rutilabat in illo?
<ven. fort. mart. 3.470> Forsan erat nitidis amethystina uitta capillis,
<ven. fort. mart. 3.471> Sculptilis impressis et in auribus alba sigillis,
<ven. fort. mart. 3.472> Luminis ac uarios spargens diadema uirores?
<ven. fort. mart. 3.473> Quae frons ora oculi facies gena pes manus ulna?
<ven. fort. mart. 3.474> Vnde repercussis florebant gramina gemmis?
<ven. fort. mart. 3.475> Dic, bone pastor, oui: quae fabula uestra cucurrit?
<ven. fort. mart. 3.476> Quid, rogo, quando Petrum ac Paulum tam saepe uidebas,
<ven. fort. mart. 3.477> Prima ministerii radiantia uasa superni,
<ven. fort. mart. 3.478> Aurea, pulchra nimis, gemmata uenusta corusca
<ven. fort. mart. 3.479> Illa putas quanto rutilabant ora sereno,
<ven. fort. mart. 3.480> Dogmata quae Christi totum sparsere per orbem,
<ven. fort. mart. 3.481> Quae dixere prius: "tu es Christus filius almi
<ven. fort. mart. 3.482> Altithronique dei dominantis et omnipotentis"?
<ven. fort. mart. 3.483> Ac super hac petra fundata ecclesia regnat,
<ven. fort. mart. 3.484> Quam nec flabra mouent neque uertit turbo procellae
<ven. fort. mart. 3.485> Nec trahit undiuagam pluuiatilis imber harenam,
<ven. fort. mart. 3.486> Haec quia uiua tenet petra fundamenta salutis,
<ven. fort. mart. 3.487> Contra quam portae inferni numquam arma ualebunt.
<ven. fort. mart. 3.488> Quid sacer ille simul Paulus, tuba gentibus ampla,
<ven. fort. mart. 3.489> Per mare, per terras Christi praeconia fundens,
<ven. fort. mart. 3.490> Europam atque Asiam, Libyam sale, dogmate complens?
<ven. fort. mart. 3.491> Et qua sol radiis tendit, stilus ille cucurrit:
<ven. fort. mart. 3.492> Arctos, meridies hinc plenus, uesper et ortus,
<ven. fort. mart. 3.493> Transit et Oceanum uel qua facit insula portum
<ven. fort. mart. 3.494> Quasque Britannus habet terras atque ultima Thule,
<ven. fort. mart. 3.495> Bucina concrepuit regiones una per omnes.
<ven. fort. mart. 3.496> Dogmate tantorum Christi data munera pangit
<ven. fort. mart. 3.497> Hebraeus Graecus Romanus barbarus Indus,
<ven. fort. mart. 3.498> Israhelita canit, simul Atticus atque Quiritis,
<ven. fort. mart. 3.499> Principibus geminis, fidei sub principe Roma,
<ven. fort. mart. 3.500> Carnis apostolicae quo sunt duo celsa sepulchra:
<ven. fort. mart. 3.501> Prima tenent terris et utrique priora supernis,
<ven. fort. mart. 3.502> Dogmatis ore pares et sedis honore curules.
<ven. fort. mart. 3.503> Ambo triumphantes spargunt noua dona per orbem,
<ven. fort. mart. 3.504> Vna nempe die quos passio sancta beauit,
<ven. fort. mart. 3.505> Et sacra sic geminus signauit tempora consul.
<ven. fort. mart. 3.506> Quis splendor paribus rutilabat ab ore coruscus?
<ven. fort. mart. 3.507> Lucifer ut radiis premeretur uultibus illis
<ven. fort. mart. 3.508>(Quippe nec ipsa micat tantum rota fulgida) solis.
<ven. fort. mart. 3.509> O dulces oculi facies cernendo beatas!
<ven. fort. mart. 3.510> Vidistis Sion ternas quater ordine portas,
<ven. fort. mart. 3.511> Quas amat omnipotens ultra omnia culmina Iacob,
<ven. fort. mart. 3.512> Gemmarum uario redimitas lumine ualuas,
<ven. fort. mart. 3.513> Sculptas bratteolis, inscriptas arte zmaragdis,
<ven. fort. mart. 3.514> Chrysolithis rutilas, niueas stellantibus albis,
<ven. fort. mart. 3.515> Quidquid amor potuit quo totum gratia fudit,
<ven. fort. mart. 3.516> Omnicolora decens et in omnibus una topazos,
<ven. fort. mart. 3.517> Per quas hinc populi genus illud nobile regni,
<ven. fort. mart. 3.518> Intrant sideream meritorum gressibus urbem
<ven. fort. mart. 3.519> Et sine fine manent transcripti in saecula ciues.
<ven. fort. mart. 3.520> Inter quos proceres et culmina celsa potentum,
<ven. fort. mart. 3.521> Patriciis mixtus generosis consulibusque
<ven. fort. mart. 3.522> Proximus et regi resides, Martine, senator.
<ven. fort. mart. 3.523> Cui dedit arma fides et cui fiducia rex est,
<ven. fort. mart. 3.524> Miles amore cliens et factus honore coheres,
<ven. fort. mart. 3.525> Qui potes, oro; mei ueniam deposce reatus
<ven. fort. mart. 3.526> Et uitiata tibi quod lingua remurmurat audi,
<ven. fort. mart. 3.527> Vt de fonte pio fluat indulgentia laeso
<ven. fort. mart. 3.528> Ac te orante, sacer, redeat medicata cicatrix.
<ven. fort. mart. 4.1> Post mare fluctiuagum repetens ad litora portum, 
<ven. fort. mart. 4.2> Floribus albicomis dum lilia pollice carpo, 
<ven. fort. mart. 4.3> Vngue recido rosas et per uiolaria curro, 
<ven. fort. mart. 4.4> Ruris amoeniferi uarios situs inter odores, 
<ven. fort. mart. 4.5> Obripit inde sopor, fessus quoque colla reclino 
<ven. fort. mart. 4.6> Fultaque gramineo iacuerunt membra grabatto. 
<ven. fort. mart. 4.7> Sed redit ecce dies et iam lucescit: eundum est, 
<ven. fort. mart. 4.8> Dum matutino nos ore salutat hirundo 
<ven. fort. mart. 4.9> Ac se nocte breui celerata crepuscula rumpunt 
<ven. fort. mart. 4.10> Quo torpore natent quamuis mea lumina, surgam 
<ven. fort. mart. 4.11> Euigilansque oculis detergam pollice somnum 
<ven. fort. mart. 4.12> Et quod iter repeti Gallus uocat ibo, sodales. 
<ven. fort. mart. 4.13> Fluctibus in trifidis tribus ii nauta libellis 
<ven. fort. mart. 4.14> Ac uelut ambiguas inter Symplegadis undas, 
<ven. fort. mart. 4.15> Ionii Aegei(==A.EGE+I) Maleique sequace procella. 
<ven. fort. mart. 4.16> Me tamen in bibulis ne mergeret auster harenis, 
<ven. fort. mart. 4.17> Summa gubernauit Martini uita patroni, 
<ven. fort. mart. 4.18> Quam nitor scabridis indignus scalpere uerbis 
<ven. fort. mart. 4.19> Rusticus, arte rudis temptans formare monile, 
<ven. fort. mart. 4.20> Quod nec lima polit neque malleus addit acumen, 
<ven. fort. mart. 4.21> Non incudo terit fornaxque examinat igne 
<ven. fort. mart. 4.22> Nec mordax gemino forceps trutinauit obunco, 
<ven. fort. mart. 4.23> Sed magis incomptum profert mea lingua metallum. 
<ven. fort. mart. 4.24> Res tamen illa iuuat, sine qualibet ullius arte 
<ven. fort. mart. 4.25> Quod per se pulchram praefert sua gratia gemmam. 
<ven. fort. mart. 4.26> Attamen officii quae restant debita soluam 
<ven. fort. mart. 4.27> Et cui magna nimis modo debeo, parua rependo. 
<ven. fort. mart. 4.28> Carnutis interea genitam pater anxius aegram, 
<ven. fort. mart. 4.29> Ex utero mutam profert sacro ore medendam, 
<ven. fort. mart. 4.30> Sex geminos grauiter hebetem sine uoce per annos. 
<ven. fort. mart. 4.31> Nec differt Martinus opem pietatis amicam. 
<ven. fort. mart. 4.32> Sternitur ergo solo, tacitus prece sidera pulsans, 
<ven. fort. mart. 4.33> Corpore fusus humi, uolitans super aethera sensu. 
<ven. fort. mart. 4.34> Sensit ut effectum fidei meruisse precatum, 
<ven. fort. mart. 4.35> Sanctificaturo ferri sibi poscit oliuum 
<ven. fort. mart. 4.36> Infunditque ori benedictum fruge liquorem, 
<ven. fort. mart. 4.37> Atque tenens digito linguam miserando puellae 
<ven. fort. mart. 4.38> Ipse patris nomen geniale requirit alumnam. 
<ven. fort. mart. 4.39> Mox resoluta mouet faucis lyra tinnile plectrum 
<ven. fort. mart. 4.40> Atque insueta canit camerati concha palati, 
<ven. fort. mart. 4.41> Dente relisa cauo producens uerba fritillo, 
<ven. fort. mart. 4.42> Responditque patris nomen pia filia dulce. 
<ven. fort. mart. 4.43> Ventre prius genita hic uisa est quasi uoce renata, 
<ven. fort. mart. 4.44> Reddit adulta uetus lactantes ore susurros, 
<ven. fort. mart. 4.45> Incipiens tenero proscindere uerba rotatu. 
<ven. fort. mart. 4.46> Motu pigra rudi decurrens lingua gradatim 
<ven. fort. mart. 4.47> Implicito sonitu rauca nouitare cicuta, 
<ven. fort. mart. 4.48> Donec plena suo cecinit symphonia flatu. 
<ven. fort. mart. 4.49> Tum genitor genua amplectens ueneranda beati, 
<ven. fort. mart. 4.50> Vociferans et uoce data sua gaudia plorans 
<ven. fort. mart. 4.51> Laetitiae uoto reboat praeconia Christo. 
<ven. fort. mart. 4.52> Iudicis inde feri coniunx aegra Auitiani 
<ven. fort. mart. 4.53> Dirigit ad sanctum, morbi sperando medellam, 
<ven. fort. mart. 4.54> Vas olei uitreum lance aequa dimidiatum, 
<ven. fort. mart. 4.55> Vnde salutifero depelleret unguine morbum. 
<ven. fort. mart. 4.56> Mox super ampullam fecit crucis ipse sigillum, 
<ven. fort. mart. 4.57> Surgit ad ora liquor spumansque exaestuat unguen 
<ven. fort. mart. 4.58> Vbertate noua uitrea sub cortice obortum, 
<ven. fort. mart. 4.59> Et uase in sicco generosus nascitur umor. 
<ven. fort. mart. 4.60> Currit in ascensum qui uergere nouit ad imum, 
<ven. fort. mart. 4.61> Fluxibus et liquidis olei petit alueus altum, 
<ven. fort. mart. 4.62> Sed quem non genuit radix oleagina sucum 
<ven. fort. mart. 4.63> Nec Syra baca dedit, merito uirtutis adultum. 
<ven. fort. mart. 4.64> Crescit et ad summum, patulo qua clauditur ore; 
<ven. fort. mart. 4.65> Nec contentus agit liquor, ut uas expleat illud: 
<ven. fort. mart. 4.66> Nam cumulata olei mox defluit unda superne 
<ven. fort. mart. 4.67> Nec sese urna capit (tanta est benedictio dextrae) 
<ven. fort. mart. 4.68> Exundansque omnes pueri madefecit amictus 
<ven. fort. mart. 4.69> Et digiti de fonte ligans manauit oliuum. 
<ven. fort. mart. 4.70> Ac postquam irrigue fluuiali more cucurrit, 
<ven. fort. mart. 4.71> Vas plenum fidei merito matrona recepit. 
<ven. fort. mart. 4.72> Nec minus inde subit rerum admiratio facti. 
<ven. fort. mart. 4.73> Idem uas uitreum benedictum nobile reddens, 
<ven. fort. mart. 4.74> Cum puer incautus posuisset in ore fenestrae, 
<ven. fort. mart. 4.75> Vtpote carbaseo uenerans uelamine tectum, 
<ven. fort. mart. 4.76> Lintea dum retrahit fluitantia nescius alter, 
<ven. fort. mart. 4.77> Lapsa pauimento ampulla stat marmore tenso, 
<ven. fort. mart. 4.78> Sed nec saxa uitrum perdunt nec uasa liquorem: 
<ven. fort. mart. 4.79> Integra seruatur uolitans quasi pensile pluma 
<ven. fort. mart. 4.80> Aut subuecta leuis geminis descenderet alis, 
<ven. fort. mart. 4.81> Nullaque rima patet nec facta in uase cicatrix. 
<ven. fort. mart. 4.82> Sic liquor interior facit exteriora tueri 
<ven. fort. mart. 4.83> Et quem tutari decuit sua tegmina texit: 
<ven. fort. mart. 4.84> Ne uitra depereant, olei custodia seruat 
<ven. fort. mart. 4.85> Inclususque humor proprium defendit amictum 
<ven. fort. mart. 4.86> Ac fragmen fragile statuit benedictio forte. 
<ven. fort. mart. 4.87> Cuius discipuli pariter dum comminus irent 
<ven. fort. mart. 4.88> Et canis horrificus latratu insisteret amplo, 
<ven. fort. mart. 4.89> Vnus amore pio: "Martini in nomine" dixit 
<ven. fort. mart. 4.90>"Praecipio, taceas neque nos clamore fatiges". 
<ven. fort. mart. 4.91> Mox praecisa canis rabidi uox ore pependit 
<ven. fort. mart. 4.92> Clamoremque uagum media de fauce resorbet 
<ven. fort. mart. 4.93> Et fragor ille ferox auido sub gutture obhaesit, 
<ven. fort. mart. 4.94> Stans rictu stupido frenata uoce molossus, 
<ven. fort. mart. 4.95> Cum furor urgueret, quia se nec hiare liceret. 
<ven. fort. mart. 4.96> Sic redit incluso tremula sine uoce susurro, 
<ven. fort. mart. 4.97> Profuit et nomen sancti quo defuit ore. 
<ven. fort. mart. 4.98> Ergo iter inceptum lento pede pergere tendam, 
<ven. fort. mart. 4.99> Dum licet ire uiam, dum me uocat aura salubris 
<ven. fort. mart. 4.100> Et trahit hora dies uestigia tarda mouentem. 
<ven. fort. mart. 4.101> Moribus ut tumidus comes Auitianus agebat, 
<ven. fort. mart. 4.102> Terribili officio Toronos suffultus adiuit: 
<ven. fort. mart. 4.103> Agmina conueniunt et longa catena reorum, 
<ven. fort. mart. 4.104> Accrescente coma quorum caro tota fluebat 
<ven. fort. mart. 4.105> Et consumpta artum laxabant brachia ferrum, 
<ven. fort. mart. 4.106> Confectam macie uix declarante figuram. 
<ven. fort. mart. 4.107> Poenarum genus omne iubet plus more parari 
<ven. fort. mart. 4.108>(Deflentem uideas populum spatiare per urbem) 
<ven. fort. mart. 4.109> Indixitque, nefas, processum ad triste tribunal, 
<ven. fort. mart. 4.110> Vnde truces oculi spectarent membra cremari. 
<ven. fort. mart. 4.111> Comperit ut sanctus feralia iussa satagi, 
<ven. fort. mart. 4.112> Tempore sub noctis saeua ad praetoria tendit 
<ven. fort. mart. 4.113> Et pietatis iter solus parat ire uiator. 
<ven. fort. mart. 4.114> Peruenit ut senior gressu miseranter anhelo, 
<ven. fort. mart. 4.115> Sternitur ante fores per limina dira benignus, 
<ven. fort. mart. 4.116> Qua recubat iudex torpente sopore sepultus. 
<ven. fort. mart. 4.117> Angelus interea penetrat mox aliger aulam, 
<ven. fort. mart. 4.118> Intonat et comiti dormitanti ore minaci: 
<ven. fort. mart. 4.119>"Te sopor hic retinet, Martinus stat foris" inquit, 
<ven. fort. mart. 4.120>"Tu requie frueris et sustinet ille labores. 
<ven. fort. mart. 4.121> Molliter ipse toro, iacet ille in marmore duro". 
<ven. fort. mart. 4.122> Excutitur trepidus mox e somno Auitianus, 
<ven. fort. mart. 4.123> Martinum exclamans foribus recubare sacratum, 
<ven. fort. mart. 4.124> Imperat et famulis, reserent ut claustra beato, 
<ven. fort. mart. 4.125> Ne seruum Christi uenerandum iniuria uexet. 
<ven. fort. mart. 4.126> Hinc famuli illudunt domino crepitante cachinno. 
<ven. fort. mart. 4.127> Dicentes stupidi se somnia uana uidere: 
<ven. fort. mart. 4.128> Prae foribus nullum residere uel esse uirorum. 
<ven. fort. mart. 4.129> Rursus praecipiti premitur somno Auitianus. 
<ven. fort. mart. 4.130> Angelus inde uirum uiolentior excitat urguens, 
<ven. fort. mart. 4.131> Concutit et grauiter, ne cederet ipse sopori. 
<ven. fort. mart. 4.132> Territus hinc iudex, ultra neque credulus ulli, 
<ven. fort. mart. 4.133> Postpositis famulis celer ad sua limina pergit 
<ven. fort. mart. 4.134> Atque ibi Martinum reperit, ceu senserat olim. 
<ven. fort. mart. 4.135> Tum ferus alloquitur sanctum his uocibus ultro: 
<ven. fort. mart. 4.136>"Quid, Martine, mihi facis hoc, uenerande sacerdos 
<ven. fort. mart. 4.137> Non mecum aequali, fateor, certamine pugnas: 
<ven. fort. mart. 4.138> Absoluendo reos uenis et me uerbere torques. 
<ven. fort. mart. 4.139> An me pro cunctis poenas exsoluere mauis, 
<ven. fort. mart. 4.140> Eligis aut facinus mea per tormenta pacisci" 
<ven. fort. mart. 4.141> Sub tortore nouo mutantur tempora caedis: 
<ven. fort. mart. 4.142> Poena diurna reos cruciat, me nocte fatigas. 
<ven. fort. mart. 4.143> Serue dei, patuit quam sit tibi celsa potestas, 
<ven. fort. mart. 4.144> Quando flagellatur grauiter te iudice iudex. 
<ven. fort. mart. 4.145> Hinc tamen ipse probas, mecum sit qualiter actum, 
<ven. fort. mart. 4.146> Cum per me uenio nec amicum nec rogo seruum: 
<ven. fort. mart. 4.147> Non patitur differre moras quem poena coercet. 
<ven. fort. mart. 4.148> Nil opus est uerbis: tacito te nosco quod optas. 
<ven. fort. mart. 4.149> Cede, precor, discede loco, concede quod oro, 
<ven. fort. mart. 4.150> Ne tua me grauiter cito puniat ultio uindex. 
<ven. fort. mart. 4.151> Haec ait et propero pede discedente patrono 
<ven. fort. mart. 4.152> Auitianus inops animi uocat officiales 
<ven. fort. mart. 4.153> Et reserare iubet tormenta ergastula claustra, 
<ven. fort. mart. 4.154> Cumque relaxasset, procul ipse recedit ab urbe 
<ven. fort. mart. 4.155> Et grauis ira fugit, sibi fit timor ipse timori, 
<ven. fort. mart. 4.156> Ordine peruerso et pacem fuga iudicis auget 
<ven. fort. mart. 4.157> Ac sine caede lupum saluo grege pastor abegit. 
<ven. fort. mart. 4.158> Quique monasterio quotiens properaret ad urbem 
<ven. fort. mart. 4.159> Siue pedem cellae foris adueniendo tulisset, 
<ven. fort. mart. 4.160> Agmina laruarum trepidabant ore, rotatu; 
<ven. fort. mart. 4.161> Et cum nescirent populi aduentare patronum, 
<ven. fort. mart. 4.162> Designabatur gemitu quoque daemoniorum. 
<ven. fort. mart. 4.163> Appropiante sacro pendentia membra uideres 
<ven. fort. mart. 4.164> In sublime procul sublata per aera duci, 
<ven. fort. mart. 4.165> Ast alios, pedibus superactis uersus in altum 
<ven. fort. mart. 4.166> Et caput inferius, ueluti de nube ruentes 
<ven. fort. mart. 4.167>(Nec tamen his uestes fluerent uerecunda(==VE-RE-CUNDA-) tegentes), 
<ven. fort. mart. 4.168> Crimina uel merita edentes sub iudice missos 
<ven. fort. mart. 4.169> Et sua praecipites examine facta fatentes: 
<ven. fort. mart. 4.170> Ille Iouem stolidum, hic se testatur Anubem, 
<ven. fort. mart. 4.171> Vasa ministerii se daemonis esse nefandi. 
<ven. fort. mart. 4.172> Sed tortore pio feritas cruciata fugatur. 
<ven. fort. mart. 4.173> Quin etiam Senonum pago quid gesserit edam. 
<ven. fort. mart. 4.174> Cum compacta gelu premeret sata grando quotannis 
<ven. fort. mart. 4.175> Cultoremque seges defrudaretur inanis 
<ven. fort. mart. 4.176> Nec messoris opus flauescens spica rogaret 
<ven. fort. mart. 4.177> Agricolaeque manum tritura uetaret adempta, 
<ven. fort. mart. 4.178> Incola maturis totiens deceptus aristis, 
<ven. fort. mart. 4.179> Cum ieiuna suo torperent iugera sulco 
<ven. fort. mart. 4.180> Ac lapidata cibum populis seges aegra negaret, 
<ven. fort. mart. 4.181> Mittitur ad sanctum legatio fida precatu, 
<ven. fort. mart. 4.182> Vt remoueret humo furibunda procella flagellum. 
<ven. fort. mart. 4.183> Celsa uiri quae mox oratio sola peregit. 
<ven. fort. mart. 4.184> Nam statim atque preces fudit bonus ore sacerdos, 
<ven. fort. mart. 4.185> Tempestate graues siccarunt nubila nimbos 
<ven. fort. mart. 4.186> Et uiduae segetes se fertilitate maritant. 
<ven. fort. mart. 4.187> Quaeque quater quinos, per quos super extitit annos, 
<ven. fort. mart. 4.188> Intemerata sacri uiguerunt dona patroni. 
<ven. fort. mart. 4.189> Vir tamen ipse dei ut sublatus ad astra recessit, 
<ven. fort. mart. 4.190> Oblitae incubuit rediuiua procella rapinae: 
<ven. fort. mart. 4.191> Praesule subducto uastat fera clades agellum 
<ven. fort. mart. 4.192> Ac male captiuas imber populatur aristas; 
<ven. fort. mart. 4.193> Defensorque obit et mox praedam grando requirit: 
<ven. fort. mart. 4.194> Martini abscessu repetunt elementa flagellum. 
<ven. fort. mart. 4.195> Vir quoque iustus item cum occurreret Auitiano, 
<ven. fort. mart. 4.196> Aspicit instantem huic saeui daemonis umbram, 
<ven. fort. mart. 4.197> Horrificam facie, truculentam corpore pestem. 
<ven. fort. mart. 4.198> Quam procul intendens sanctus flatu oris abegit. 
<ven. fort. mart. 4.199> Iudex dum se ipsum putat exsufflasse beatum: 
<ven. fort. mart. 4.200>"Cur, bone pastor" ait "tua nos iniuria uexat 
<ven. fort. mart. 4.201> Indignosque facit despectio flatilis aurae? 
<ven. fort. mart. 4.202> Quem pater egregius responso affatur amico: 
<ven. fort. mart. 4.203>"Haec tibi non facimus probrosi sorte reatus, 
<ven. fort. mart. 4.204> Sed, male quae incubuit ceruici, flauimus umbrae; 
<ven. fort. mart. 4.205> Mox tamen illa fugit subsellia larua satelles 
<ven. fort. mart. 4.206> Et ceruice sedens inuasa sedilia liquit". 
<ven. fort. mart. 4.207> Libertate noua surgunt colla Auitiani. 
<ven. fort. mart. 4.208> Exoneratus enim iudex reuocatur honori, 
<ven. fort. mart. 4.209> Mitior atque fuit, grauis implacabilis olim. 
<ven. fort. mart. 4.210> Mirum aliud uico quod contigit Ambaciensi: 
<ven. fort. mart. 4.211> Idola turrito fuerant educta metallo, 
<ven. fort. mart. 4.212> Eximie saxis moles onerata politis, 
<ven. fort. mart. 4.213> In sublime thronum procedens aede superba, 
<ven. fort. mart. 4.214> Falsa superstitio, deceptio uera precantum, 
<ven. fort. mart. 4.215> Grande opus ad facinus, faciens nihil esse colentes; 
<ven. fort. mart. 4.216> Quod cum sanctus ouans mandasset rite ruendum 
<ven. fort. mart. 4.217> Humanis opibus neque hoc auerteret ullus, 
<ven. fort. mart. 4.218> Tum sacer antistes adsueta per arma recurrens, 
<ven. fort. mart. 4.219> Peruigil insistens nocturnis excubat horis, 
<ven. fort. mart. 4.220> Alloquiis domini taciturna silentia rumpens. 
<ven. fort. mart. 4.221> Sed cum mane recens auroram spargeret orbi 
<ven. fort. mart. 4.222> Tenderet et croceum per nubila Phoebus amictum, 
<ven. fort. mart. 4.223> Ecce repens oritur uariante fragore procella, 
<ven. fort. mart. 4.224> Stridula sidereo uolitatu et multa tumultu, 
<ven. fort. mart. 4.225> Auxiliis fremebunda tuis, Martine, satagens(==SA-TA+GENS) 
<ven. fort. mart. 4.226> Et tua castra mouens, armata ferocibus austris. 
<ven. fort. mart. 4.227> Quae fanum ut tetigit rapidae uertiginis ictu 
<ven. fort. mart. 4.228> Impulit ac fabricam furibundo impacta rotatu, 
<ven. fort. mart. 4.229> Idola comminuit molemque in puluere soluit, 
<ven. fort. mart. 4.230> Altaque turrigero ceciderunt moenia fastu. 
<ven. fort. mart. 4.231> O sacer antistes, dulce et memorabile nomen, 
<ven. fort. mart. 4.232> Quis se non subdat tibi, pro quo et nubila pugnant 
<ven. fort. mart. 4.233> Haec quoque mira loquar parili uirtute peracta. 
<ven. fort. mart. 4.234> Stabat celsa, rigens informis forma columnae, 
<ven. fort. mart. 4.235> Immanis habitu, tractu insuperabilis amplo, 
<ven. fort. mart. 4.236> Quae superimpositum simulacrum hostile gerebat. 
<ven. fort. mart. 4.237> Quam pius ut uoluit(==VOLUIT), ualuit neque soluere molem, 
<ven. fort. mart. 4.238> Rursus ad orandi uictricia signa cucurrit, 
<ven. fort. mart. 4.239> Belliger eliciens ad se arma potentia caelis, 
<ven. fort. mart. 4.240> Stratus humo recubans, precibus super astra relatus. 
<ven. fort. mart. 4.241> Quo exorante diu multoque in puluere fuso 
<ven. fort. mart. 4.242> Caelitus est oculis descendere uisa columna, 
<ven. fort. mart. 4.243> Molliter aerio dissulcans nubila lapsu, 
<ven. fort. mart. 4.244> Quae molem oppositam ut uibrato perculit ictu, 
<ven. fort. mart. 4.245> Fragmine dissiluit compago soluta columnae 
<ven. fort. mart. 4.246> Laxaque disperso pereunt simulacra metallo 
<ven. fort. mart. 4.247> Et mentita nouo feriuntur numina telo, 
<ven. fort. mart. 4.248> Falsa quidem ueram sumentia numinis iram: 
<ven. fort. mart. 4.249> Quae subuersa suis genuerunt lucra ruinis 
<ven. fort. mart. 4.250> Ac resoluta feris creuerunt templa fauillis. 
<ven. fort. mart. 4.251> Pandere quin etiam decet illud honore beati: 
<ven. fort. mart. 4.252> Pallida cum mulier stillante rubore cruoris, 
<ven. fort. mart. 4.253> Cuius se irriguo siccarant uiscera fluxu, 
<ven. fort. mart. 4.254> Naufraga membra trahens secum, uaga sanguinis unda, 
<ven. fort. mart. 4.255> Tempestate suae pluuiae defessa laborans, 
<ven. fort. mart. 4.256> Ipsa sibi generans secreti turbinis imbres 
<ven. fort. mart. 4.257> Fluctibus et propriis iam submersura ruebat 
<ven. fort. mart. 4.258> Nec super ullus erat portus sibi, norma salutis: 
<ven. fort. mart. 4.259> Cui semel ut tacta est benedicti fimbria fili 
<ven. fort. mart. 4.260> Nobilis ac summi palpantur stamina panni, 
<ven. fort. mart. 4.261> Exilit inde salus, digitos prius unguine complens. 
<ven. fort. mart. 4.262> Transit in arcanum fiducia tanta medellae. 
<ven. fort. mart. 4.263> Protinus irrigui siccatur origo fluenti, 
<ven. fort. mart. 4.264> Prona etiam patulos damnauit fistula cursus 
<ven. fort. mart. 4.265> Et restricta fluens redit in fontem unda cruoris, 
<ven. fort. mart. 4.266> Assidui fluxus fugiens caua uena meatus. 
<ven. fort. mart. 4.267> Veste sacra medici solidantur glutine riui 
<ven. fort. mart. 4.268> Et uirtute uiri senserunt frena liquores 
<ven. fort. mart. 4.269> Incolumisque redit de furto femina felix 
<ven. fort. mart. 4.270> Atque salutis opem medico ignorante resumpsit. 
<ven. fort. mart. 4.271> O Martine sacer, nescis et munera donas. 
<ven. fort. mart. 4.272> Inde procul gressum celerans antistes abibat; 
<ven. fort. mart. 4.273> Obuius ecce uenit serpens adnando per amnem, 
<ven. fort. mart. 4.274> Pectoris impulsu sulcans uada remige cauda, 
<ven. fort. mart. 4.275> Squamea terga mouens, spiris uaga caerula findens. 
<ven. fort. mart. 4.276> Quem sacer inspiciens ait haec: "in nomine Christi 
<ven. fort. mart. 4.277> Impero, dira, tibi: pete cursura, bestia, retro. 
<ven. fort. mart. 4.278> Quae procul in fluuium sinuamina lenta reflexit 
<ven. fort. mart. 4.279> Atque retorsit iter mox sarcina tanta ueneni; 
<ven. fort. mart. 4.280> Inde petit bibulas ripae ulterioris harenas 
<ven. fort. mart. 4.281> Gurgite lapsa natans, totasque renauigat undas 
<ven. fort. mart. 4.282> Obsequiis famulans et uipera perdidit iras. 
<ven. fort. mart. 4.283> Imperiis iusti nec iniqua uenena repugnant. 
<ven. fort. mart. 4.284> Forte dies aderant paschalia festa gerentes, 
<ven. fort. mart. 4.285> In quibus antistes partem quoque piscis edebat 
<ven. fort. mart. 4.286> Addebatque bonus tum fercula reptile gustu. 
<ven. fort. mart. 4.287> Sollicitat monachos, si copia piscis adesset; 
<ven. fort. mart. 4.288> Respondit cui cura fuit commissa minister, 
<ven. fort. mart. 4.289> Se toto piscante die captura negasse: 
<ven. fort. mart. 4.290> Nil ualuisse hamum saetis ab arundine iactum 
<ven. fort. mart. 4.291> Nec potuisse aliquam uel retia ducere praedam. 
<ven. fort. mart. 4.292> Cui constanter ait placido moderamine pastor: 
<ven. fort. mart. 4.293>"Perge modo ad fluuium, tibi nec captura negatur". 
<ven. fort. mart. 4.294> Artificem spes certa mouet, petit impiger amnem, 
<ven. fort. mart. 4.295> Implentur pariter monachorum examine ripae, 
<ven. fort. mart. 4.296> Vt sacra Martini spectarent dicta prophetae, 
<ven. fort. mart. 4.297> Quem scirent non cassa loqui neque uerba refelli. 
<ven. fort. mart. 4.298> Proicit ut fluuio cassem de puppe magister 
<ven. fort. mart. 4.299> Molliter ac uitreo Ligeri trahit umida lina, 
<ven. fort. mart. 4.300> Mox ingentem esocem modico sub rete coercet 
<ven. fort. mart. 4.301> Et trahitur cognatus aquis ad litora piscis. 
<ven. fort. mart. 4.302> Non rete artificis, sed Martini ore ligatus, 
<ven. fort. mart. 4.303> Vsibus et sancti se praeda natatilis offert, 
<ven. fort. mart. 4.304> Tali morte magis uitae pro munere currens. 
<ven. fort. mart. 4.305> Nobile quin etiam ex praefecto Arborius effert 
<ven. fort. mart. 4.306> Signum quod uidit se teste fidelis in urbe. 
<ven. fort. mart. 4.307> Immaculata deo cum dona imponeret arae 
<ven. fort. mart. 4.308> Et pater attonitus ceremonia diua sacraret 
<ven. fort. mart. 4.309> Munera uel Christi benediceret ore sacerdos 
<ven. fort. mart. 4.310> Imposita altari rata corporis atque cruoris, 
<ven. fort. mart. 4.311> Emicuit subito manus alma decore superbo, 
<ven. fort. mart. 4.312> Nobilium uario lapidum splendore coruscans, 
<ven. fort. mart. 4.313> Vndique uisa rotae spargens radiatile lumen, 
<ven. fort. mart. 4.314> Brachia purpureis uibrantia fulgura gemmis, 
<ven. fort. mart. 4.315> Lumen et ad solis radians lux fulua metallis, 
<ven. fort. mart. 4.316> Credula quo potius fierent miracula rerum: 
<ven. fort. mart. 4.317> Vir simul ipse potens se tunc Arborius inquit 
<ven. fort. mart. 4.318> Gemmarum grauium crepitantem audisse fragorem. 
<ven. fort. mart. 4.319> Sic geminante fide iusti pia dextera fulsit 
<ven. fort. mart. 4.320> Inque loco manicae micuit translata zmaragdus. 
<ven. fort. mart. 4.321> O Martine decens, lapidum uelamine compte, 
<ven. fort. mart. 4.322> Quam noua palla tibi, cuius textura coruscans, 
<ven. fort. mart. 4.323> Trama topazos erat rutilans et stamen iaspis 
<ven. fort. mart. 4.324> Et tunicae insignes currunt pro uellere gemmae! 
<ven. fort. mart. 4.325> Quae manus artificis cataclyzica fila rotauit? 
<ven. fort. mart. 4.326> Quis fuit hic opifex, ubi lana hyacinthina currit? 
<ven. fort. mart. 4.327> Quis potuit rigidas torquere ad licia gemmas? 
<ven. fort. mart. 4.328> Haec uenerando magis poterunt quam fando referri. 
<ven. fort. mart. 4.329> Quid secreta petis nec in abdita luminis intrans? 
<ven. fort. mart. 4.330> Est, homo, quod stupeas, ubi nectit gratia telas. 
<ven. fort. mart. 4.331> Historiae nobis oritur hic longior ordo, 
<ven. fort. mart. 4.332> Sed breuiore uia data per compendia curram. 
<ven. fort. mart. 4.333> Maximus imperii moderans quasi rector habenas 
<ven. fort. mart. 4.334> Praecipit Ithacium tum armorum iure tueri, 
<ven. fort. mart. 4.335> Ne quis eum peteret damnandum lege forensi, 
<ven. fort. mart. 4.336> Accusatorem ueterati Prisciliani. 
<ven. fort. mart. 4.337> Mittit ad Hispanos armata sorte tribunos, 
<ven. fort. mart. 4.338> Reliquias heresis qui quaerant et bona tollant 
<ven. fort. mart. 4.339> Inuentosque pares capitali crimine damnent, 
<ven. fort. mart. 4.340> Sic tamen, ut cunctos occasio saeua feriret. 
<ven. fort. mart. 4.341> Pluribus ergo malis bonitas impulsa beati, 
<ven. fort. mart. 4.342> Leucadio pariter pro praeside prompta precatrix, 
<ven. fort. mart. 4.343> Occurrit Treueros, aliis quoque mota querellis. 
<ven. fort. mart. 4.344> Pontifices adeunt praedicti principis aures, 
<ven. fort. mart. 4.345> Ne Martinus eat, synodi nisi pace recepta. 
<ven. fort. mart. 4.346> Sed sacer asseruit Christi se in pace manere. 
<ven. fort. mart. 4.347> Quo prius abstinuit sanctus se coetibus illis. 
<ven. fort. mart. 4.348> Pontifices iterum occurrunt ad Caesaris aulam, 
<ven. fort. mart. 4.349> Cogat ut innocuum se participare nociuis. 
<ven. fort. mart. 4.350> Prouocat alloquio quem molliter induperator, 
<ven. fort. mart. 4.351> Vt sociaretur reliquis communio iusti, 
<ven. fort. mart. 4.352> Theognistum etenim solum discesse querellans, 
<ven. fort. mart. 4.353> Cui non complacuit communio noxia fratrum. 
<ven. fort. mart. 4.354> Hinc quia non ualuit flecti uehementia sancti, 
<ven. fort. mart. 4.355> Abripit ex oculis se principis alta potestas. 
<ven. fort. mart. 4.356> Mox percussores gladio minitante relaxat, 
<ven. fort. mart. 4.357> Qui semel offensos iaculo figente trucident. 
<ven. fort. mart. 4.358> Comperit ut sanctus reseratae fraudis amictum, 
<ven. fort. mart. 4.359> Pollicitus regi, se participare sinistris, 
<ven. fort. mart. 4.360> Et pietate calens deponit amore rigorem: 
<ven. fort. mart. 4.361> Mens rea cuius abest, pars fit, communio culpae. 
<ven. fort. mart. 4.362> Hinc se proripiens propere Martinus abegit. 
<ven. fort. mart. 4.363> Aestuat interea gradiens grauis anxius angens, 
<ven. fort. mart. 4.364> Cur uel ad horale spatium consensit iniquis. 
<ven. fort. mart. 4.365> Inde iter emensum per uasta silentia ducens 
<ven. fort. mart. 4.366> Progressis sociis, ubi se Andethanna propinquat, 
<ven. fort. mart. 4.367> Ecce uiro insigni sacer obuius angelus adstat 
<ven. fort. mart. 4.368> Praesenti alloquio, confessus publice uultus, 
<ven. fort. mart. 4.369> Atque reuelata facie sic comminus infit: 
<ven. fort. mart. 4.370> Quam merito, Martine, loco compungeris isto! 
<ven. fort. mart. 4.371> Nec poteras exire aliter, nisi iussa facessis, 
<ven. fort. mart. 4.372> Inter utrumque nefas mercatus acerba doloris. 
<ven. fort. mart. 4.373> Nunc age constanter repara uirtutis honorem 
<ven. fort. mart. 4.374> Et tibi te reuoca trepidum, ne noxia frangant, 
<ven. fort. mart. 4.375> Gloria ne pereat neu prospera lubrica perdant. 
<ven. fort. mart. 4.376> Vtere more tuo, te deinde redisce magister. 
<ven. fort. mart. 4.377> Fortis athletae animos casus non obruit unus, 
<ven. fort. mart. 4.378> Acrius insequitur hostem manus icta dolore 
<ven. fort. mart. 4.379> Plagaque fixa solet mentes armare uiriles 
<ven. fort. mart. 4.380> Atque pudore recens crescit diro ulcere uirtus 
<ven. fort. mart. 4.381> Ac datur armigero uictoria uulnere crebro" 
<ven. fort. mart. 4.382> Fraterno alloquio sic angelus explicat ore 
<ven. fort. mart. 4.383> Et uice germani monitis animauit amantem. 
<ven. fort. mart. 4.384> Tanta est cura dei Martinum auellere lapsu. 
<ven. fort. mart. 4.385> Vlterius synodo neque se permiscuit insons 
<ven. fort. mart. 4.386> Virtutisque suae damnis noua lucra parauit. 
<ven. fort. mart. 4.387> Res probat ipsa tamen, sacro uenerabilis actu. 
<ven. fort. mart. 4.388> Namque ad pseudoforum cellae dum accederet aeger, 
<ven. fort. mart. 4.389> Quem male uexabat nimium fera daemonis ira 
<ven. fort. mart. 4.390> Ingenioque graui torquebat iniquior umbra, 
<ven. fort. mart. 4.391> Ante monasterii quam limina tangeret almi, 
<ven. fort. mart. 4.392> Martini faciem refugit ferus hospitis hostis 
<ven. fort. mart. 4.393> Et benedicta uiri terror fuit ora uideri; 
<ven. fort. mart. 4.394> Non sufferre ualens res obscurissima lumen 
<ven. fort. mart. 4.395> Nec uaga constantem fugit infida(==INFI-DA-) corde fidelem, 
<ven. fort. mart. 4.396> Saeua bonum, furiosa pium, truculenta benignum: 
<ven. fort. mart. 4.397> Sic quoque nigranti retimetur ianua lucis. 
<ven. fort. mart. 4.398> En medicina sacri satis unica, cuius opimum 
<ven. fort. mart. 4.399> Hospitium uidisse fuit meruisse salutem: 
<ven. fort. mart. 4.400> Sanctus in aede latet, foris exit origo medellae 
<ven. fort. mart. 4.401> Et cura ante datur, medici quam forma uidetur. 
<ven. fort. mart. 4.402> Nec satis est mirum dederit quid corpore praesens, 
<ven. fort. mart. 4.403> Nomine sub cuius sparguntur dona per orbem. 
<ven. fort. mart. 4.404> Denique cum quidam Tyrrenum curreret aequor, 
<ven. fort. mart. 4.405> Fert iter ad Romam quod uelificante uolatu, 
<ven. fort. mart. 4.406> Turbinis impatiens oritur uiolentia uenti, 
<ven. fort. mart. 4.407> Exiliunt fluctus, feriunt caua uela rudentes, 
<ven. fort. mart. 4.408> Nutat pinus iners, rapiuntur signa ceruchis, 
<ven. fort. mart. 4.409> Leuis et antemnae coeuntia cornua frendent; 
<ven. fort. mart. 4.410> Artis inops stupidus resilit de puppe magister, 
<ven. fort. mart. 4.411> Stant undae, armatura cadit, fragor aequoris urguet, 
<ven. fort. mart. 4.412> Prora bibit dum nauta uomit, perit ars, iacet usus, 
<ven. fort. mart. 4.413> Spes fugit, ira premit, rapitur lux morsque minatur. 
<ven. fort. mart. 4.414> Casibus in dubiis certi uergente salute 
<ven. fort. mart. 4.415> Dum trepidant omnes, Aegyptius haec ait unus, 
<ven. fort. mart. 4.416> Qui nec dum Christi charismata senserat exsors: 
<ven. fort. mart. 4.417>"Martini deus, eripe nos". mox dira procella 
<ven. fort. mart. 4.418> Corruit et pelagi tumor altus ad ima resedit. 
<ven. fort. mart. 4.419> Sternitur unda rati, liquidi stetit area campi 
<ven. fort. mart. 4.420> Atque immota loci iacuerunt murmura ponti. 
<ven. fort. mart. 4.421> Gurgitis optati trabe curritur aequor amicum, 
<ven. fort. mart. 4.422> Litoris ora legunt flabris data uela secundis 
<ven. fort. mart. 4.423> Atque petens portum uada complet nauta celeuma. 
<ven. fort. mart. 4.424> Sic bene pro meritis famulo dat Christus honores, 
<ven. fort. mart. 4.425> Cuius eunte fide terras mare sidera supplet. 
<ven. fort. mart. 4.426> Pangere gesta libet reliquo ueneranda relatu. 
<ven. fort. mart. 4.427> Indoles a patribus generosa Lycontius olim, 
<ven. fort. mart. 4.428> Clarus honore, fide, locuples ab origine currens; 
<ven. fort. mart. 4.429> Cumque domum propriam lues exitialis adisset 
<ven. fort. mart. 4.430> Cunctaque tabifluus penetrasset acumine morbus, 
<ven. fort. mart. 4.431> Quo miserabilium famulorum siue clientum 
<ven. fort. mart. 4.432> Vna strages erat diuisa, per ulcera languens, 
<ven. fort. mart. 4.433> Dicere quo posses prostrata cadauera telis 
<ven. fort. mart. 4.434>(Res extrema etenim nil nobilitatis honorat), 
<ven. fort. mart. 4.435> Praesidii spes sola manet Martinus in orbe. 
<ven. fort. mart. 4.436> Mittitur ad sanctum ueneranter epistula cursu 
<ven. fort. mart. 4.437> Auxilium rogitans, hoc corde, hoc flagitat ore: 
<ven. fort. mart. 4.438>"Ni cito subuenias, rapit omnia pestis acerba, 
<ven. fort. mart. 4.439> Per spatium ferale trahens in Tartara cunctos. 
<ven. fort. mart. 4.440> Et grassata diu quid agant contagia perdunt. 
<ven. fort. mart. 4.441> Qui potes adfer opem pendenti in morte cateruis: 
<ven. fort. mart. 4.442> Desperata salus solacia fida requirit". 
<ven. fort. mart. 4.443> Quae pius ut sensit diuino illata flagello, 
<ven. fort. mart. 4.444> Se nec posse timet facili exorare precatu. 
<ven. fort. mart. 4.445> Attamen excipiens uotum miserantis amici 
<ven. fort. mart. 4.446> Septem nempe dies, totidem sub sidere noctes 
<ven. fort. mart. 4.447> Peruigil incubuit, ieiunia nulla relaxans, 
<ven. fort. mart. 4.448> Continuata trahens per tempora iuge precatu, 
<ven. fort. mart. 4.449> Nec prius absistit, nisi supplicis illa Lyconti 
<ven. fort. mart. 4.450> Vota recepta daret domuique medella rediret 
<ven. fort. mart. 4.451> Et rediuiua salus fugitiuum expelleret ulcus. 
<ven. fort. mart. 4.452> Qui tamen ut didicit sancti obtinuisse laborem, 
<ven. fort. mart. 4.453> Aduolat et grates deuoto corde rependit 
<ven. fort. mart. 4.454> Ereptaque domo sua gaudia munere pensat, 
<ven. fort. mart. 4.455> Pro merito fidei donum uice centurionis, 
<ven. fort. mart. 4.456> Israheli dominus quem praetulit ore potenti, 
<ven. fort. mart. 4.457> Et prius hausit opem genitae quam intraret in aedem. 
<ven. fort. mart. 4.458> Denique sancto offert argenti pondera magna, 
<ven. fort. mart. 4.459> Ter tricena, decem superaddita, merce patroni. 
<ven. fort. mart. 4.460> Addit et has uoces recreato pectore supplex: 
<ven. fort. mart. 4.461> Quid tibi, celse pater, uitae pro munere soluam. 
<ven. fort. mart. 4.462> Cum pretio non possit emi haec lux neque uendi, 
<ven. fort. mart. 4.463> Vnius aut animae mercari uita ualebit? 
<ven. fort. mart. 4.464> Cum uero illa meae domui lues una noceret 
<ven. fort. mart. 4.465> Nec superesset opis reliquum quod redderet ullum, 
<ven. fort. mart. 4.466> Praesidio ecce tuo mihi nempe tot agmina uiuunt, 
<ven. fort. mart. 4.467> Sexus et aetatis numerosa caterua meorum, 
<ven. fort. mart. 4.468> Cum stupeam solidae reuocata cadauera uitae 
<ven. fort. mart. 4.469> Et quibus obsequerer morientibus, ecce ministrant. 
<ven. fort. mart. 4.470> Nam statim ut tua uox penetralis ad astra uolauit 
<ven. fort. mart. 4.471> Et uisa est meritis curuare cacumina caeli, 
<ven. fort. mart. 4.472> Quo uicina tibi fierent oracula Christi 
<ven. fort. mart. 4.473> Expositaeque preces ante ora fuere Tonantis 
<ven. fort. mart. 4.474> Ac recitata fuit pia uox dominantis in aurem, 
<ven. fort. mart. 4.475> Mox bonitas indulsit opem praesente medella, 
<ven. fort. mart. 4.476> Corpora deseruit(==DESERUIT) membratim tabes acerba, 
<ven. fort. mart. 4.477> Qui potuere mori subitae rediere saluti, 
<ven. fort. mart. 4.478> Et uiguerunt spe pede uiscere lumine uoce, 
<ven. fort. mart. 4.479> Ac languor moritur uiuenti in carne sepultus. 
<ven. fort. mart. 4.480> Vnde, pater, modicum pro uiuis sume tributum, 
<ven. fort. mart. 4.481> Fenore uel minimo tolerans dum debita soluo". 
<ven. fort. mart. 4.482> Sed neque suscepit neque reppulit ille quod offert, 
<ven. fort. mart. 4.483> Ante monasterii sed quam bene limen adiret, 
<ven. fort. mart. 4.484> Captiuis tribui redimendis pondera iussit. 
<ven. fort. mart. 4.485> Sic uno ex casu fert dona gemella beatus: 
<ven. fort. mart. 4.486> His libertatem dedit illis unde salutem 
<ven. fort. mart. 4.487>[Vt modo captiuos duris laxantia poenis] 
<ven. fort. mart. 4.488> Ac concordi animo cecinerunt gaudia plausu. 
<ven. fort. mart. 4.489> Hoc idem est mirum, niteant si uerba relatu. 
<ven. fort. mart. 4.490> Occurrit cellae cum quidam e fratribus algens, 
<ven. fort. mart. 4.491> Carbone ingesto ardebat fornacula sancti. 
<ven. fort. mart. 4.492> Considet ergo celer, rapiens quasi lucra uaporis, 
<ven. fort. mart. 4.493> Inguine nudato, pede iacto, poplite panso. 
<ven. fort. mart. 4.494> Vir sacer inclusus de cella protinus inquit: 
<ven. fort. mart. 4.495>"Quis foris incestat nudus habitacula nostra 
<ven. fort. mart. 4.496> Corpore detecto, puro genu et inguine nudo"? 
<ven. fort. mart. 4.497> Quid fuit hoc? docti, uos dicite, quaeso, sophistae: 
<ven. fort. mart. 4.498> Martini ante oculos paries quasi lintea lucet 
<ven. fort. mart. 4.499> Aut quas filo agilis contexit aranea telas, 
<ven. fort. mart. 4.500> Retia uel nexis per rara foramina filis. 
<ven. fort. mart. 4.501> Vnde hic tam tenuis structura patescit hiulca? 
<ven. fort. mart. 4.502> An se saxa leuant aut reddunt scissa fenestram? 
<ven. fort. mart. 4.503> Seu duri lapides lento se glutine soluunt? 
<ven. fort. mart. 4.504> An casa maceriae uitreo se margine tendit 
<ven. fort. mart. 4.505> Aut speculare dedit, quo sanctus lumine transit 
<ven. fort. mart. 4.506> An leuior paries reuoluto cessit in arcu 
<ven. fort. mart. 4.507> Et stetit incolumis rapido suspensus in ictu? 
<ven. fort. mart. 4.508> Nobilis aut acies oculorum et marmora transit, 
<ven. fort. mart. 4.509> Clarior ac uisus per cuncta obstacula pergit? 
<ven. fort. mart. 4.510> Pinniger an clausi uolitauit ad ora minister 
<ven. fort. mart. 4.511> Ac per opertum aperit et in inuia nuntius intrat? 
<ven. fort. mart. 4.512> An quia lumen erat totum foris, intus habebat? 
<ven. fort. mart. 4.513> Carne sedente loco uelox an spiritus ibat" 
<ven. fort. mart. 4.514> Pandite, doctiloqui comprendite clausa, diserti! 
<ven. fort. mart. 4.515> Quid numeris, atomis, ratione potestis et ore? 
<ven. fort. mart. 4.516> Hic fugit ars oculos: nisi Christum, nulla uidetis. 
<ven. fort. mart. 4.517> Quanta dei uirtus, Martini est gratia quanta! 
<ven. fort. mart. 4.518> Hac ope mirificus homo complet quod homo nescit, 
<ven. fort. mart. 4.519> Explicat ac fidei merito quod et obstat origo. 
<ven. fort. mart. 4.520> Quod superest etiam, memoretur honore patroni, 
<ven. fort. mart. 4.521> Consummanda suo properat quia pagina textu. 
<ven. fort. mart. 4.522> Forte sacer residens per dura sedilia ligni 
<ven. fort. mart. 4.523> Prospicit hinc laruas pendenti rupe gemellas, 
<ven. fort. mart. 4.524> Tegmine pullatas, tristi terrore sonoras, 
<ven. fort. mart. 4.525> Fraude laborantes, iaculantes spicula fellis, 
<ven. fort. mart. 4.526> Nequitiae artifices, rebus grauia arma sinistris. 
<ven. fort. mart. 4.527> Voce uenenata uerba haec anguina rotabant: 
<ven. fort. mart. 4.528>"Quid ualet ira tumens? eia te, Brictio, monstres"! 
<ven. fort. mart. 4.529> Hoc iterum repetunt, donec male Brictio motus 
<ven. fort. mart. 4.530> Irruptis foribus sancto conuicia uergit, 
<ven. fort. mart. 4.531> Iurgia multa uomens turbata mente satelles, 
<ven. fort. mart. 4.532> Se meriti melioris ouans quam sanctus haberet. 
<ven. fort. mart. 4.533> Sic gestu rabidus neque se agnoscebat amarus, 
<ven. fort. mart. 4.534> Vitae gesta suae temerarius arbiter inflans, 
<ven. fort. mart. 4.535> Intolerabiliter per inania bombica iactans, 
<ven. fort. mart. 4.536> Vento motus iners simulans foliatilis umbrae, 
<ven. fort. mart. 4.537> Excussa ceruice rigens, leuitate rebellis, 
<ven. fort. mart. 4.538> Exagitans animum pede iacto. pectore tenso, 
<ven. fort. mart. 4.539> Irrationalis tumido gliscente cothurno 
<ven. fort. mart. 4.540> Nec se mente capax, sensu spatiante uacillans 
<ven. fort. mart. 4.541> Inque sacerdotem truculenter acerba redundans. 
<ven. fort. mart. 4.542> Sed quid in abiectum Martinum haec turbida uoluit(==VOLVIT)? 
<ven. fort. mart. 4.543> Quid humili placido tam dira superba minatur? 
<ven. fort. mart. 4.544> Cur animae nimium dulci tot amara ministrat? 
<ven. fort. mart. 4.545> Non decet haec audire pium neque ferre benignum. 
<ven. fort. mart. 4.546> Dirus erat grauiter qui melli absinthia miscet: 
<ven. fort. mart. 4.547> Ille tamen pietate calens nihil intulit hosti, 
<ven. fort. mart. 4.548> Excipit iratum placatus, amanter amarum, 
<ven. fort. mart. 4.549> Oblectans rabidum et per mollia famina mulcens, 
<ven. fort. mart. 4.550> Et nescit non esse pater sine felle uel hosti. 
<ven. fort. mart. 4.551> Qui tamen, exorante uiro laruisque fugatis, 
<ven. fort. mart. 4.552> Dum redit ad mentem furiosus Brictio pridem, 
<ven. fort. mart. 4.553> Pontifici occurrit uoto prece corpore supplex; 
<ven. fort. mart. 4.554> Sed bonitate pii celer indulgentia fluxit. 
<ven. fort. mart. 4.555> Non apud hunc opus ecce diu lacrimando rigari 
<ven. fort. mart. 4.556> Aut prece multiplici ueniam sperare nocenti, 
<ven. fort. mart. 4.557> Qui magis expetiit culpas donare reatus 
<ven. fort. mart. 4.558> Credidit et damnum quidquid non praestitit ultro, 
<ven. fort. mart. 4.559> Haec sua lucra putans, dimittere debita noxae, 
<ven. fort. mart. 4.560> Obuius occurrens quaerenti munera pacis, 
<ven. fort. mart. 4.561> Irasci nulli cupiens, ignoscere cunctis, 
<ven. fort. mart. 4.562> Foedera sola ligans celer et delicta relaxans, 
<ven. fort. mart. 4.563> Effugiens ne quando sibi daret ultio damnum, 
<ven. fort. mart. 4.564> Rem pietatis agens; satis est clementia uindex, 
<ven. fort. mart. 4.565> Quae pia dona metens fieri non indiget ultrix, 
<ven. fort. mart. 4.566> Omnibus aucta bonis, cui dos et gloria pax est. 
<ven. fort. mart. 4.567> Vir tamen ipse sacer, pietatis ab agmine miles, 
<ven. fort. mart. 4.568> Foedera semper amans et pacis in arma triumphans, 
<ven. fort. mart. 4.569> Supplicis ad uocem miserantia uiscera laxat 
<ven. fort. mart. 4.570> Inque sinu ueniae trepidum mulcendo reduxit 
<ven. fort. mart. 4.571> Atque reum solite patria pietate recepit. 
<ven. fort. mart. 4.572> Haec tua, dulcis, erant holocausta sacraria templa, 
<ven. fort. mart. 4.573> Haec tibi diuitiae thesauri regna talenta 
<ven. fort. mart. 4.574> Flos odor esca sapor mera cinnama balsama tura, 
<ven. fort. mart. 4.575> Haec, sacer, omnis erat, haec tota, haec unica cura: 
<ven. fort. mart. 4.576> Christum corde pio, Christum meditarier actu, 
<ven. fort. mart. 4.577> Reddere nolle uicem, misereri et parcere culpae. 
<ven. fort. mart. 4.578> Criminis indultor, ueniam memor, ara reorum, 
<ven. fort. mart. 4.579> Spes miserabilium, fuga laruarum, arma sequentum, 
<ven. fort. mart. 4.580> Praeda catenarum, errantum uia, cura medentum, 
<ven. fort. mart. 4.581> Omnibus una salus, amor omnibus, unus amator, 
<ven. fort. mart. 4.582> Quis tibi digna loqui ualeat quem mundus honorat? 
<ven. fort. mart. 4.583> Quid, pie uir, satis est cui laudis debitor orbs est? 
<ven. fort. mart. 4.584> Quaeque referre uolens neque totus id explicat axis. 
<ven. fort. mart. 4.585> Iugiter amplexu Christum corde, ore retentans 
<ven. fort. mart. 4.586> Nec sine te patiens dominum discedere quoquam, 
<ven. fort. mart. 4.587> Tecum semper habens uinctum pietate Tonantem; 
<ven. fort. mart. 4.588> Adstrictus precibus neque se soluebat amator, 
<ven. fort. mart. 4.589> Cuius amica fides tantum tibi contulit arcis, 
<ven. fort. mart. 4.590> Vt solem radiis et lunam cursibus aeques, 
<ven. fort. mart. 4.591> Qui splendore nitens pulcher quasi Lucifer exis 
<ven. fort. mart. 4.592> Ac fulgore dei uir fulgidus ipse coruscas, 
<ven. fort. mart. 4.593> Tegmine uir niueus, miro diademate fuluus. 
<ven. fort. mart. 4.594> Supplicis esto memor famuli exauditor, opime, 
<ven. fort. mart. 4.595> Fortunati inopis, trepidi sibi sorte reatus, 
<ven. fort. mart. 4.596> Morbida quem rabide circum sua crimina latrant 
<ven. fort. mart. 4.597> Et fera delicti penetraliter ulcera mordent. 
<ven. fort. mart. 4.598> Intercede, precor, ueniam, uir adepte coronam, 
<ven. fort. mart. 4.599> Eripe, pastor, ouem, ne clauda uel extera restet, 
<ven. fort. mart. 4.600> Porrige, celse, manum, rege gressum, dirige sensum 
<ven. fort. mart. 4.601> Excessusque graues leuiore examine penses 
<ven. fort. mart. 4.602> Ac potius pietas opulens miserando precetur, 
<ven. fort. mart. 4.603> Mitis et exores placide fomenta medellae, 
<ven. fort. mart. 4.604> Inter et ipse deum atque reum mediator adesto. 
<ven. fort. mart. 4.605> Defixis genibus, tensis ad sidera palmis, 
<ven. fort. mart. 4.606> Vocibus inclusis, animis penetrantibus auras 
<ven. fort. mart. 4.607> Obtineas meritis, iudex cum uenerit orbis 
<ven. fort. mart. 4.608>(Tu quoque iussus eris dextro residere sedili) 
<ven. fort. mart. 4.609> Arbiter in populos, tribuum pauor ante tribunal, 
<ven. fort. mart. 4.610> Qualiter effugiam flamma stridente caminum. 
<ven. fort. mart. 4.611> Tu precor ut fragilem sacro uelamine celes 
<ven. fort. mart. 4.612> Et tua me trepidum defendat ab igne lacerna. 
<ven. fort. mart. 4.613> Scio posse reum quemuis tibi cedere Christum, 
<ven. fort. mart. 4.614> Quem sociat proprio mansura in saecula regno. 
<ven. fort. mart. 4.615> Sis precor in domino famuli memor, alme, per ipsum 
<ven. fort. mart. 4.616> Cuius erit tibimet lumen sine fine uidendum. 
<ven. fort. mart. 4.617> Da ueniam, dulcis pie blande benigne patrone, 
<ven. fort. mart. 4.618> Condere dum uolui(==VOLUI) quia laesi carmine flores. 
<ven. fort. mart. 4.619> Sed tua laus nullo breuiabitur ampla relatu, 
<ven. fort. mart. 4.620> Quem deus in terris pariterque tetendit et astris. 
<ven. fort. mart. 4.621> Pone, libelle, modum, trepido uerecunde relatu; 
<ven. fort. mart. 4.622> Multiplices faciens dissuto stamine rugas 
<ven. fort. mart. 4.623> Nec bene fila ligans nodo subit aspera tela, 
<ven. fort. mart. 4.624> Hispida, cameli(==CA+ME+LI+) rigido quasi uellere texta, 
<ven. fort. mart. 4.625> Serica cum decuit Martini pallia duci 
<ven. fort. mart. 4.626> Aut praetexta micans auro sub tortile necti 
<ven. fort. mart. 4.627> Vel toga permixtis hyacinthina curreret albis, 
<ven. fort. mart. 4.628> Pingere seu uariam rosa lilia gemma coronam. 
<ven. fort. mart. 4.629> Marcida lingua iacet, ueniam tibi posce, libelle. 
<ven. fort. mart. 4.630> Contentus tantum Turonum pete moenia supplex, 
<ven. fort. mart. 4.631> Qua Martinus habet ueneranda sepulchra sacerdos, 
<ven. fort. mart. 4.632> Cuius honor tumuli facit hic sua rura tueri; 
<ven. fort. mart. 4.633> Qui pietatis opem tribuat, nam largus ubique 
<ven. fort. mart. 4.634> Scit nihil esse meum, sua sed sibi dona recurrunt. 
<ven. fort. mart. 4.635> Si tamen urgueris, ut adhuc temerarius intres. 
<ven. fort. mart. 4.636> Inde Parisiacam placide properabis ad arcem. 
<ven. fort. mart. 4.637> Quam modo Germanus regit et Dionysius olim. 
<ven. fort. mart. 4.638> Si pede progrederis, uenerato sepulchra Remedi 
<ven. fort. mart. 4.639> Atque pii fratris complectere templa Medardi. 
<ven. fort. mart. 4.640> Si tibi barbaricos conceditur ire per amnes, 
<ven. fort. mart. 4.641> Vt placide Rhenum transcendere possis et Histrum, 
<ven. fort. mart. 4.642> Pergis ad Augustam, qua Virdo et Licca fluentant. 
<ven. fort. mart. 4.643> Illic ossa sacrae uenerabere martyris Afrae. 
<ven. fort. mart. 4.644> Si uacat ire uiam neque te Baiouarius(==BA-JOVA+RI-U-S) obstat, 
<ven. fort. mart. 4.645> Qua uicina sedent Breonum loca, perge per Alpem, 
<ven. fort. mart. 4.646> Ingrediens rapido qua gurgite uoluitur Aenus. 
<ven. fort. mart. 4.647> Inde Valentini benedicti templa require, 
<ven. fort. mart. 4.648> Norica rura petens, ubi Byrrus uertitur undis; 
<ven. fort. mart. 4.649> Per Drauum itur iter: qua se castella supinant. 
<ven. fort. mart. 4.650> Hic montana sedens in colle superbit Aguontus(==A-GVO+NTUS). 
<ven. fort. mart. 4.651> Hinc pete rapte uias ubi Iulia tenditur Alpes, 
<ven. fort. mart. 4.652> Altius adsurgens et mons in nubila pergit. 
<ven. fort. mart. 4.653> Inde Foro Iuli de nomine principis exi 
<ven. fort. mart. 4.654> Per rupes, Osope, tuas, qua lambitur undis 
<ven. fort. mart. 4.655> Et super instat aquis Reunia(==RE+U+NI-A) Teliamenti. 
<ven. fort. mart. 4.656> Hinc Venetum saltus campestria perge per arua, 
<ven. fort. mart. 4.657> Submontana quidem castella per ardua tendens; 
<ven. fort. mart. 4.658> Aut Aquiliensem si forte accesseris urbem, 
<ven. fort. mart. 4.659> Cantianos domini nimium uenereris amicos 
<ven. fort. mart. 4.660> Ac Fortunati benedictam martyris urnam 
<ven. fort. mart. 4.661> Pontificemque pium Paulum cupienter adora, 
<ven. fort. mart. 4.662> Qui me primaeuis conuerti optabat ab annis. 
<ven. fort. mart. 4.663> Si petis illud iter qua se Concordia cingit, 
<ven. fort. mart. 4.664> Augustinus adest pretiosus Basiliusque. 
<ven. fort. mart. 4.665> Qua mea Taruisus residet, si molliter intras, 
<ven. fort. mart. 4.666> Illustrem socium Felicem quaeso require, 
<ven. fort. mart. 4.667> Cui mecum lumen Martinus reddidit olim. 
<ven. fort. mart. 4.668> Per Cenetam gradiens et amicos Duplauenenses, 
<ven. fort. mart. 4.669> Qua natale solum est mihi sanguine, sede parentum, 
<ven. fort. mart. 4.670> Prolis origo patrum, frater, soror, ordo nepotum, 
<ven. fort. mart. 4.671> Quos colo corde fide, breuiter peto redde salutem. 
<ven. fort. mart. 4.672> Si Patauina tibi pateat uia, pergis ad urbem: 
<ven. fort. mart. 4.673> Huc sacra Iustinae, rogo, lambe sepulchra beatae, 
<ven. fort. mart. 4.674> Cuius habet paries Martini gesta figuris; 
<ven. fort. mart. 4.675> Quoue salutis opus celso depende Iohanni 
<ven. fort. mart. 4.676> Atque suis genitis, sociis per carmina nostris. 
<ven. fort. mart. 4.677> Hinc tibi Brinta fluens iter est, Retenone secundo; 
<ven. fort. mart. 4.678> Ingrediens Atesim, Padus excipit inde phaselo, 
<ven. fort. mart. 4.679> Mobilis unde tibi rapitur ratis amne citato. 
<ven. fort. mart. 4.680> Inde Rauennatem placitam pete dulcius urbem: 
<ven. fort. mart. 4.681> Pulpita sanctorum per religiosa recurrens 
<ven. fort. mart. 4.682> Martyris egregii tumulum Vitalis adora, 
<ven. fort. mart. 4.683> Mitis et Vrsicini, parili sub sorte beati. 
<ven. fort. mart. 4.684> Rursus Apollinaris pretiosi limina lambe 
<ven. fort. mart. 4.685> Fusus humi supplex, et templa per omnia curre; 
<ven. fort. mart. 4.686> Expete Martini loculum, quo iure sacelli 
<ven. fort. mart. 4.687> Iam desperatum lumen mihi reddidit auctor: 
<ven. fort. mart. 4.688> Munera qui tribuit, saltim, rogo, uerba repende. 
<ven. fort. mart. 4.689> Est ubi basilicae culmen Pauli atque Iohannis, 
<ven. fort. mart. 4.690> Hic paries retinet sancti sub imagine formam: 
<ven. fort. mart. 4.691> Amplectenda ipso dulci pictura colore. 
<ven. fort. mart. 4.692> Sub pedibus iusti paries habet arte fenestram: 
<ven. fort. mart. 4.693> Lychnus adest, cuius uitrea natat ignis in urna. 
<ven. fort. mart. 4.694> Huc ego dum propero, ualido torquente dolore, 
<ven. fort. mart. 4.695> Diffugiente gemens oculorum luce fenestris, 
<ven. fort. mart. 4.696> Quo procul ut tetigi benedicto lumen oliuo, 
<ven. fort. mart. 4.697> Igneus ille uapor marcenti fronte recessit 
<ven. fort. mart. 4.698> Et praesens medicus blando fugat unguine morbos. 
<ven. fort. mart. 4.699> Non oblita mihi mea lumina munere sancti, 
<ven. fort. mart. 4.700> Nam redit ante oculos oculorum cura fidelis, 
<ven. fort. mart. 4.701> Et memor illud ero dum luce et corpore consto. 
<ven. fort. mart. 4.702> Promptius affectu, precor, inde require sodales: 
<ven. fort. mart. 4.703> Si sociis loqueris, ueniam pietate mereris, 
<ven. fort. mart. 4.704> Porrigo materiam quibus hanc ego, ut ore rotundo 
<ven. fort. mart. 4.705> Martini gestis florentia carmina pangant 
<ven. fort. mart. 4.706> Et claro ingenio texant spargenda per ortum: 
<ven. fort. mart. 4.707> Vir radians meritis licet ille nec indiget istis, 
<ven. fort. mart. 4.708> Gratia cuius ouans ac fama iter occupat orbis, 
<ven. fort. mart. 4.709> Arua capax, pelagus intrans, super astra coruscans, 
<ven. fort. mart. 4.710> Distribuens miras populis pro stipe(==STI+PE) medellas, 
<ven. fort. mart. 4.711> Qui domino famulando suo capit omnia dona. 
<ven. fort. mart. 4.712> Et quo Christus habet nomen, Martinus honorem. 
